{"id": "72878", "url": "https://cs.wikipedia.org/wiki?curid=72878", "title": "Manko", "text": "Manko\n\nTermín manko se používá pro stav, kdy je fyzická inventura nižší než účetní. V tom případě vzniká záporný rozdíl a škoda.\n\nMohou vzniknout dva typy manka:\n\nSlovo má ale i své přenesené významy, kdy vyjadřuje něco, co někde schází nebo i zcela chybí. Vyjadřuje tedy obvykle výpadek něčeho (kupříkladu: \"tréninkové manko\" apod.).\n"}
{"id": "72880", "url": "https://cs.wikipedia.org/wiki?curid=72880", "title": "Sendai", "text": "Sendai\n\nSendai (仙台市; \"Sendai-ši\") je hlavní město japonské prefektury Mijagi a největší město v regionu Tóhoku. Město založil v roce 1600 daimjó Date Masamune. Město je také známo pod přezdívkou „Město stromů“ (杜の都; \"Mori no Mijako\").\n\nSendai a okolí bylo 11. března 2011 zasaženo silným zemětřesením a následná vlna tsunami zničila velkou část města.\n\nSendai má 5 městských čtvrtí (\"ku\"):\n\n\nVztah mezi Sendai a Riverside je druhým nejstarším „sesterským“ vztahem mezi japonským a americkým městem (po Nagasaki a Saint Paul).\n\n\n\n"}
{"id": "72927", "url": "https://cs.wikipedia.org/wiki?curid=72927", "title": "Polyporus trachypus", "text": "Polyporus trachypus\n\nPolyporus trachypus je systematický synonymický název pro několik druhů hub:\n\n"}
{"id": "72954", "url": "https://cs.wikipedia.org/wiki?curid=72954", "title": "Radvanec", "text": "Radvanec\n\nRadvanec (německy \"Rodowitz\") je obec v okrese Česká Lípa, na jižním podhůří Lužických hor, poblíž Nového Boru a obce Sloup v Čechách, v nadmořské výšce 305 m n. m. Její obytná zóna je umístěna podle Dobranovského potoka, který vtéká do Radvaneckého rybníka. Na velkém katastru obce je řada skalních věží, kopců, údolí. Žije zde  obyvatel.\n\nPrvní zmínka o obci pochází z roku 1384. Poloha obce umožňovala obyvatelům se věnovat zemědělské činnosti. V pozdějších letech se rozvíjelo tkalcovství a sklářství. Ještě počátkem 20. století se v Radvanci rylo sklo, malovalo a vodního pohonu Radvaneckého potoka využívala nejen sklářská brusírna, ale i mlýn na mletí obilí.\nRoku 1870 byla postavena místní škola. S výstavbou nových silnic, zejména v 19. století, se obec dostala mimo hlavní dopravní spoje a to byl jeden z důvodů, proč se z obce stala vyhledávaná rekreační oblast.\nNěmecký název obce byl \"Rodowitz\".\nNejzajímavější dominantou obce je kaple svatého Antonína, jejíž stavba byla dokončena v roce 1818, ale také řada reliéfů, které jsou vytesány ve skalních pískovcových útvarech přímo v obci, ale také v okolních lesích.\n\n\n\n"}
{"id": "72973", "url": "https://cs.wikipedia.org/wiki?curid=72973", "title": "Okres Námestovo", "text": "Okres Námestovo\n\nOkres Námestovo je jeden z okresů Slovenska. Leží v severovýchodní části Žilinského kraje, v regionu Orava. Na severu hraničí s Polskem, na jihu s okresem Čadca, Dolný Kubín a Tvrdošín.\n"}
{"id": "72997", "url": "https://cs.wikipedia.org/wiki?curid=72997", "title": "Alojzov", "text": "Alojzov\n\nAlojzov (německy \"Aloisdorf\") je obec asi 8 km jihozápadně od Prostějova. Žije zde obyvatel. Má 184 popisných čísel a leží v nadmořské výšce 333  m n. m.\n\nObec byla založena v roce 1783.\n\nSilnice se v Alojzově stavěla roku 1960–1963.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "73012", "url": "https://cs.wikipedia.org/wiki?curid=73012", "title": "Kojenec", "text": "Kojenec\n\nKojenec je označení pro vývojové stadium dítěte (lidského mláděte) ve věku 29 dnů až 1 rok. Předcházejícím vývojovým stádiem je období novorozenecké. Takový pokrok, jaký dítě učiní v této době, už v pozdějším věku nikdy neudělá.\n\n\n\n\n"}
{"id": "73020", "url": "https://cs.wikipedia.org/wiki?curid=73020", "title": "Fobie", "text": "Fobie\n\nFobie (z řeckého slova „fobos“) je úzkostná porucha charakterizovaná chorobným strachem ze situací, lidí či objektů. Tento strach může být ochromující. Výrazně narušuje běžné fungování a může zasahovat do každodenního života. Pouhé pomyšlení na fobickou situaci může vyvolat úzkost. Postižený si nesmyslný strach plně uvědomuje, ale není schopen ho vlastní vůlí potlačit. Je známo přes pět set druhů.\n\nÚzkost a strach prožil každý z nás. Mají ochranný význam. Úzkost a strach se liší: strach je určitou odpovědí na konkrétní nebezpečí. Úzkost naopak je nepříjemný emoční stav, jehož příčinu není možné definovat. Strach trvá pouze po dobu hrozícího nebezpečí. Intenzita strachu je různá, od lehkého neklidu až po stav masivního prožitku strachu. Ten, kdo trpí těžkou fobií, se při záchvatu paniky bojí o svůj život.\nVýsledkem je typické vyhýbání se situacím, které úzkost vyvolávají, nebo jejich velmi obtížné překonávání. Úzkost je přítomna nejen při vystavení se takové situaci či objektu, ale i při očekávání (anticipaci). Tomu říkáme úzkost z očekávání, tedy anticipační úzkost.\n\nPro člověka trpícího fobií je obtížné kontrolovat úzkost a vyhýbavé chování, ačkoliv to může výrazně ovlivnit jeho fungování v běžném životě i fyzické zdraví (hlavně v případě aichmofobie). Fobie člověku velmi znepříjemňuje život, nedovolí mu dělat některé běžné věci nebo ho nutí vykonávat aktivity, které by jinak nedělal.\n\nPočátek fobie bývá v dětství (v dospělosti může spontánně odeznít). Příčinou může být vrozená úzkostnost (30–40 % případů), traumatický zážitek aj.\n\nPříznaky se začnou objevovat při setkání s faktorem vyvolávajícím úzkost, v očekávání situace či při pomyšlení na situaci nebo objekt, příp. při pohledu na fotografii atp. Příznaky lze rozdělit na psychické a fyzické.\n\n\n\nRiziko vzniku fobie se zvyšuje, pokud jeden z rodičů trpí fobií.\n\n\nLékařská věda dokáže určit, jaké chemické děje vyvolá fobie v mozku, a navrhnout způsob léčby.\n\nNázvy fobií souvisejí se situací či objektem, jež vyvolávají úzkost a vyhýbavé chování:\n\n\n\n\n\n\nSmyšlené fobie: Existence některých fobií je smyšlená, názvy jsou projevem smyslu pro humor:\n\n\n\n\n"}
{"id": "73021", "url": "https://cs.wikipedia.org/wiki?curid=73021", "title": "Vozovna Slovany", "text": "Vozovna Slovany\n\nVozovna Slovany je v současnosti jediná tramvajová vozovna v Plzni.\n\nVozovna leží v jižní části města, mezi konečnou Slovany a konečnou Světovar, nedaleko bývalého pivovaru Světovar.\n\nPrvní její část byla zprovozněna v roce 1943, druhá pak v roce 1946. Roku 1989 byla mírně rozšířena, k původním dvěma halám tak přibyla ještě jedna dvoukolejná. V současnosti je vozovna ve špatném technickém stavu a její kapacita je zcela naplněna, převážně vozy typu T3, KT8D5 a Astra.\n\n"}
{"id": "73029", "url": "https://cs.wikipedia.org/wiki?curid=73029", "title": "VESA BIOS Extensions", "text": "VESA BIOS Extensions\n\nVESA BIOS Extension (VBE) je standardizované rozšíření základních služeb VIDEO BIOSu konsorciem VESA. Vzhledem k tomu, že většina moderních operačních systémů dnes využívá vlastní grafické ovladače, nejsou již služby VESA BIOSu často používány – VBE se používalo zejména v operačním systému MS-DOS.\n\n\n\n\n\n"}
{"id": "73033", "url": "https://cs.wikipedia.org/wiki?curid=73033", "title": "Oravská přehrada", "text": "Oravská přehrada\n\nOravská přehrada (, ) je přehradní nádrž na severu Slovenska. Malou částí zasahuje i do Polska.\n\nByla vybudována na soutoku Bílé a Černé Oravy. První práce na projektu začaly přesně 24. července 1941 a do provozu byla přehrada uvedena v roce 1954. Po napuštění zůstaly pod vodou obce Slanica, Osada, Oravské Hámre, Ľavkovo a Ústie nad Oravou a 2/3 Námestova, proto \"Námestovo\" nyní nemá historické centrum. Nad hladinou zůstal malý kopec, z kterého vznikl Slanický ostrov.\nK soustavě vodního díla Orava náleží také vyrovnávací nádrž Tvrdošín vybudovaná později v letech 1979–1978. \n\nPřehrada se svými břehy a ostrovy patří k nejvýznamnějším lokalitám výskytu vodních ptáků na Slovensku, leží na migrační trase vodních a při vodě žijících ptáků v přeshraniční poloze při hranicích s Polskem.\n\nPtačí ostrov je malý ostrov (1,6 ha) nacházející se ve vodní nádrži Oravská přehrada, východně od Námestova. Vznikl zaplavením návrší nad soutokem Bílé Oravy a Polhoranky . V současnosti je významným hnízdištěm racků chechtavý, bělohlavých, rybáků říčních i několika druhů kachen a proto je součástí chráněné krajinné oblasti Horní Orava a chráněného ptačího území Horní Orava v druhé nejpřísnější zóně, zóně B. Veřejnosti není přístupný.\n\nPřehradní jezero patří mezi oblíbená turistická střediska. Každoročně sem přijíždějí tisíce turistů. V létě je turisty najvyhledávanější jižní a západní část přehrady.\n\nNa jejím pobřeží se nachází rekreační oblast s možnostmi koupání, provozování jachtingu, šlapadel, loděk, windsurfingu a jiných vodních sportů. V létě se zde pořádají vyhlídkové plavby lodí kolem ostrovů. Nejvýznamnějšími rekreačními středisky jsou kemp s pláží u \"Slanické Osady\", přístav a pláže \"U Námestova\" a \"Tri Studničky\".\n\nSlanický ostrov, nazývaný také Ostrov umění, o velikosti 3,5 ha je pozůstatek po zaplavené obci Slanica se zachovaným kostelem Povýšení sv. Kříže. Kostel byl vystavěn v letech 1766 – 1769 jako barokní kaple, v roce 1843 byl klasicisticky přestavěli na kostel se dvěma věžemi a kaplí. V současnosti se v interiéru kostela nachází galerie lidového umění. Na ostrově se zároveň nachází původní dnes již historický hřbitov a lapidárium \"Oravské kamenické tvorby 18. a 19. století\". V bývalé hrobce je nainstalována expozice historie zatopených obcí a budování Oravské přehrady. Ostrov je chráněným územím, přírodní památkou (od roku 1973) s parkovou vegetací okolo barokně-klasicistního kostela. V letní sezóně je dostupný lodí provozované z Námestova nebo z Přístavu, naopak v zimních měsících je možné přejít až na ostrov po zamrzlé vodní hladině.\n\nPro rybáře přehrada nabízí lov candátů, kaprů, štik a hlavatek.\n\nSoučástí akumulační nádrže je i vodní elektrárna s dvojicí Kaplanových turbín, uvedená do provozu v roce 1953 . Jejich instalovaný výkon je 21,75 MW a průtok 2 × 50 m³/s. Roční výroba elektrické energie dosahuje průměrně 31 GWh. \n\n"}
{"id": "73043", "url": "https://cs.wikipedia.org/wiki?curid=73043", "title": "Šizuoka", "text": "Šizuoka\n\nŠizuoka (: 静岡市; \"Šizuoka-ši\") je hlavní město prefektury Šizuoka na ostrově Honšú v Japonsku.\n\n\nBěhem období Edo byla Šizuoka nejprve obsazena Tokugawou Iejasuem. V té době se jmenovala \"Sunpu\" (駿府), což byla zkratka z \"Suruga no Kokufu\". Později se stala lénem Tokugawy Tadanagy (Iejasuova syna) a nakonec byla spravována přímo šógunátem.\n\nModerní město bylo založeno 1. dubna 1889.\n\nMěsto má silnou fotbalovou tradici. Japonské fotbalové ligy (J. League) se účastní klub Šimizu S-Pulse.\n\n\n\n"}
{"id": "73047", "url": "https://cs.wikipedia.org/wiki?curid=73047", "title": "Drahovce – Sĺňava", "text": "Drahovce – Sĺňava\n\nSĺňava je přehrada na řece Váh v blízkosti Piešťan.\nDrahovce - Madunice je vodní dílo v Trnavském kraji na řece \"Váh\" a je součástí Vážské vodní kaskády.\n\nVodní nádrž se rozkládá v severní části Podunajské nížiny u úpatí Považského Inovce, mezi městem Piešťany a obcí Drahovce, v nadmořské výšce 162 m.\n\nNádrž je součástí vodního díla \"Drahovce - Madunice\". Vznikla přehrazením řeky Váh hrází v Drahovcích. Začátek stavby se datuje do roku 1956 a dokončená byla v roce 1959. V roce 1980 na ní byla vyhlášena chráněná studijní plocha o výměře 399 ha. Za svoje pojmenování vděčí vysokému počtu slunečních dní za rok.\n\nMá rozlohu 4,3 km². Je 6,4 km dlouhá, 2 km široká a maximální vodní objem dosahuje 12 120 000 m³. Na nádrži najdeme vlek pro vodní lyže (u obce Ratnovce), loděnici a též uměle vytvořený „ptačí“ ostrov Čajka, který se stal hnízdištěm a zimovištěm vzácných arktických i teplomilných druhů ptactva. Nádrž slouží i jako zásobárna vody pro atomovou elektrárnu v Jaslovských Bohunicích. Na vyhlídkovou plavbu se lze vydat lodí kotvící u Kolonádového mostu v Piešťanech. Okolo přehrady je vybudovaná dvanáctikilometrová asfaltová trasa po korunce hráze pro pěší i cyklisty (v provozu květen až září, pondělí až pátek 15-20 hod., víkend 10-20 hodin).\n\nSĺňava je chráněný areál v oblasti Malé Karpaty. Nachází se v okrese Piešťany v Trnavském kraji. Území bylo vyhlášeno či novelizováno v roce 1980 na rozloze 399,0014 ha. Rozloha ochranného pásma byla stanovena na 66,5534 ha.\n\n"}
{"id": "73051", "url": "https://cs.wikipedia.org/wiki?curid=73051", "title": "Orta", "text": "Orta\n\nOrta ( nebo ) je jezero v Piemontu v severní Itálii. Leží západně od Lago Maggiore v provinciích Verbano-Cusio-Ossola a Novara v nadmořské výšce 290 m. Jezero je 13,4 km dlouhé, 2,5 km široké, jeho maximální hloubka je 143 m a má rozlohu 18,2 km².\n\nKlima je mírné a pobřeží je obzvlášť malebné. Na východě je od \"Lago Maggiore\" oddělené hřebenem Mottarone a na západě je oddělené horským řetězem od údolí řeky Sésia.\n\nNa jezeře je malý ostrov, který se jmenuje Isola San Giulio podle řeckého diakona Julia.\n\nJe to jediné severoitalské jezero, které nemá odtok na jih. Na sever z něj odtéká řeka Strona (povodí Lago Maggiore).\n\nKraj v okolí jezera byl osídlen již v prehistorických časech kmeny ze střední Evropy Galy a Kelty. Kolonizace Římany byla pomalá a namáhavá a byla dokončena v dobách Římské říše.\n\nNa konci 4. století sem bylo přineseno křesťanství. Řečtí bratři Julius a Julian z Aiginy přišli do kraje a zničili ve shodě s císařem Theodosius všechny pohanské chrámy a zřizovali svoje místní kostely.\n\nKdyž bylo postaveno 99 kostelů, chtěli postavit stý a v něm uspořádat pohřeb. Julius nechal svého bratra s Gozzanu u jižního břehu jezera a vypravil se na sever. Jeho cílem byl malý neobydlený ostrov na jezeře, kde žili hadi a draci. Rozložil svůj plášť na jezero a dosáhl ostrova, zahnal hady a draky a postavil stý kostel na právě na místě, kde stojí bazilika San Giulio. V roce 392 zde byl pohřben\n\nV roce 575 Langobardi Říši rozdělili na vévodství. Mimulf byl místní vévoda a ten pověřil region ochranou před \"Franky\". Když poté Frankové stejně překročili Simplon byl \"Mimulf\" z Agilulfu popraven.\n\nV roce 773 byla Riviéra San Giulio přiděleno biskupovi z Novary.\n\nV roce 957 byl ostrov poprvé dobýván. Císař Otto I. dobýval ostrov, na kterém se nacházela královna Willa, která se vzdala po dvou měsících. Daroval jí život a dovolil dostihnout jejího muže na hradě S. Leo. Během obléhání se na ostrově narodil Guglielmo da Volpiano, pozdější opat z Dijonu.\n\nPřibližně 1000 let zůstala \"Riviéra San Giulio\" v majetku biskupů z \"Novary\". Byl téměř jako nezávislý stát s vlastními zákony a vládou biskupy jmenovanými zámeckými pány. Jednotlivé obce měly velkou autonomii.\n\nV roce 1861 byla Riviera přidělena italskému království.\n\nGozzano, Orta San Giulio, Pettenasco, Omegna, Madonna del Sasso, Pella\n\nArmeno, Ameno, Nonio, Cesara, Arola, Bolzano Novarese\n\n"}
{"id": "73054", "url": "https://cs.wikipedia.org/wiki?curid=73054", "title": "Cusio", "text": "Cusio\n\nCusio je italská obec v oblasti Lombardie. Obec leží na úpatí hory Monte Avaro.\n\n\"Počet obyvatel\"\n"}
{"id": "73058", "url": "https://cs.wikipedia.org/wiki?curid=73058", "title": "Lubanas", "text": "Lubanas\n\nLubanas ( , nebo ) je jezero v Lotyšsku. Mělo původně rozlohu 33 km², která se po postavení přehradní hráze zvětšila na 80  km² – 100 km². Dosahuje maximální hloubky 33 m.\n\nRozkládá se v rozlehlé bažinaté kotlině. Břehy jsou nízké.\n\nZdroj vody je smíšený, převážně sněhový. Rozsah kolísání hladiny je 5,1 m. Pro odvodnění kotliny za účelem zemědělství bylo využito koryt přítoků jezera, které byly odvedeny bezprostředně do řeky Ajviekste.\n\n"}
{"id": "73064", "url": "https://cs.wikipedia.org/wiki?curid=73064", "title": "Durbeské jezero", "text": "Durbeské jezero\n\nDurbeské jezero ( , v češtině někdy neporozuměním \"Durbes\") je jezero v Lotyšsku, v historické zemi Kuronsko (\"Kurzeme\"), severovýchodně od města Liepāja. Má rozlohu 6,7 km², délku 5,2 km, šířku 1,6 km a hloubku 2,3 m.\n\nÚstí do něj řeky Lāņupe a Trumpe a odtéká z něj řeka Durbe, která je zdrojnicí Saky, jež ústí do Baltského moře.\n\nV bitvě u jezera porazilo 13. července 1260 vojsko litevského kmene Žemaitů (Žmuďanů) spojené síly Teutonského a Livonského řádu.\n\n"}
{"id": "73066", "url": "https://cs.wikipedia.org/wiki?curid=73066", "title": "Dysnai", "text": "Dysnai\n\nDysnai je jezero v Litvě. Má rozlohu 24,009 km² a průměrnou hloubku 3 m. Maximální hloubky dosahuje 6 m.\n\nPobřeží je mělké a jezero má lopatkový tvar. Rozkládá se na severovýchodním okraji Baltského pojezeří a má morénový původ.\n\nOdtéká z něj řeka Dysna.\n"}
{"id": "73068", "url": "https://cs.wikipedia.org/wiki?curid=73068", "title": "Bagraš köl", "text": "Bagraš köl\n\nBagraš köl, Bosten Hu, Bagrax-hu, Bagrasch-köl, Baghrasch köl, Bagratsch-kul, Bositeng Hu () je jezero ve východním Ťan-šanu v Číně. Leží v mezihorské propadlině v nadmořské výšce 1030 m. Má rozlohu 1380 km² a dosahuje maximální hloubky 16 m.\n\nPobřeží je převážně nízké, místy se na něm vyskytují slaniska a písečné přesypy.\n\nZ jezera odtéká řeka Končedarja.\n"}
{"id": "73070", "url": "https://cs.wikipedia.org/wiki?curid=73070", "title": "Ajdingköl", "text": "Ajdingköl\n\nAjdingköl (ujgursky ئايدىڭكۆل, transliterováno \"Aydingköl,\" čínsky 艾丁湖, pinyin \"Àidīng Hú,\" český přepis \"Aj-ting-chu)\", též Bodžante kul, je jezero-slanisko v Číně v centrální snížené části Turfanské kotliny. Rozloha je větší než 400 km², délka 35-37 km a šířka 10-12 km. Leží 154 m pod úrovní hladiny světového oceánu.\n\nJezero se naplní vodou během zimy, když se v \"Turfanské kotlině\" rozlévá široce rozprostřenou deltou. V zimě se do jezera vlévá pouze nejdůležitější řeka kotliny Agloj, jejíž vody se vyznačujou největší mineralizací v centrální Asii (190-200 g/l)\n"}
{"id": "73072", "url": "https://cs.wikipedia.org/wiki?curid=73072", "title": "Bar köl", "text": "Bar köl\n\nBar köl je hořkoslané jezero na severozápadě Číny v mezihorské pusté kotlině na severozápadním úpatí hřbetu Karlik ve východním Ťan-šanu. Má rozlohu 140 km². Rozloha bažin a promáčené půdy v okolí jezera je 250 km². Leží v nadmořské výšce 1585 m.\n\nPobřeží je bažinaté. Přibližně 20 km na východ leží město Barkol.\n"}
{"id": "73076", "url": "https://cs.wikipedia.org/wiki?curid=73076", "title": "Akcie", "text": "Akcie\n\nAkcie je cenný papír, který potvrzuje, že jeho majitel (držitel) je akcionář, tj. že vložil určitý majetkový podíl (kapitál) do akciové společnosti. Akcionář má různá práva. Např. je oprávněn podílet se na zisku společnosti formou dividendy a účastnit se na řízení společnosti mimo jiné tím, že je oprávněn hlasovat na valné hromadě, případně se podílet na likvidačním zůstatku společnosti v případě likvidace. Za závazky společnosti akcionáři po dobu trvání účasti ve společnosti neručí. Výjimku tvoří pouze ručení za dluhy společnosti do výše podílu akcionáře na likvidačním zůstatku po zrušení společnosti s likvidací.\n\nS některými akciemi se obchoduje na burzách cenných papírů, kde se tak v rámci nabídky a poptávky určuje i jejich cena.\n\nKapitál akciové společnosti vzniká emisí akcií a jejich prodejem na trhu, zpočátku za nominální hodnotu, která je na akcii vyznačena nebo v případě pouhého elektronického zaknihování oficiálně určena. Existují také akcie bez vyznačené nominální hodnoty. Akcionáři tyto cenné papíry kupují, protože očekávají zisk jednak z vyplácených dividend, tak i z růstu kapitalizace akcie. Nákup akcií ve vhodné době může být dobrý způsob zhodnocení peněz, hodnota akcie může vzrůst až o stovky procent. Stejně tak je ale možný pokles cen akcií a částečná nebo i úplná ztráta peněz, které do nich akcionáři vložili. Proto je obchod s akciemi rizikový.\n\nAkciová společnost neuvedená k obchodování na burze je soukromou firmou uzavřeného typu. Takové akciové společnosti vznikají úpisem akcií bez veřejné nabídky předem určenými upisovateli - zakladateli společnosti.\n\nÚčastí a hlasováním na valné hromadě se akcionář může podílet na rozhodování o společnosti, obvykle i na volbě jejího představenstva, dozorčí rady a podobně. Protože každá akcie znamená obvykle jeden hlas, může většinový akcionář, který vlastní „kontrolní balík“ akcií, o společnosti rozhodovat do značné míry sám a někdy tak i poškodit menšinové akcionáře. Jejich zájmy proto musí chránit zákony, které mohou například určit procentní výši držení akcií, která vede ke zvláštním právům menšinových akcionářů.\n\nAkcie lze rozdělit podle několika hledisek:\n\n\n\nObčas se objevují i názory, zda by za další formu neměly být považovány i zaknihované akcie (viz podoba akcií) - byly by tak nejen zvláštní podobou akcií, ale i samostatnou formou.\n\nU listinných akcií se připouští vydání tzv. hromadných listin. Tedy násobkových akcií představující vždy určitý počet jednotlivých akcií vydaných na jednu listinu. Obvykle se vydávají násobky po 10, 50, 100 a více kusech, podobně jako u násobků bankovek. Řada akciových společností však v domnění úspor vydává násobky na přesný počet akcií připadající jednomu akcionáři (např. 3.531 ks). Hromadné listiny se pak musí při převodech a jejich dělení dále dělit a vzniká nepraktická řada nerovnoměrných násobků. Při vydání hromadné listiny za jednotlivé akcie nebo naopak se musí zneplatnit původní akcie. Vydání hromadných akcií musí být upraveno ve stanovách společnosti s tím. Vydání hromadné akcie na místo jednotlivých je obvykle zpoplatněno žadateli o jejich vydání, pokud tak není dohodnuto při jejich prvním vytištění. Naopak vydání jednotlivých akcií na místo hromadné musí být akcionářovi umožněno kdykoli, protože jednotlivá akcie je základní jednotkou, kterou musí obdržet každý akcionář.\n\nKaždá akcie má zpravidla jeden hlas. Pokud společnost vydala různé jmenovité hodnoty (nominální) akcií, může být hlasování upraveno např. ve vztahu k této hodnotě, např. na každých 10 Kč jeden hlas apod. V minulosti bylo možné vydat i podílové (dílcové) akcie, např. na 1/2 každé akcie. V zakladatelském tzv. grunderském období byl nejčastější nominál 200 zlatých. Vzhledem k vysoké hodnotě řada firem vydala část akcií v polovinách po 100 zl. Každá akcie tak kromě svého čísla byla označena signaturou a, b nebo I, II (např. č. 1023a), tak aby každá polovina měla svůj znak. Hlasování se tak dělo pouze z poloviny. Stanovy akciových společností upravovaly též minimum a maximum hlasů. Např. na valné hromadě připadalo na každých 10 akcií jeden hlas. Omezování bylo většinou u rolnických cukrovarů např. tak, že maximum bylo 100 hlasů. Kdo tedy vlastnil více než 1.000 akcií připadlo mu tak jako tak jen 100 hlasů. Kdo měl jen 9 akcií neměl hlas žádný a musel se s někým spojit.\n\n\nAkciové společnosti nejsou vynálezem posledních několika let. První akciová společnost světa vznikla v roce 1602 v Nizozemí. Byla to Nizozemská východoindická společnost (nizozemsky Vereenigte Oost-Indische Compagnie).\n\nAkciová společnost jako forma společenského podnikání souvisí s potřebou větších kapitálových hodnot pro investice. Ty, zejména při zámořských výpravách, vyžadovaly velkého kapitálu, který nebyl jednotlivec schopen shromáždit. Hrozil mu také v případě neúspěchu krach. Proto se na potřebný kapitál soustředilo několik dílů (akcií) od jednotlivců, který se každý podílel na daném obchodu svým dílem. Oproti jednorázovému obchodu byla forma akciové společnosti zaměřena se stejnými pravidly na dlouhodobé podnikání.\n\nAkcie je cenina. Jako taková by měla být chráněna proti padělání. Zájmem každé společnosti by mělo být omezení možnosti napadení akcií. Tisk cenin v chráněném režimu kontroly s použitím materiálů, které nejsou volně získatelné, jsou doménou tiskáren cenin. V České republice doposud neplatí zákon o povinnosti tisku akcií v ceninové podobě (první návrh zákona vypracovalo MF ČR v roce 1996 a od té doby ho nikdo neuznal za podstatný k prosazení). Proto si akcie může vytisknout každý třeba na domácím počítači. Podle toho také vypadají akcie u řady společností, které nepovažují akcie za důležitý dokument. Akcie je přitom nejvyšším dokladem společnosti a jediným opravňujícím dokladem akcionáře k výkonu jeho práv. Řada bank dnes odmítá přijímat do zástavy neceninové cenné papíry. Tisk cenných papírů není jen otázkou ochranných prvků, ale i kontroly nad vydaným počtem kusů a vizitkou každé alespoň trochu solidní společnosti.\n\nK listinné akcii patří kuponový arch k výplatě dividend. Kupón k akcii však může být vydán i na doručitele (podobně jako u dluhopisů na jméno), takže předložitel kuponu může být někdo jiný než vlastník akcie.\n\nCena akcie se v zásadě pohybuje na základě nabídky a poptávky. Jako každá komodita na trhu je i cena akcie tím vyšší, čím větší je poptávka, a tím nižší, čím větší je nabídka.\n\nNa změnách nabídky a poptávky se podílí řada různých faktorů, například konkrétní výsledky akciové společnosti v minulosti, očekávání trhu v budoucnu a srovnání těchto hodnot, úroveň důvěry v makroekonomiku, důvěra v segment, ve kterém se akcie nachází či důvěra v konkrétní emisi akcie. Velký vliv má také mediální obraz společnosti a množství citací v negativních zprávách nebo přesun investic mezi různými instrumenty finančních trhů (akcie, dluhopisy, měny, komodity apod.)\n\nTyto faktory se snaží odhalit a charakterizovat dvě disciplíny fundamentální analýza a technická analýza, každá pomocí jiných metod a přístupů k datům.\n\nFundamentální analýza je vhodná spíše pro dlouhodobé investory, kdežto technickou analýzu využíji spíše intradenní či swingoví obchodníci.\n\n\n\n\n"}
{"id": "73079", "url": "https://cs.wikipedia.org/wiki?curid=73079", "title": "Izra", "text": "Izra\n\nIzra je jezero v Slanských vrších v polesí Milič, na úpatí Veľkého Miliče. Leží v katastru obce Slanská Huta v nadmořské výšce 434 m. Má rozlohu 3,7 ha, maximální délku 250 m a šířku 212 m. Dosahuje hloubky až 8 m, ale postupně se zanáší.\n\nVzniklo zahrazením údolí jednoho z přítoků řeky Izry sesuvem půdy. V důsledku úpravy hráze se zvětšila plocha vodní hladiny i hloubka jezera.\n\n"}
{"id": "73085", "url": "https://cs.wikipedia.org/wiki?curid=73085", "title": "Vitamín B6", "text": "Vitamín B6\n\nVitamín B je společné označení pro tři pyridinové deriváty, pyridoxol (nebo také pyridoxin), pyridoxal a pyridoxamin. Všechny tyto látky, společně se svými fosfáty, jsou účinné jako vitamíny, jejich deriváty se účastní metabolismu aminokyselin a sacharidů. Bez ohledu na konkrétní derivát, jenž je do těla přijímán, je aktivní formou tohoto vitamínu pyridoxal-5-fosfát, důležitý kofaktor enzymů.\n\nVitamín B je rozpustný ve vodě.\n\nVšechny formy vitamínu B se mohou vyskytovat v potravě a jsou vstřebávány do střeva. Rozhodující podíl má pyridoxol, pyridoxalfosfát a pyridoxalaminfosfát.\n\nDobrým zdrojem vitamínu B jsou játra, vepřové maso, makrely, vejce, droždí, banány, brambory, zelí, špenát, kapusta, zelenina, avokádo, mrkev, ořechy, obiloviny a celozrnný chléb.\n\n\n\"Údaje z Recommended Dietary Allowances, 10th Edition. Food and Nutrition Board, National Research Ccouncil–National Academy of Sciences, 1989\"\n\nVařením potravin množství vitamínu B v potravě klesá kvůli ztrátám do vody. Větší množství vitamínu potřebují lidé, kteří mají velký přísun bílkovin (profesionální sportovci), ženy, které užívají hormonální antikoncepci, osoby trpící celiakií a někteří chronicky nemocní lidé. Větší dávky pomáhají léčit chudokrevnost nebo nervové potíže.\n\nBez ohledu na počáteční vstřebanou formu vitamínu je účinnou formou vitamínu B pyridoxalfosfát; jedná se o prostetickou skupinu, která se pevně váže na bílkovinné části celé řady enzymů a umožňuje jejich katalytickou aktivitu. Pro katalytické mechanismy je obvykle důležitá aldehydová skupina na C4, důležitá je také hydroxyskupina na C3.\n\nJe nezbytný pro funkci řady enzymů, které metabolisují aminokyseliny (transaminázy, dekarboxylázy, threoninaldoláza aj.). V procesu štěpení glykogenu (glykogenolýze) je koenzymem glykogen fosforylázy, enzymu, který štěpí glykosidové vazby.\n\nNedostatek vitamínu B je vzácný, obvykle provází nedostatek celého B-komplexu. Projevuje se zvýšenou nervosvalovou dráždivostí (cukání víček, u dětí až křeče), zapomnětlivostí, záněty sliznice dutiny ústní.\n\nNedostatek může být způsoben i některými léky, například isoniazidem, který se používá k léčbě tuberkulózy. Ten s pyridoxalem samovolně tvoří pyridoxalhydrazon, který je rychle vylučován z těla. Některé další léčivé látky, jako je penicilamin nebo hydralazin, také snižují množství vitamínu v organismu.\n\nVitamín B je rozpustný ve vodě, v organismu se neukládá a je vylučován močí.\n\nPři přílišné spotřebě vitamínových doplňků se mohou u citlivých osob objevit alergické kožní reakce nebo neurologické problémy.\n\nVitamin B, který byl identifikován Györgym jako pyridoxin, je představitelem látek, jejichž charakteristickým účinkem je hojivý vliv na krysí akrodynii. Jako další přirozené látky s účinkem vitaminu B byly izolovány pyridoxal a pyridoxamin. Pokusy na zvířatech (kryse a kuřeti) mají všechny prakticky stejně intenzivní účinek, jsou-li podávány parenterálně.\n\nLátky s účinkem vitaminu B jsou v potravinách obsaženy převážně ve formě vázané. Pokusem na zvířeti lze stanovit bez přípravy vzorku celkový obsah volného i vázaného vitaminu. Mikrobiologické metody určují pouze volný vitamin, přičemž používané kmeny mikrobů, s výjimkou pravděpodobně jen \"Saccharomyces carlsbergensis\", se liší růstovou reakcí na pyridoxin, pyridoxal a pyridoxamin. Kvantitativní biologické testy jsou vypracovány na krysách a na kuřatech. U krys se karence projevuje symetrickým kožním zánětem na akrálních místech, na čenichu, v okolí tlamy, na uších, tlapách a ocase. Současně s prvními příznaky kožního zánětu, zvaného souborně akrodynie, nastává zástava růstu.\n\nPři profylaktickém testu se přidávají jak standard, tak zkoušený preparát podle dávky v příslušných množstvích do potravy. Přímá závislost mezi váhovým přírůstkem a dávkou se pohybuje v rozmezí 100-150 γ pro 100g potravy.\n\nPříprava diety je poměrně jednoduchá. Protože základní složky potravy lze velmi nesnadno extrakcí zbavit vitaminu B, používá se jako zdroje glycidových kalorií sacharózy. Takovou dietu je nutno doplnit všemi nezbytnými vitaminy.\n\n\n"}
{"id": "73090", "url": "https://cs.wikipedia.org/wiki?curid=73090", "title": "Vířníci", "text": "Vířníci\n\nVířníci (Rotifera, Rotatoria) je kmen převážně sladkovodních, mikroskopických živočichů. Některé druhy žijí i v půdě nebo v moři. Jsou důležitou součástí planktonu. Je známo okolo 2000 druhů, v Česku žije asi 600 druhů.\n\nPři zběžném pohledu se vířníci podobají velkým nálevníkům, ale jsou na rozdíl od nich mnohobuněční. Většina vířníků je menší než 0,5 mm, největší jsou velcí asi 2 mm. Nejvýznačnějším znakem vířníků je zatažitelný vířivý aparát na přední části těla. Dva věnce brv neustále kmitají a přihánějí potravu k ústnímu otvoru. Slouží také jako hnací orgán při plavání. Dalším charakteristickým znakem je žvýkací hltan (mastax).\n\nTělní dutina je pseudocoel, vylučovací soustava je tvořena protonefridiemi. Vířníci mají stálý a neměnný počet buněk (\"eutelie\"), podobně jako hlísti. Povrch těla kryje intracelulární kutikula (syncytiální epidermis). Některé druhy vytvářejí na povrchu svého těla pevné krunýře z desek a ostnů. Většina vířníků má na opačném konci těla nohu ukončenou vidličkou. Pomocí ní lezou píďalkovitě po dně nebo se odrážejí a skáčou. Do vidličky ústí lepkavé žlázy, jimiž se vířníci dočasně přilepují na předměty ve vodě. Někteří se přichytávají na různé předměty ve vodě, jiní se ve vodě volně vznášejí. Dostanou-li se do nepříznivých podmínek, vytvoří si na povrchu těla pevnou schránku, ve které přežívají (stav anabiózy).\n\nJsou to gonochoristé, ale samci jsou menší než samice a někdy zcela (u pijavenek) chybějí. Populace se pak rozmnožuje partenogenezí. Při páření samec vychlípitelným penisem vstříkne sperma přímo do tělní dutiny samice. U některých vířníků se setkáváme s heterogonií, střídání generací s haploidními vajíčky a partenogenetických generací s diploidními vajíčky.\n"}
{"id": "73095", "url": "https://cs.wikipedia.org/wiki?curid=73095", "title": "Smells Like Teen Spirit", "text": "Smells Like Teen Spirit\n\nSmells Like Teen Spirit je zřejmě nejznámější píseň grungeové skupiny Nirvana. Také díky chytlavému riffu se stala velmi oblíbenou. Poprvé se začala vysílat na MTV a v rádiu roku 1991. Fanoušci si pak začali pořizovat nové album Nirvany \"Nevermind\". Lidé „Teen Spirit“ chtěli slyšet na všech koncertech a většina z nich ani jinou píseň neznala. Cobain proto začal tento song nenávidět. Na jednom koncertu Nirvany hraje píseň také Michael Balzary z Red Hot Chili Peppers na trumpetu jako host. Spolu s Novoselicem všem tvrdili, že největší hit na \"Nevermind\" je „Lithium“, ale fanoušci většinou stále měli raději „Smells Like Teen Spirit“. Píseň je považována za hymnu 90. let. Pronikla na první místo hitparád v Belgii, Irsku, Novém Zélandu, Španělsku a Francii.\n\nSamotný riff byl nejspíš vymyšlen jako zkomolenina „More Than A Feeling“ skupiny Boston, důkazem by mohlo být to, že když už Teen Spirit Kurta štval, zkombinoval jeho riff s riffem „More Than A Feeling“ při koncertě na Reading Festivalu roku 1992. Everett True si je ve své knize \"Nirvana - Pravdivý příběh\" inspirací Bostonem jistý. Název „Smells Like Teen Spirit“ je odvozen od nápisu na stěně, který při párty členů Nirvany a Bikini Kill na zeď nastříkala Kathleen Hanna: „kurt smells like teen spirit“, což je doslova „kurt voní jako náctiletá duše“. Narážela tím na deodorant Teen Spirit, který používala Cobainova přítelkyně Tobi Vail. Text má vyjadřovat Kurtovy pocity, když byl náctiletým. Oficiální text nebyl nikdy uveřejněn – vychází se tedy pouze z odposlechu. Původní melodii zpěvu prý Cobain musel upravit, aby nešlo poznat jak moc je inspirována Pixies. Na skladbě se údajně, více než na ostatních skladbách, podíleli také Krist Novoselic a Dave Grohl.\n\n"}
{"id": "73096", "url": "https://cs.wikipedia.org/wiki?curid=73096", "title": "Macue", "text": "Macue\n\nMacue (: 松江市; \"Macue-ši\") je hlavní město prefektury Šimane v regionu Čúgoku v Japonsku.\n\nStatus města \"ši\" (市) Macue získalo 1. dubna 1889.\n\nMěsto leží na řece Óhaši u jezera Šindži (sedmé největší v Japonsku).\n\nMacue se pyšní „černým hradem“ Macue-džó – jedním z mála původních středověkých hradů v Japonsku.\n\nBrit Lafcadio Hearn učil v Macue v letech 1890-1891. Z jeho domu je dnes muzeum o Hearnově životě a místní turistická atrakce.\n\n\n"}
{"id": "73099", "url": "https://cs.wikipedia.org/wiki?curid=73099", "title": "Chorvatská kuna", "text": "Chorvatská kuna\n\nKuna je platidlo, které se používá v Chorvatsku. V novodobé historii se do oběhu dostala v červnu 1994, kdy nahradila chorvatský dinár. Kuna ale předtím už existovala během druhé světové války, když stát Jugoslávie fakticky neexistoval.\n\nISO 4217 kód kuny je HRK, jedna kuna se dělí na 100 lip (jednotné číslo lipa). Přibližný kurz k euru je 7,42 HRK = 1 EUR (3,52087868 CZK/HRK).\n\nPoprvé byla kuna zavedena za druhé světové války jako platidlo Nezávislého chorvatského státu (NDH); převáděla se v poměru 1 dinár = 40 kun a byla rozdělena na sto banic (jednotné číslo banica). V platnost vstoupila 8. července 1941. Konec platnosti nastal od 30. června do 9. července 1945.\n\nBankovky měly hodnotu 50 banic, 1 a 2 kn, 10 kn, 50, 100, 500 a 1000 kn, 5000 kn, 1000 a 5000 kn\n\nKurs kuny za doby NDH byl stanoven na 20 kn za 1 německou říšskou marku.\n\nPo vyhlášení nezávislosti země na SFRJ Chorvatsko okamžitě zavedlo vlastní dináry, které měly nahradit ty jugoslávské (chorvatský dinár používalo i chorvatské obyvatelstvo Bosny a Hercegoviny, odmítali ho však Srbové žijící na chorvatském území, ti měli až do roku 1995 svůj vlastní dinár Republiky Srbská Krajina). Nová měna však rychle ztratila svoji hodnotu a upadla do hyperinflace. Proto v roce 1994 provedla země měnovou reformu a zavedla dnešní kuny ve směnném poměru 1000 dinárů = 1 kuna. Jméno však již mělo fašistickou minulost a jeho znovuobnovení bylo sporné, především pro Srby v zemi žijící těžko přijatelné. Existovaly také i jiné návrhy na novou měnu, podle jednoho z nich měly být zavedeny například koruny (kruna) podle vzoru bývalé rakousko-uherské koruny.\n\nMince mají hodnoty 1, 2, 5, 10, 20 a 50 lip, dále 1, 2, 5 a 25 kun. Mince 25 kun mají několik různých motivů na rubové straně, které poukazují na různá výročí a významné události v Chorvatsku.\n\nBankovky mají nominální hodnoty 5, 10, 20, 50, 100, 200, 500 a 1000 kun.\n\n\n"}
{"id": "73100", "url": "https://cs.wikipedia.org/wiki?curid=73100", "title": "Termoplast", "text": "Termoplast\n\nTermoplast je plast, který je od určité vyšší teploty plastický – tvárný – až kapalný a po ochlazení se stane pevným, přičemž tyto teplotou dané změny tvárnosti mohou nastávat opakovaně. Opakem termoplastů jsou reaktoplasty (termosety) (např. bakelit, vulkanizovaný kaučuk – pryž, guma), které po (obvykle) tepelném vytvrzení již nelze například novým ohřátím uvést znovu do tvárného stavu.\n\nTermoplasty jsou polymery složené z lineárních makromolekul s dlouhým řetězcem. Řetězce jsou drženy u sebe pouze mezimolekulárními interakcemi (van der Waalsovým silami, vodíkovými můstky, interakcemi dipól-dipól). Při zahřívání termoplastu tyto interakce slábnou a polymer měkne, při dalším zvyšování jeho teploty může znovu zkapalnět. Termoplasty jsou v širokém rozsahu teplot viskózní kapaliny. Přesnou teplotu tání nelze určit, protože se polymer skládá z makromolekul různé délky, které přecházejí do kapalné fáze při různých teplotách. Teplotní rozsah tání běžných termoplastů se pohybuje mezi 100 °C a 130 °C. Díky tomu patří termoplasty k dobře zpracovatelným materiálům, protože je lze při těchto teplotách snadno odlévat nebo lisovat. Příklady běžných termoplastů jsou polyethylen, polystyren, polymethylmethakrylát (plexisklo), polyvinylchlorid (PVC) nebo polyamidy (např. nylon, silon).\n\n"}
{"id": "73103", "url": "https://cs.wikipedia.org/wiki?curid=73103", "title": "Hlemýžď zahradní", "text": "Hlemýžď zahradní\n\nHlemýžď zahradní (\"Helix pomatia\") je druh suchozemského plže z čeledi hlemýžďovití. Se svou velikostí 40-50 mm je to jeden z největších ulitnatých plžů žijících v České republice. Má žlutohnědou, tmavě hnědou nebo bílou schránku s tmavými pásky. Dožívá se přibližně šesti let, v zajetí ale až deset. Vyskytuje se v křovinách a hájích, ale často i v zahradách. Zimu přečkává vytvořením vápenatého „víčka“ (epifragma).\n\nPohybuje se maximální rychlostí 5 m/h.\n\nHlemýžď zahradní má kulovitou pravotočivou (levotočivost je rarita) ulitu z uhličitanu vápenatého širokou 32–50 mm a vysokou 30–50 mm. Tělo je dlouhé asi 10 cm. Základní stavba těla je stejná jako u ostatních stopkookých plžů. Hlava nese 2 páry tykadel, z nichž delší pár nese oči a kratší pár je orgánem čichu a hmatu. Ústní otvor obsahuje radulu, pilníkovitou chitinovou destičku. Svalnatá noha vylučuje hlen, který slouží k pohybu. Vnitřní orgány jsou uloženy v útrobním vaku v ulitě. U mladých hlemýžďů má ulita tmavě hnědou nebo žlutohnědou barvu, stárnutím hlemýždě je barva stále světlejší.\n\n\nHlemýžď se pohybuje pouze během deště a potom asi den po dešti. Poté se přilepí k podkladu (např. kameni, rostlině atd.) a nepřemísťuje se až do dalšího deště. Když je v ohrožení, nejprve zatáhne oči a potom i tělo. Část těla vyčnívá a hlemýžď po opětovném bezpečí opět vyleze z ulity a vytáhne tykadla. V zajetí musí mít vytvořené přirozené prostředí.\n\nHlemýžď je býložravec. Živí se rostlinami, které ukusuje pomocí raduly, denně zkonzumuje tolik potravy, kolik sám váží. Dokáže trávit celulózu.\n\nHlemýžď je hermafrodit, vývoj je přímý. Ve střední Evropě se hlemýždi páří zpravidla v květnu. Dva hlemýždi k sobě přilnou spodními ploskami a napřímí se do vztyčené polohy. Páření trvá dlouhé hodiny. Hlemýždi využívají každé příležitosti ke spáření. Po spáření jedinec naklade do dutiny, kterou si sám vyhrabal v zemi, 25 až 50 vajíček. Hlemýžď se dožívá pěti až sedmi let.\n\nV některých zemích slouží jako potrava pro člověka (kdysi i tradiční součást české kuchyně), pořádají se hlemýždí závody a někdy se také barví hlemýžďům ulity jako okrasný prvek na zahradu. Jejich chov k jídlu byl znám už za dob Římanů. Dnes je konzumováno přibližně 15 druhů rodu \"Helix\". Masový chov, který by pokryl poptávku, se stále nedaří. Získávají se tedy většinou sběrem v přírodě. To může ovšem v některých lokalitách znamenat vážné ohrožení populace. Hlemýždí sekret se pro svoje hojivé účinky také používá v kosmetice.\n\nHlemýžď zahradní žije na vlhkých a stinných místech v trávě, v křoví, na okrajích lesů. Objevuje se také na zahradách (někdy považovaný za škůdce). Centrum areálu rozšíření je ve střední a jihovýchodní Evropě. Je uveden v příloze V směrnice o stanovištích.\n\nJe rozšířen v Belgii, v Česku (málo dotčený druh), ve východní Francii, v severní Itálii, v Německu (uveden jako zvláště chráněný druh v příloze 1 Spolkového nařízení o ochraně druhů) v Nizozemsku, v Rakousku, v západní části Ruska, na Slovensku, na Ukrajině a v zemích Balkánu.\n\nPo roce 2015 byl na základě molekulárně-genetických analýz od tohoto druhu odlišen druh nový, a to hlemýžď pruhovaný (\"Helix thessalica\"), který se vyskytuje i na území České republiky, konkrétně v údolí řeky Jihlavy mezi Mohelnem a Moravskými Bránicemi. Od hlemýždě zahradního jej lze odlišit i na základě některých drobných morfologických znaků.\n\n"}
{"id": "73104", "url": "https://cs.wikipedia.org/wiki?curid=73104", "title": "Zpěv", "text": "Zpěv\n\nZpěv je specifický hlasový umělecký projev, který se cíleným střídáním tónů a zpravidla i rytmickou strukturou odlišuje od běžné řeči nebo recitace. O výzkumu rozdílů mezi zpěvem a řečí jsou publikovány články od konce 19. století. Někteří autoři se zabývají například i rozdíly ve způsobu dýchání, kdy ve zpěvu je třeba brát ohled na to, aby nádechy nebyly přerušovány fráze, které ne vždy odpovídají mluveným větám. Důležitá je i rozdílnost zpěvu a řeči po stránce funkce hlasového aparátu.\n\nZpěv je nejspíše nejpřirozenějším a nejrozšířenějším hudebním uměním. Je ho schopen prakticky každý jedinec, třeba i s nepatrným, nebo žádným nadáním.\n\nZpěváci různých hudebních žánrů dominující dnešnímu hudebnímu průmyslu jsou často vzory svých posluchačů, kteří se je snaží napodobovat v koupelně, na fotbalovém zápase, v kostele nebo v pěveckém sboru. Styly zpívané hudby zahrnují operu, klasickou hudbu, muzikál, folk, country, rap, pop a mnoho dalších včetně třeba narozeninového zpívání. Speciální technikou zpěvu je i screaming/growling. Zpěv může být doprovozen hlasy zpěvu či hudebních nástrojů různé hlasitosti, nebo může znít i bez doprovodu. Hlavní je styl dýchání, protože jinak zpěvák nemá šanci na úspěch. \n\nZákladní dělení hlasů:\n\ntenor – vyšší mužský hlas\n\nbaryton - střední mužský hlas\n\nbasbaryton - mužský hlas ležící mezi basem a barytonem,\n\nbas – nižší mužský hlas\n\nsoprán – vyšší ženský hlas\n\nmezzosoprán - střední ženský hlas\n\nalt – nižší ženský hlas\n\nMnoho zpěváků samouků je hrdých na svůj přirozený hlas a jsou přesvědčeni, že jakýkoliv hlasový trénink může jejich hlas jedině pokazit. Problém spočívá v tom, že netrénovaný hlas zůstává v pořádku právě tak dlouho, dokud se nedostaví problém. Nemoci, únava, akusticky těžké prostředí pro zpěv, těžký repertoár či emoce působí na hlas. Zatímco dobrý učitel zpěvu má k dispozici mnoho, co může zpěvákovu techniku ochránit, zpěvák samouk tyto věci nemusí nikdy objevit. Učitel zpěvu Richard Miller napsal \"Technika představuje jakousi stabilizaci vyžadované koordinace při zpěvu. To může být zakódováno v mozku a těle zpěváka\". Netrénovaní zpěváci běžně nemají mnoho hlasových problémů do 20. roku svého života. Ty se však dostavují okolo 30. roku. I když je zpěvák přesvědčen, že je s jeho hlasem vše v pořádku protože nedělá nic jiného než vždy dělal, problémy se dříve nebo později mohou dostavit vlivem nevědomého budování zlozvyků.\n\nZpěv by měl být postaven na koordinovaném přirozeném procesu. Zkušený zpěvák má tuto koordinaci pevně v rukou. Stále přežívají fámy o tom, že ona koordinace je vlastně totéž jako cosi, co je člověku vrozené. Také není neobvyklé najít učitele zpěvu který tvrdí, že techniku zpěvu není vůbec třeba učit. Není však možné se pouze spoléhat na cítění hudby či zpívané poezie pokud hlas nepracuje jak má.\n\nPěvci (zpěvní ptáci) mají běžně rytmický zvukový projev. Velryby se také učí zpívat jako lidé.\n\n"}
{"id": "73113", "url": "https://cs.wikipedia.org/wiki?curid=73113", "title": "Kóan", "text": "Kóan\n\nKóan (japonsky 公案) je krátký iracionální příběh obsahující nelogickou „hádanku“, která osvobozuje mysl od zavedených konceptů. Název pochází z nejznámější sbírky čínských zenových kóanů \"Brána bez dveří\", čínsky \"Wumenguan\" (無門關 [Wúménguān]\n(pchin-jin)/[Wu-men-kuan] (O. Švarný)), sinojaponsky \"Mumonkan\" (無門関 [Mumonkan]). Sbírka sestává ze čtyřiceti osmi „případů“ (původní význam čínského termínu \"gong´an\", sinojaponského \"kóan\"; 公案) s autorovým často paradoxním nebo ironickým komentářem a závěrečným čtyřverším, gáthou. Autorem sbírky byl mnich a učitel Wumen Huikai (1183–1260).\n\nOldřich Král kóany popisuje jako z principu jednoduché, často eliptické a enigmatické záznamy dialogických promluv či jednání učitelů a žáků, mistrů a jejich rivalů. Pointy promluv a jednání jsou často v otázce a odpovědi, ale i v odmlce, nebo jen v gestu. Pointy vždy otevřené, často paradoxní, svou paradoxní otevřeností prolamují logiku a konvenci očekávaného jednání a předsudečného poznání. Ústně tradované kóany nezprostředkovávaly žádná moudra ani principy, jak to činily především konfuciánské, ale do značné míry i taoistické příběhy, na které čínští buddhisté navazovali; písemně zaznamenané a literárně zpracované kóany neměly literární ambice. Byl to psychologický nástroj, kterým učitel opakovaně naváděl žáka nebo protivníka do jisté duchovní a mentální situace, ze které nebylo jiného východiska nežli vyjít z myslitelného a rozumného.\n\nJsou zadávány mnichům, studentům zenu, jako předmět celodenní meditace. Řešení takového kóanu může zabrat i několik let a nastane teprve tehdy, když žák pochopí jisté principy a dosáhne určité duchovní úrovně. Když se tomu tak stane, řešení kóanu je „nad Slunce jasné“.\n\n\n\n\n"}
{"id": "73115", "url": "https://cs.wikipedia.org/wiki?curid=73115", "title": "IBM Multicolor Graphics Adapter", "text": "IBM Multicolor Graphics Adapter\n\nMulti-Color Graphics Array (MCGA) je varianta grafické karty kompatibilní s VGA vyvinutá společnosti IBM pro PC/AT. Hlavní rozdíl oproti VGA je použití jen 64kB video paměti což omezuje možné max. grafické rozlišení na 640x480 s barevnou hloubkou 1bit.\n"}
{"id": "73117", "url": "https://cs.wikipedia.org/wiki?curid=73117", "title": "Monochrome Display Adapter", "text": "Monochrome Display Adapter\n\nMDA neboli Monochrome Display Adapter je první varianta grafické karty pro počítače IBM PC. Nepodporovala grafické režimy, pouze textový režim 80 sloupců a 25 řádků v monochromatickém zobrazení. Pozdější grafické karty tento standard zpětně podporovaly, popřípadě ponechaly rozlišení a zvýšily počet barev (textové režimy EGA 80×25 s 16 barvami), takže tento režim přetrval nástup aplikací v GUI a osobní počítače jej používají dodnes (například při zobrazení informací po zapnutí či rebootu počítače – Power On Self Test). Znaky v tomto textovém režimu (nebo pozdějších) odpovídají standardu ASCII a jsou uloženy v paměti BIOSu. Měly rozlišení buď 8×16 bodů (pro 400 rozkladových řádků) nebo 9×14 (pro 350 řádků). Je Také známo že je tento systém grafické karty lepší než jeho nástupce CGA protože tento grafický adaptér má jiné rozlišení písmen takže je text lépe čitelný .\n"}
{"id": "73125", "url": "https://cs.wikipedia.org/wiki?curid=73125", "title": "Kraslice (okres Sokolov)", "text": "Kraslice (okres Sokolov)\n\nKraslice (ty Kraslice – pomnožné; ) jsou město v okrese Sokolov v Karlovarském kraji, 29 km severozápadně od Karlových Varů a 3 km od německých hranic, na řece Svatavě, v západní části Krušných hor. Žije zde  obyvatel.\n\nMěsto leží na hranicích s Německem (Sasko) a jeho okolí (Bublava, Stříbrná) je významným střediskem zimních sportů. Prochází jím železniční trať Sokolov–Kraslice, osobní dopravu zajišťuje společnost GW Train Regio.\n\nMěsto je střediskem textilního průmyslu a sídlí zde též firma Amati, výrobce dechových hudebních nástrojů. Při firmě Amati existuje též střední průmyslová škola a střední odborné učiliště, které jsou svým zaměřením jediné v zemi.\n\nKraslický královský hrad zvaný \"Neuhaus\" byl postaven jako ochranný bod na obchodní cestě z Lokte do Německa a poprvé se připomíná v roce 1272. Tehdy jej jako léno získali páni z Plavna a jejich rodu patřily Kraslice s přestávkami až do 16. století. Vesnice v podhradí byla v roce 1370 povýšena Karlem IV. na město a díky měděným dolům význam Kraslic stoupal. Dolování bylo podporováno především za dočasné vlády Šliků a v roce 1541 získaly Kraslice statut svobodného horního města, od té doby se také datuje podoba městského znaku se stříbrným písmenem G (=Graslitz) v modrém poli. Panství se zanikajicím hradem zůstávalo ale nadále formálně královským majetkem (hrad byl obyvatelný ještě v roce 1548) .\n\nKe Kraslicím byly postupně připojovány horské vsi z majetku kláštera ve Waldsassen, v roce 1567 získal panství saský rod pánů ze Šumburka, který v roce 1577 dosáhl propuštění z lenního svazku a získání majetku do dědičného vlastnictví. S rozmachem dolování mědi, olova a cínu patřilo Kraslicko v 16. století k nejlidnatějším regionům v Čechách, některé zdroje uvádějí, že zde žilo přes 20 000 obyvatel. Díky poloze stranou od hlavních komunikací a ochranným listinám saského kurfiřta zůstaly Kraslice ušetřeny i za třicetileté války.\n\nV bezprostředním sousedství Saska a pod ochranou pánů ze Šumburka se Kraslicím dlouho vyhýbala protireformace, teprve po třicetileté válce se správě loketského kraje podařilo prosadit do Kraslic katolického faráře. Postupnému odchodu evangelíků do Saska se však nepodařilo zábranit a spolu s dalšími faktory došlo k útlumu těžby drahých kovů. Za třicetileté války byl omezen odbyt, poté Kraslice opustily kapitálově silné rodiny, docházelo ke sporům mezi horníky a panstvem, které odmítalo likvidaci lesů kvůli další těžbě, jako nerentabilní se ukázalo prosazování dolování nejdražších kovů (zlato, stříbro). Mezi dosud významné rodiny patřili Boxbergerové, kteří poté až do 19. století sídlili v sousedním saském Klingenthalu a v době protireformace podporovali exulanty z Kraslic.\n\nSkutečná rekatolizace byla nastolena až s příchodem nových majitelů panství, hrabat Nosticů, kteří Kraslice koupili v roce 1666 a zaokrouhlili své rozsáhlé državy v této oblasti západních Čech, kde jim již předtím patřily Jindřichovice a Sokolov. Ve srovnání se Šumburky byl nový majitel, významný státník a dvořan hrabě Jan Hartvík z Nostic, mnohem důslednější v prosazování protireformace. V letech 1671–1676 opustily kraslické panství dvě třetiny obyvatel a ekonomické zájmy hraběte Nostice vedly k tomu, že dokonce dočasně zakázal misionářské aktivity katolických duchovních a vydáním nových privilegií podporoval rozvoj města. Úpadek důlního podnikání navazující na mohutný exodus evangelíků se však již nedal zastavit.\n\nAntonín Jan Nostic se jako diplomat a vysoký hodnostář Českého království zadlužil a v roce 1723 se rozhodl prodat Kraslice jako nejvzdálenější ze svých českých majetků. Nový majitel rytíř Karel von Schmidlin byl pozemkový spekulant, který nakupoval na dluh, a Kraslice nakonec musel v roce 1729 prodat zpět Nosticům. V administraci nosticovských statků byly Kraslice od roku 1729 sloučeny s Jindřichovicemi. Kraslický hrad zanikl v 17. století a při svých příležitostných pobytech v západních Čechách obývali Nosticové zámky v Sokolově a Jindřichovicích. V Kraslicích u kostela měli k dispozici panský dům, který byl zbořen v 19. století. V 18. století patřili Nosticové k přední šlechtě habsburské monarchie a s tím také souvisí návštěva císaře Josefa II. v Kraslicích v roce 1776.\n\nJeště v polovině 18. století se Nosticové snažili neúspěšně oživit dolování drahých kovů v okolí Kraslic, obyvatelstvo se v té době již zaměřilo na živnosti a obchod, zemědělství kvůli nepříliš příhodným podmínkám zůstávalo podružné. Po vzoru sousedních měst v Sasku se koncem 18. století začala v Kraslicích prosazovat výroba textilu, krajek a hudebních nástrojů, nejprve podomácku, později v manufakturách. V oboru textilní výroby se prosadila rodina Starcků, která již počátkem 19. století zaměstnávala přes 200 dělníků. Objemem výroby a počtem zaměstnanců v továrnách měl textilní průmysl v Kraslicích až do 20. století dominantní pozici.\n\nTradice výroby hudebních nástrojů v Kraslicích se datuje do počátku 17. století, v roce 1610 je doložen první houslařský mistr Johannes Artus. Krasličtí houslaři se v roce 1669 sdružili do cechu, výroba strunných nástrojů se ale později přesunula do Lubů, zatímco Kraslice se staly nejvýznamnějším producentem dřevěných dechových nástrojů ve střední Evropě. Během 19. století přešla manufakturní výroba na tovární provoz pod vedením místních podnikatelských rodin (Riedl, Stowasser, Kohlert, Hüttl, Rölz), kromě dechových nástrojů se začaly produkovat také harmoniky nebo hudební hračky. Výrobky z kraslických továren získaly řadu ocenění na zahraničních výstavách, ostatně i 90 % produkce mířilo na export za hranice Rakouska-Uherska. Ve firmě Bohland a Fuchs byla vyrobena 2,5 metru vysoká subkontrabasová tuba, která dodnes drží rekord jako největší dechový nástroj na světě. Až do 20. století přetrvávala spolupráce velkých továren s domácími dílnami. Zatímco samostatní nástrojáři vyráběli podomácku jednotlivé komponenty, celé nástroje se kompletovaly a připravovaly na export ve velkých továrnách se stovkami dělníků. Podobný systém byl praktikován i v textilní výrobě záclon, krajek, plyšů a výšivek.\n\nS rozmachem průmyslové výroby textilu a hudebních nástrojů souvisel i celkový rozvoj Kraslic, město se rozšiřovalo v údolích Bublavského a Stříbrného potoka. V roce 1850 se Kraslice staly sídlem okresu, v roce 1854 zahájila provoz nová budova měšťanské školy. Na výrobu hudebních nástrojů a vzrůstající poptávku po odbornících navazovalo zřízení státní odborné školy pro výrobu hudebních nástrojů (1865). Mezitím byla postavena státní silnice ze Sokolova (1843), v letech 1873–1876 vznikla železniční trať přesahující až do sousedního Saska. Na rozvoji celého kraslického regionu měl ve druhé polovině 19. století významný podíl místní rodák Richard Dotzauer. Podobu města financováním soukromých i veřejných staveb podporovali také významní továrníci (Emanuel Hüller). Z řad vlivných podnikatelských rodin pocházelo i několik kraslických starostů (Kohlert 3x, Stowasser, Fuchs). K významným rodákům patřil také Julius Meinl, zakladatel slavné obchodní značky. Mezi významné podnikatele se počátkem 20. století vypracoval Anton Richard Breinl, zakladatel velké továrny na hudební hračky.\nPro potřeby městského úřadu vznikla nová budova v roce 1890, následovala výstavba městských jatek a elektrárny (1893–1894), v letech 1893–1896 byl postaven nový kostel, nemocnice (1903), evangelický kostel (1911), gymnázium (1913) a okresní hejtmanství (nynější radnice, 1914). Kolorit města dotvářely také dva honosné hotely na náměstí a výstavné vily nejbohatších továrníků (Fuchsova, Breinlova). S rozvojem průmyslu rostl i počet obyvatel v přidružených obcích (Hraničná, Tisová, Bublava, Stříbrná) a v roce 1900 měl okres Kraslice přes 33 000 obyvatel.\n\nPodle sčítání obyvatel z roku 1910 žilo v soudním okrese Kraslice ve 20 samostatných obcích celkem 39 215 obyvatel. V tomto roce se k české národnosti při sčítání obyvatel nehlásil žádný obyvatel, k německé národnosti 38 650.\n\nV roce 1930 měly Kraslice 13 500 obyvatel, s připojenými okolními obcemi vystoupal počet až na 25 000. Převažovala německá národnost, nevýznamnou českou menšinu (přibližně 250 osob) tvořili státní zaměstnanci se svými rodinami. Židovská komunita se v Kraslicích usadila až v polovině 19. století, a i když Židům později patřily dvě továrny, národnostně tvořili zcela zanedbatelnou menšinu. V komunálních volbách v roce 1935 získali henleinovci dvoutřetinovou většinu a národnostní spory později vyústily v pouliční nepokoje, výjimečně docházelo i k násilnostem. Po Mnichovské dohodě byly Kraslice jedním z prvních sudetských měst, které navštívil Adolf Hitler (4. října 1938).\n\nZa druhé světové války přešly továrny na zbrojní výrobu pro wehrmacht, provoz zajišťovali váleční zajatci mnoha národností. Kraslice byly osvobozeny Američany 7. května 1945, již o několik dní později ale správu regionu převzala sovětská armáda. V roce 1945 měly Kraslice historicky nejvyšší počet obyvatel (18 500), stejně jako všude v pohraničí, tak i v Kraslicích vládly krátce po osvobození nepřehledné poměry. Hned v roce 1945 opustilo mnoho Němců, k organizovaným odsunům došlo v roce 1946. Přísun českých osídlenců byl pomalý především kvůli špatnému zásobování těsně na hranici s Německem. V roce 1950 měly Kraslice necelých 6 000 obyvatel, z toho bylo víc než tisíc Němců. Jednalo se především o odborníky, kteří mohli zůstat pro zachování kontinuity specifického oboru výroby hudebních nástrojů.\n\nTextilní výroba byla po roce 1945 soustředěna do národního podniku Krajka, výrobci hudebních nástrojů vytvořili družstvo Amati, později taktéž národní podnik, který během let prošel řadou organizačních změn včetně snahy přesunout výrobu do vnitrozemí. Po roce 1950 byla po několika stoletích obnovena těžba mědi v městské části Tisová (samostatná obec do roku 1960). Podnik Amati nakonec úspěšně navázal na meziválečnou slávu, kromě sériové výroby hudebních nástrojů se zde vyráběly i mistrovské kusy. Na mezinárodních veletrzích a výstavách získaly hudební nástroje z Kraslic řadu ocenění. Pod patronátem závodu již krátce po roce 1945 začal působit dechový orchestr, od roku 1957 \"Velký dechový orchestr Amati Kraslice\", který po prvních úspěších ve východním bloku pronikl v 60. letech 20. století i do západní Evropy a USA. Věhlas si udržovala i Střední průmyslová škola výroby hudebních nástrojů, která svým specifickým zaměřením byla jediná ve střední Evropě a přicházeli sem studenti z celého Československa.\nPoválečný vývoj Kraslic byl výrazně poznamenán blízkostí československo-německých hranic. Dřívější souvislá zástavba mezi Kraslicemi a sousedním Klingenthalem tvořená obcí Hraničná byla zlikvidována a vzniklo zalesněné pohraniční pásmo. Kraslice samotné utrpěly téměř záměrnou destrukcí řady hodnotných staveb, které připomínaly německý charakter města (hotel Bílá labuť na náměstí) a panelovou výstavbou v bezprostřední blízkosti kostela. Teprve v 70. letech 20. století dosáhly Kraslice počtu 7–8 tisíc obyvatel.\n\nPo roce 1989 došlo k výraznému útlumu textilního průmyslu a omezení produkce hudebních nástrojů. Společnost Amati–Denak navazující na národní podnik Amati stále vyrábí hudební nástroje, využívá ale jen část rozsáhlého komplexu budov v různých částech města, některé objekty využívají menší soukromé firmy, jiné stavby chátrají. Sektoru obchodu a služeb naopak pomohlo znovuotevření hraničního přechodu a obnovení železniční trati do Německa. Železniční trať Sokolov–Kraslice přešla pod soukromého dopravce Viamont, později GW Train Regio, v roce 2000 byl obnoven provoz do sousedního Klingenthalu v Sasku a návazně do dalších německých měst.\n\nV roce 1992 poprvé od druhé světové války přesáhl počet obyvatel Kraslic 8 000, od té doby ale znovu klesá. Od roku 2014 je starostou Roman Kotilinek (* 1971]), který se též dlouhodobě angažuje ve \"Spolku přátel města Kraslic\", jenž usiluje o obnovu zaniklých a záchranu stávajících památek Kraslic. Významnou osobností regionu je Václav Kotěšovec (* 1933), učitel a dlouhodobý městský kronikář, autor řady publikací o historii města a okolí, po roce 1989 místostarosta a od roku 2004 čestný občan Kraslic.\n\nOd císaře Karla IV. získalo město znak roku 1370, první známá podoba pochází však až z roku 1541. Tvoří ho modrý gotický štít, v němž je velké stříbrné písmeno G, symbolizující název města (). Na štítu leží zlatá královská svatováclavská koruna. Současná podoba znaku, jehož autorem je kraslický historik Václav Kotěšovec, byla nově schválena na počátku 90. let 20. století.\n\n\n\n\n\n15 \"částí obce\":\n\nZahrnuté v Kraslicích.\n\n\n\n\n\n\n"}
{"id": "73126", "url": "https://cs.wikipedia.org/wiki?curid=73126", "title": "Savona", "text": "Savona\n\nSavona je italské město v oblasti Ligurie, hlavní město stejnojmenné provincie. Leží na pobřeží Ligurského moře, je to po Janově a La Spezii třetí největší přístav Ligurie. Žije zde obyvatel.\n\nHistorická část města leží v okolí přístavu. K hlavním památkám ve městě náleží savonská katedrála Cattedrale dell'Assunta a opevnění Fortezza del Priamar. Střed města je na \"Piazza Sisto IV\". Náměstí dominuje stavba radnice, \"Palazzo Comunale di Sa\"vona. Západně od radnice prochází jedna z hlavních ulic centra města, částečně pěší zóna, \"Corso Italia\" s řadou obchodů.\n\nOpevnění \"Fortezza del Priamar\" leží v jižní části historického města, při pobřeží Ligurského moře. Bylo založeno v roce 1542, dnes zde sídlí archeologické muzeum. Severně od tvrze stojí katedrála, \"Cattedrale dell'Assunta\", barokní stavba z let 1589 až 1605. K dalším zajímavým stavbám náleží věž \"Torre Brandale\" se dvěma menšími středověkými věžemi a věž \"Torre Leon Pancaldo\" ze 14. st., jeden ze symbolů města Savony (střeží vstup do centrálního přístavu).\n\nZ palácových staveb je nejvýznamnější \"Palazzo Gavotti\" ze 17. st., je v něm umístěna \"Pinoteca Civica\" se sbírkami ligurského malířství a savonské keramiky. Dále pak \"Palazzo della Rovere\" a \"Palazzo Delle Piane\".\n\nSavona je bohatá na kostely a kaple, ve městě jich najdeme více jak dvě desítky.\n\nAlbissola Marina, Albisola Superiore, Altare, Cairo Montenotte, Quiliano, Vado Ligure\n\n\n\n"}
{"id": "73131", "url": "https://cs.wikipedia.org/wiki?curid=73131", "title": "Drezura", "text": "Drezura\n\nDrezura (také používáno drezúra) je obecně série cviků pro chované zvíře. Úkolem drezury je ukázat, jak spolu zvíře a člověk dokáží spolupracovat, přičemž se využívá jejich schopností.\n\nPopulárním příkladem je cirkusové představení divokých šelem, například lvů.\n\nO drezuře se mluví také v souvislosti s hmyzem, například bleší cirkus, ovšem zde už jde o naprostou nadvládu člověka, o vycvičenosti jednotlivých hmyzích jedinců nelze uvažovat.\n\nSpecificky v jezdectví je drezura základní disciplínou, jejímž cílem je při provádění cviků dosažení co nejužšího souladu mezi koněm a jezdcem.\n\nProtože neetickými postupy při výcviku docházelo k trýznění zvířat, byla tato činnost určena v ČR jako živnostenské povolání vázané činnosti, které řeší příslušná oborová příručka vydaná v roce 2008 Hospodářskou komorou ČR.\n\n"}
{"id": "73133", "url": "https://cs.wikipedia.org/wiki?curid=73133", "title": "Preikestolen", "text": "Preikestolen\n\nPreikestolen (nynorsk; v bokmål Prekestolen; starším názvem Hyvlatonnå; volně se dá přeložit jako Kazatelna) je obrovský kvádrovitý skalní blok vysunutý ze svislé skalní stěny a tyčící se 604 metrů nad modrou hladinou Lysefjordu v Rogalandu v Norsku.\n\nPlochá vyhlídková plošina Preikestolenu poskytuje kruhový rozhled do dálky. Je jednou z nejvýznamnějších a nejnavštěvovanějších přírodních lokalit v Norsku, mnohými odborníky považován za jeden z velkých přírodních divů celé Evropy. Měří 25x25 metrů.\n\n\n"}
{"id": "73135", "url": "https://cs.wikipedia.org/wiki?curid=73135", "title": "Koło", "text": "Koło\n\nKoło (německy Warthbrücken) je jedno z nejstarších polských měst, ležící ve Velkopolsku na řece Wartě. V současnosti má rozlohu 13,85 km² a 23 334 obyvatel.\n\n"}
{"id": "73136", "url": "https://cs.wikipedia.org/wiki?curid=73136", "title": "Kobeřice", "text": "Kobeřice\n\nObec Kobeřice (, dříve , ) leží ve Slezsku v okrese Opava, asi 15 km severovýchodně od Opavy v průměrné nadmořské výšce 251 m n. m. Severozápadní část katastru obce tvoří zároveň částečně hranici s Polskem. Rozloha obce je 1707 ha. Žije zde obyvatel.\n\nSoučástí obce jsou samoty Střední Dvůr (dříve \"Prostřední\") a Padělky. Půda je využívána hlavně k zemědělským účelům. V severozápadní části katastru byl roku 1962 otevřen nový povrchový sádrovcový důl, který je jediným svého druhu v Česku. V roce 1920 byl v obci ještě zatopený čedičový důl a bažantnice.\n\nPrvní písemná zmínka o obci pochází z roku 1183.\n\nNa počátku roku 2000 měla obec 3224 obyvatel, 784 popisných čísel, 717 obytných budov. Po připojení k Československu v roce 1920 měly Kobeřice 320 domů, 4 obchody a 2 hospodářské dvory.\n\nObec tvoří jediná část obce \"Kobeřice\" a jediné katastrální území \"Kobeřice ve Slezsku\".\n\n\n"}
{"id": "73138", "url": "https://cs.wikipedia.org/wiki?curid=73138", "title": "UCK", "text": "UCK\n\nUCK může znamenat:\n\n\nUÇK [účéká] je zkratka označující dvě teroristické skupiny:\n\n"}
{"id": "73139", "url": "https://cs.wikipedia.org/wiki?curid=73139", "title": "TýTý 2005", "text": "TýTý 2005\n\nDne 11. března 2006 se konalo slavnostní vyhlášení XV. ročníku prestižní ankety TýTý 2005. Přímý přenos vysílala TV Nova v sobotu večer ve 20.00. Večerem provázel Leoš Mareš. V tomto ročníku se naposledy předávala cena osobnosti televizních soutěžních pořadů.\n"}
{"id": "73142", "url": "https://cs.wikipedia.org/wiki?curid=73142", "title": "Lubník", "text": "Lubník\n\nLubník (německy \"Lußdorf\") je malá obec ležící v okresu Ústí nad Orlicí v Pardubickém kraji, na moravské straně historické česko-moravské zemské hranice. Nejbližší město je Lanškroun, vzdálený asi 4,5 km severozápadním směrem. Lubník se rozkládá v jen málo zvlněné krajině na východě Podorlické pahorkatiny, v nadmořské výšce přibližně 370 m; protéká jím Lubnický potok, jeden z drobnějších levých přítoků Moravské Sázavy. Žije zde obyvatel. Osu sídla představuje silnice II/315.\n\nPrvní písemná zmínka o obci pochází z roku 1267, kdy patřila k panství Moravská Třebová, později obec patřila pod panství zábřežské. Původní německý název obce byl \"Ludwigsdorf\" (Ludvíkova vesnice, latinsky \"Ludovici villa\"), Luß bylo zkrácenina od Ludwig.\n\nFara je v obci uváděna už k roku 1350, kostel k roku 1344. V roce 1710 vyhořel dřevěný kostel, stavba nového proběhla roku 1835. Hřbitov byl zřízen 1909. Škola (dvojtřídka) postavena 1882, 1889 zřízen sbor dobrovolných hasičů.\n\n\n"}
{"id": "73144", "url": "https://cs.wikipedia.org/wiki?curid=73144", "title": "Coda (rozcestník)", "text": "Coda (rozcestník)\n\nCoda má několik významů:\n\n"}
{"id": "73145", "url": "https://cs.wikipedia.org/wiki?curid=73145", "title": "Chouzavá", "text": "Chouzavá\n\nChouzavá je část obce Voznice v okrese Příbram. V roce 2011 zde trvale žilo padesát obyvatel. V osadě je 96 obytných objektů, ovšem většinu z nich tvoří chaty.\n\nJde ovšem jen o část celé osady Chouzavá (též \"Chouzava\"), která je rozdělena na dva díly:\n\nPrvní písemná zmínka o vesnici pochází z roku 1603. Původní název osady zněl Chodová.\n\nJako osada obce Dobříš je Chouzava uváděna až počátkem 20. století. Roku 1950 se obec Voznice i s osadou Chouzavá od obce Dobříš oddělila.\n"}
{"id": "73148", "url": "https://cs.wikipedia.org/wiki?curid=73148", "title": "Harlem", "text": "Harlem\n\nHarlem je samostatná newyorská čtvrť v městském obvodě Manhattan se všemi možnými sociálními vrstvami obyvatel, historickými a kulturními památkami, známá ovšem také nepříliš bezpečnými ulicemi.\n\nPočty lidí s trvalým bydlištěm na území Harlemu v posledních desetiletí neustále klesá: ještě v 50. letech zde žil asi jeden milión Afroameričanů, zatímco dnes jich tu žije asi jen 250 000. Optimisté to zdůvodňují novými programy bytové výstavby a vytvořením lepších životních podmínek pro Afroameričany i v jiných částech města, pesimisté naproti tomu tvrdí, že zástupy jsou jen ekonomickým tlakem vypuzovány z Manhattanu do okolních obvodů, především Bronxu, který se tak pomalu stává druhým Harlemem, a to i se všemi bezpečnostními riziky a problémy.\n\nHarlem se rozkládá v prostoru mezi severním okrajem Central Parku a 155. ulicí, na západě ohraničen oblastí Morningside Heights a Washington Heights, na severu a východě potom řekou Harlem River, která tvoří přirozenou spojnici mezi Hudsonem a East River. Centrum čtvrti leží mezi 125. ulicí a třídou Lenox Avenue, tato oblast zaznamenala v poslední době značný rozmach, spojený s otevřením mnoha nových obchodů.\n\nZaložen byl holandskými osadníky jako Nieuw Haarlem (podle města Haarlemu) a dlouho zůstal pouhou vesnicí. Během masového příchodu zahraničních imigrantů do Lower East Side se odtud mnozí starousedlíci střední třídy stěhovali dál na sever, právě do Harlemu. Tuto éru zde dodnes připomíná několik oblastí honosných domů, obývaných zámožnými afroamerickými rodinami, jako např. St. Nicholas Historic District (138. a 139. ulice mezi bulváry Frederick Douglass a Adam Clayton Powell jr. Bouleverd).\n\nPo první světové válce byl New York všeobecně považován za ráj pracovních příležitostí a občanských práv pro černochy z Jihu, a Harlem se tak brzy stal výhradně černošskou čtvrtí. Za časů rozkvětu jazzu ve 20. a 30. letech patřily harlemské noční kluby, jako např. \"Cotton Club\" k nejpopulárnějším lokálům města a v divadle Apollo Theater (253 West 125th Street), které dnes opět plní funkci koncertní síně zahájila svou hvězdnou kariéru vedle mnoha jiných také slavná černošská zpěvačka Ella Fitzgeraldová.\n"}
{"id": "73151", "url": "https://cs.wikipedia.org/wiki?curid=73151", "title": "Michigan", "text": "Michigan\n\nMichigan (anglická výslovnost , oficiálně ) je stát nacházející se na severu Spojených států amerických, v oblasti východních severních států ve středozápadním regionu USA. Michigan hraničí na jihu s Ohiem a Indianou a na severozápadě s Wisconsinem. Na severu (přes Hořejší jezero) a východě (přes Huronské jezero, Jezero svaté Kláry a Erijské jezero) sousedí s kanadskou provincií Ontario, západní ohraničení státu tvoří Michiganské jezero.\n\nSe svou rozlohou 250 493 km² je Michigan jedenáctým největším státem USA, v počtu obyvatel (9,9 milionů) je desátým nejlidnatějším státem a s hodnotou hustoty zalidnění 68 obyvatel na km² je na sedmnáctém místě. Hlavním městem je Lansing se 115 tisíci obyvateli. Největšími městy jsou Detroit s 680 tisíci obyvateli, dále Grand Rapids (200 tisíc obyv.), Warren (130 tisíc obyv.), Sterling Heights (130 tisíc obyv.), Ann Arbor (120 tisíc obyv.) a Flint (100 tisíc obyv.). Michigan se rozkládá na dvou poloostrovech, oddělených od sebe osm kilometrů širokým průlivem Mackinac. Leží tak na březích čtyř z pěti Velkých jezer a také na břehu Jezera svaté Kláry, celková délka pobřeží dosahuje 5189 km. Nejvyšším bodem státu je vrchol Mount Arvon s nadmořskou výškou 603 m na severním poloostrově. Největšími toky jsou Řeka svaté Marie, Řeka svaté Kláry a řeka Detroit, všechny tři tvořící část hranice s Ontariem, a dále řeky Menominee, která vytváří část hranice s Wisconsinem, Muskegon a Manistee.\n\nNa území dnešního Michiganu dorazili první Evropané v roce 1622, první stálá francouzská osídlení zde vznikla o 40 let později. Od té doby byl region součástí Nové Francie. Tehdy také vznikl název Michigan, což je pofrancouzštělá varianta čipevského slova \"miši-gami\", které označuje velkou vodu, nebo velké jezero. Roku 1763 byla oblast, vzhledem k výsledku sedmileté války, postoupena Velké Británii, od níž území převzaly v roce 1783 nově vzniklé Spojené státy. Ty zde roku 1787 zřídily Severozápadní teritorium, zabírající oblast několika dnešních států, včetně Michiganu. Po vyčlenění Ohia v roce 1800 bylo území součástí indianského teritoria; vlastní michiganské teritorium vzniklo roku 1805. Michigan se 26. ledna 1837 stal 26. státem USA.\n\nPůvodními obyvateli toho území byli příslušníci kmenů Odžibvejů a Ottawů. Od 17. století sem začali pronikat francouzští lovci kožešin. Od roku 1763 až do skončení války za nezávislost patřilo území Michiganu Spojenému království. Okupace Detroitu vojsky Spojeného království roku 1812 během americké války za nezávislost zvýšilo nutnost lepšího spojení města. Následně byly budovány silnice a železnice a roku 1825 byl také otevřen Erijský průplav, který umožnil lodní spojení Detroitu s New Yorkem.\n\nVýznam Detroitu tak stále stoupal. Stal se přestupním stanovištěm pro mnoho přistěhovalců mířících na západ, z nichž část se usadila na úrodných půdách v jižní části Michiganu.\nMichigan se 26. ledna 1837 stal 26. státem, který vstoupil do unie. Ložiska železné rudy a laciná lodní přeprava po jezerech zapříčinila od konce 19. století rychlý rozvoj průmyslu. V průmyslovém Detroitu byl v roce 1899 založen automobilový závod Oldsmobile a o pět let později, v roce 1903, General Motors a Ford. Během hospodářské krize sice prosperita města utrpěla značné škody, ovšem v poválečném období opět výrazně vzrůstala. Ve 40. a 60. letech 20. století proběhly v Michiganu rozsáhlé nepokoje, zapříčiněné sociálními tlaky a těžkou životní situací zvláště černošského obyvatelstva.\n\nMichigan je znám především jako místo zrození automobilového průmyslu. Automobilový průmysl je i nyní důležitým odvětvím v Michiganu (automobilky General Motors, Ford a Daimler-Chrysler).\n\nMichigan je z 50 % zalesněný, což je velmi užitečné pro dřevařský a dřevozpracující průmysl. Michigan leží na břehu čtyř Velkých jezer, jedněch z největších sladkovodních jezer na světě. V souvislosti s tím se diskutovalo o tom, zda by měl Michigan stavět potrubí, kterým by se vedla voda do států s malými nebo žádnými zásobami vody na jihozápadě USA, například do Nevady nebo Arizony. Přestože by to velmi prospělo ekonomice, byla tato myšlenka nakonec zavržena jako špatný ekologický krok, který by možná mohl zničit životní prostředí Michiganu.\n\nSoučasným guvernérem Michiganu je od ledna 2011 republikán Rick Snyder (nejbližší volby 2018).\n\nOd voleb na podzim 2012 má Michigan ve Sněmovně reprezentantů 14 zástupců, což oproti předcházejícímu období znamená ztrátu jednoho křesla. Ačkoliv demokraté získali v celkovém součtu více hlasů, vzhledem k rozvržení volebních obvodů bylo zvoleno 9 republikánů a 5 demokratů. V Senátu USA zastupují Michigan dva demokraté Debbie Stabenow (nejbližší volby 2018) a Gary Peters (nejbližší volby 2020).\n\nPodle sčítání lidu z roku 2010 zde žilo 9 883 640 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 4,4 % populace.\n\n\nSeverní část Michiganu obvykle zažívá dlouhou a krutou zimu, zatímco jižní část má vyrovnanější stejně dlouhá roční období. Severní oblasti Michiganu jsou velmi populární pro lyžování. Národní lyžařská síň slávy je ve městě Ishpeming na horním poloostrově.\n\nKvůli velkému množství vody, které Michigan obklopuje, je zde velmi populární vlastnit loď. Je tu registrováno více soukromých lodí než v kterémkoli jiném státu USA (více než 1 milion).\n\nMnoho slavných osobností pochází z Michiganu. Je mezi nimi zpěvačka Madonna,rapper Eminem který odsuď nepochází ale proslavil se zde, komik Andy Richter, zpěvák Stevie Wonder, bývalý prezident Gerald Ford, hudebník Kid Rock, baskytarista Jason Newsted, dokumentarista Michael Moore anebo boxer Muhammad Ali. Michigan byl také domovem Henryho Forda, zakladatele automobilky Ford\n\nHlavním městem Michiganu je Lansing, který má 114 947 obyvatel.\n\nTabulka největších měst v Michiganu:\n\n\n"}
{"id": "73163", "url": "https://cs.wikipedia.org/wiki?curid=73163", "title": "Carvový oblouk", "text": "Carvový oblouk\n\nCarvový (řezaný) oblouk nastává, když lyžař na vykrojených lyžích přenáší váhu z jedné strany na druhou a lyže samy zatáčí beze ztráty rychlosti, jako se to stává u normálního paralelního oblouku na rovných lyžích. Odstředivá síla nutí lyžaře do velkého náklonu ke svahu. Začátečníci se takového náklonu zpravidla bojí, protože mají pocit, že spadnou. Tady nastupuje práce instruktorů, aby vysvětlili začátečníkům, jak se s takovými pocity vyrovnat.\n\nCarvový oblouk se zahajuje ze sjezdu po spádnici v základním sjezdovém postoji. Zahájení oblouku je charakteristické mírným přenesením váhy těla na jednu lyži (budoucí vnější) a zahájením pohybu kolen a pánve ve směru dovnitř a dopředu. Tím dojde k zatížení lyží v přední části a k jejich sklopení na vnitřní hrany. S využitím fyzikálních sil a telemarského tvaru začnou zatížené lyže „samy“ opisovat oblouk. Vnitřní lyže se mírně předsouvá a s ní se natáčí i osa boků a ramen. \n\nV první části oblouku jsou lyže vedeny po vnitřních hranách pokračujícím pohybem kolen a pánve do strany, těžiště lyžaře se dostává dovnitř oblouku, trup je naopak mírně odkloněn (důsledkem těchto pohybů je relativní snížení těžiště) a vnitřní lyže zajišťuje rovnovážné postavení při jízdě. \n\nVe druhé části vedení oblouku se kolena i pánev vracejí zpět nad lyže a těžiště lyžaře se postupně dostává zpět na úroveň základního postoje. V ukončení oblouku dochází k ukončení pohybu těžiště zpět do základního postoje,kterým lyžař krátce prochází (kolmo k podložce). Nesnažíme se zatáčet, lyže jen překlápíme a lyže zatáčejí „samy“ po hranách střídavě na obě strany – při ideálním provedení zůstanou ve sněhu „vykrojené dvě stejné koleje“. Nacvičovat je lépe na středních sklonech dobře upravených svahů. \n\n\n"}
{"id": "73166", "url": "https://cs.wikipedia.org/wiki?curid=73166", "title": "Amsterodamská smlouva", "text": "Amsterodamská smlouva\n\nAmsterodamská smlouva, která byla podepsána 2. října 1997 a v platnost vstoupila 1. května 1999, změnila a přečíslovala Smlouvu o EU a Smlouvu o ES. Úplná znění těchto smluv jsou k ní připojena.\n\nAmsterodamská smlouva přinesla následující změny:\n\n\nU článků Smlouvy o Evropské unii původně označených písmeny A až S změnila Amsterodamská smlouva jejich označení na číselné.\n\nRatifikace smlouvy v 15 členských zemích probíhala od června 1998 do března 1999. V květnu 1998 se v Irsku a Dánsku konala referenda, v obou byla smlouva schválena.\n\n"}
{"id": "73167", "url": "https://cs.wikipedia.org/wiki?curid=73167", "title": "Vznětový motor s homogenním naplněním spalovacího prostoru", "text": "Vznětový motor s homogenním naplněním spalovacího prostoru\n\nMotor s homogenní palivovou směsí zapalovanou kompresí (Homogeneous Charge Compression Ignition - HCCI) je spalovací motor kombinující vlastnosti zážehových a vznětových motorů. Motor HCCI zapaluje homogenní náplň kompresí.\n\nZážehové motory homogenní náplň (HC - homogeneous charge) zapálí jiskrou. Vznětové motory stratifikovanou náplň vznítí kompresí (CI - compression ignition). Do zážehových motorů se dostane palivo během sacího zdvihu. Stejně tak u HCCI motorů, ale namísto elektrického výboje zapalujícího směs, zvyšuje HCCI motor kompresí její hustotu a teplotu, až se veškerá náplň v podstatě zároveň vznítí. Na rozdíl od zážehového motoru, kde extrémní komprese vede ke klepání, čili detonaci směsi, ke které nedosáhl plamen šířící se od svíčky, v HCCI motoru se veškerá náplň vznítí téměř současně bez škodlivých tlakových pulzů vysoké frekvence (které vyvolávají nadměrné teploty tavící i spalovací prostor), způsobených detonačním hořením. Ve vznětových motorech nastane hoření po vstřiku paliva před horní úvratí pístu, jeho postupném odpaření a vznícení. Vysoká komprese vede obvykle i k růstu teploty hoření. V HCCI motoru se vznítí veškerá náplň v podstatě naráz, nedojde tak k ohřátí neshořelé směsi právě shořelou, a tím ani nárůstu vrcholné teploty hoření, spíše naopak.\n\nPředpřipravená relativně homogenní směs u zážehového motoru (SI - spark ignition) nejprve vzplane v bezprostřední blízkosti zapalovací svíčky, načež se hoření šíří spalovacím prostorem v soustředných kulových plochách, jejichž šíření vyvolává rázovou vlnu na jejíž čelní stěně je velmi vysoká teplota, která je zodpovědná za vznik oxidů dusíku. Limitovaná rychlost hoření je též zodpovědná za únik nespálených uhlovodíků, se kterými si však běžný katalyzátor bez problémů poradí. Nevýhoda je, že SI motor má relativně nízkou tepelnou účinnost vlivem nízkého kompresního poměru, který je nutný k vyloučení detonačního spalování lehkého paliva (benzín/plyn) a tudíž relativně vysokou spotřebu. Zážehové motory navíc využívají k omezení výkonu bez výjimky škrcení v sání. Výsledkem je další faktické snížení kompresního poměru a enormní pokles termodynamické účinnosti motoru. \n\nModerní dieselové motory nejsou omezovány žádnou klapkou, ale množstvím vstřikovaného paliva. Na rozdíl od zážehových motorů jsou teoreticky úspornější i při částečném zatížení, ovšem za cenu enormní tvorby oxidů dusíku což je dáno vlastnostmi spalování extrémně chudé směsi. Tento negativní vliv je sice poněkud potlačován systémem EGR, který však zvyšuje spotřebu a není všeřešící, do budoucna se spíš předpokládá rozšíření systému SCR. Při vysokém zatížení naopak dieselové motory produkují ohromné množství pevných částic - sazí, které jsou minimálně stejně nebezpečné jako NO a není je až tak úplně snadné odloučit (filtry pevných částic). \n\nMotory HCCI nejsou také omezovány žádnou škrticí klapkou. Díky nižší teplotě hoření dosahují lepšího složení emisí. Spalují palivo používané pro stávající zážehové (benzín) nebo vznětové motory (naftu). Využívající homogenní, avšak nikoli nutně stechiometrickou směs vytvořenou buď v sacím kanálku nad ventilem nebo přímo ve spalovacím prostoru. Vzplanutí směsi nastane nikoliv v jednom bodě, ale simultánně v celém objemu spalovacího prostoru v blízkosti tzv. horkých bodů. Předpokládá se, že připravená směs není zcela homogenní a vyskytují se v ní jisté fluktuace, které přispějí k zážehu. Ten je určen jak samotnými schopnostmi paliva vytvořit v jednotlivých koncentracích se vzduchem samozápalnou směs, tak chemickými procesy na molekulární úrovni, které ovlivňují i zbytky hoření z předchozího taktu. Oxid uhelnatý (CO), jakožto produkt nedokonalé oxidace paliv, mnohem snadněji podléhá chemickým přeměnám. \n\nU karburačních motorů, zejména dvoudobých, se kdysi občas projevovala neochota ukončit běh, přestože jejich zapalování bylo vypnuté. Silně zahřáté motory si dál ve volnoběhu nasávaly směs, kterou měla svým přehřátím \"zapalovat\" svíčka. Na vypnutí takovýchto motorů se proto používal i dekompresor. Postup techniky umožňující objev HCCI jevu koncem 20. století odhalil skutečným viníkem kompresi nasáté směsi s horkými spalinami, tvořenými také CO. Přestože komprese těchto motorů nebývala dostatečná pro vznícení samotné benzínové směsi, přítomnost molekul CO, podléhajících snadněji reakci (hoření) s kyslíkem v nasátém vzduchu, přispívala k jejich zážehu v místech výskytu CO ve válci při kompresi.\n\nTeprve jsou vyvíjeny ovládací mechanismy, které by těmto motorům umožnily hladší chod v širším spektru zatížení a otáček. Nicméně se spalování HCCI motorů příliš nehodí pro plné zatížení, budou tedy asi kombinovány s jiným systémem spalování, na které plynule přejdou při požadavku plného výkonu - možná na spalování s využitím zapalovací svíčky, neboť při plném zatížení mají zážehové turbomotory při srovnatelném objemu srovnatelnou účinnost a vyšší výkon než motory vznětové při podstatně nižších emisích. Motory HCCI ovšem při částečném zatížení nabízejí stejnou účinnost spalování jako dieselové motory, velmi nízké emise NO a pevných částic, o 20-25% nižší spotřbu než zážehové motory.\n\nHCCI motor zvyšuje kompresí hustotu a teplotu palivové směsi, až se veškerá náplň v podstatě zároveň vznítí. Aby k tomu došlo v žádoucí okamžik polohy klikového hřídele při nejrůznějších podmínkách (měnící se otáčky motoru, teplota paliva, teplota, tlak a vlhkost vzduchu, aj.), je třeba tomu přizpůsobit konečnou kompresi motoru. Ať už variabilní kompresí, nebo variabilním ovládáním ventilů (které svým otevřením ovlivní jak množství nasávaného, tak přisáváním výfukových plynů i teplotu), případně obojím. K tomu musí být motor vybaven řadou senzorů a elektronikou, schopnou zpracovat údaje senzorů a dle nich řídit chod celého motoru.\n\nMotor HCCI existuje pouze v prototypech, ačkoliv byl představen některými automobilkami v koncepčních modelech (Mercedes-Benz, General Motors, Hyundai), zatím není používán v žádném sériově vyráběném voze. Hyundai jako důvod opuštění jeho použití uvedl vysoké tlaky působící na klikový hřídel, nutnost použití filtru pevných částic jako u vznětových motorů a nutnost složitého variabilního ovládání ventilů. Tyto nevýhody nevyváží jediná výhoda v podobě nižších vstřikovacích tlaků. Automobilky General Motors a Mercedes-Benz musely dojít k podobnému výsledku, neboť zákony fyziky jsou totožné.\n\nUvedení do sériové výroby oznámila v roce 2011 automobilka Mazda, která je v řešení motorů unikátní. Vzhledem k její nekonvenčnosti (historicky produkcí wankelových motorů) a oznámení kompresního poměru připravovaných motorů 18:1, však může jít o motor, který bude po zahřátí v nižších otáčkách a nižší zátěži spalovat naftu, jinak vstřikovaný benzín. Ve vyšších otáčkách totiž nehrozí tolik riziko detonačního spalování, neboť palivová směs nepřijde do styku se spalovacím prostorem tak dlouho. Jako palivo pro svojí verzi HCCI motoru Mazda ponechala automobilový benzín, unikum si ale zachovala v podobě řízení kompresního hoření zapalovací svíčkou. Při sacím zdvihu se vstříkne tak malé množství paliva, že vytvořená směs se předčasně nezapálí. Při kompresi dojde ke vstřiku většího množství paliva pod vyšším tlakem tak, že se sice rozpráší, ale nemá čas se plně odpařit a samovznítit. Toho se dosáhne zapálením trošky směsi svíčkou, která tím zvýší tlak a teplotu zbylé směsi, a tak ji přivede ke vznícení. Mazda tento systém nazvala SPCCI (Spark Plug Controlled Compression Ignition, tedy svíčkou řízené vznícení směsi stlačením) a pod označením SkyActiv-X jej nabízí od roku 2019, vedle motorů benzínových SkyActiv-G a dieselových SkyActiv-D, jako prémiový pohon modelu Mazda 3 čtvrté generace.\n\n"}
{"id": "73174", "url": "https://cs.wikipedia.org/wiki?curid=73174", "title": "Okres Bytča", "text": "Okres Bytča\n\nOkres Bytča je jedním z okresů Slovenska. Leží v Žilinském kraji, v jeho nejseverozápadnější části. Na severu hraničí s okresem Čadca, na východě s okresem Žilina a na západě s okresem Považská Bystrica.\n"}
{"id": "73176", "url": "https://cs.wikipedia.org/wiki?curid=73176", "title": "Sant'Andrea al Quirinale", "text": "Sant'Andrea al Quirinale\n\nSant'Andrea al Quirinale, kostel svatého Ondřeje na Kvirinálu, je kostel jezuitského semináře na Kvirinálu v Římě.\n\nByl navržen a postaven Gianem Lorenzem Berninim a Domenicem de' Rossim mezi léty 1658 a 1678. Je považován za jeden z nejkrásnějších příkladů římské barokní architektury. Bernini jej považoval za své jediné dokonalé dílo.\n\nMírně oválná, téměř kruhová stavba s výklenkem hlavního oltáře a osmi bočními kaplemi je zaklenuta kupolí s oválným oknem na vrcholu.\nV jedné z postranních kaplí je pohřben Karel Emmanuel IV. Sardinský. Pohřben je zde také polský jezuita sv. Stanislav Kostka.\n\nRoku 1998 se Sant'Andrea al Quirinale stal titulárním kostelem. \"Titulus S. Andreae in Quirinali\" byl do roku 2007 kardinál Adam Kozłowiecki. V současnosti je to kardinál Odilo Pedro Scherer.\n"}
{"id": "73180", "url": "https://cs.wikipedia.org/wiki?curid=73180", "title": "Afragola", "text": "Afragola\n\nAfragola je italské město v oblasti Kampánie, největší vnitrozemské kampánské město. Směrem k Neapoli, spolu s centrem Casorie, tvoří 800-tisícovou konurbaci.\n\n\"Počet obyvatel\"\n\n"}
{"id": "73184", "url": "https://cs.wikipedia.org/wiki?curid=73184", "title": "Sant'Ivo alla Sapienza", "text": "Sant'Ivo alla Sapienza\n\nSant'Ivo alla Sapienza je římský kostel, považovaný za mistrovské dílo vrcholně barokní architektury. Byl postaven mezi léty 1642 a 1660 Francescem Borrominim jako kostel univerzity La Sapienza. Stojí v jejím dvoře na \"Corso del Rinascimento\", blízko jižního konce \"Piazza Navona\".\n\nKostel vznikl ve 14. století jako kaple paláce římské univerzity a byl zasvěcen svatému Ivo ze Chartres, patronu právníků. Když byl Borromini pověřen stavbou nového kostela na tomto místě, musel se přizpůsobit již stojícím budovám po obou stranách a měl k dispozici poměrně omezený, zhruba čtvercový prostor.\n\nDo kostela se vstupuje přes obdélné nádvoří univerzity a jeho konkávní průčelí nádvoří uzavírá. Je to centrální stavba s kupolí, do níž tvar kostela vybíhá, a s vysokou lucernou neobvyklého šroubovicového tvaru. Plán kostela je přísně geometrický: rovnostranný trojúhelník s velkými polokruhovými výklenky uprostřed všech stran, takže vzniká tvar šesticípé hvězdy. V Borrominiho době se chápala jako Šalomounova hvězda a symbol moudrosti. Vrcholy trojúhelníka jsou \"vykousnuty\" kruhy stejného poloměru a mezi cípy hvězdy jsou další prostory. Vnitřní prostor je tak neobyčejně bohatý, s mohutnou kupolí a okny v ní. Hlavním uměleckým dílem interiéru kostela je oltář s obrazem svatého Iva od Pietra da Cortony.\n\n"}
{"id": "73185", "url": "https://cs.wikipedia.org/wiki?curid=73185", "title": "Portici", "text": "Portici\n\nPortici je italské město v oblasti Kampánie. Město je sídlem Agrární fakulty Neapolské univerzity. V místním Národním muzeu železnic se nachází nejstarší italská parní lokomotiva, která jezdila od 3. října 1839 na trase Portici–Neapol.\n\nVzhledem ke své rozloze mělo město v roce 1991, kdy mělo 70 tisíc obyvatel, po Hongkongu a Šanghaji třetí největší hustotu zalidnění na světě.\n\n\"Počet obyvatel\"\n"}
{"id": "73187", "url": "https://cs.wikipedia.org/wiki?curid=73187", "title": "NK buňka", "text": "NK buňka\n\nNK buňka (z angl. \"natural killer cell\", tedy „přirozený zabiják“) je velká buňka imunitního systému, která je řazena mezi lymfocyty po bok B-buněk a T-buněk, ale na rozdíl od nich se řadí do (přirozené) nespecifické větve imunity. Vyvíjí se v kostní dřeni (popřípadě může vznikat i v lymfatické uzlině) ze společného lymfoidního progenitoru (z angl. common lymphoid progenitor, CLP), který dává vzniknout právě B-buňkám, T-buňkám a přirozeným lymfoidním buňkám (z angl. innate lymphoid cells, ILCs), mezi které se NK buňky řadí.\n\nPřirozené lymfoidní buňky se hlavně podle produkovaných cytokinů dělí na tři skupiny. Skupina 1 ILCs sekretuje IFN-γ a řadí se sem NK buňky a ILC1 buňky. Skupina 2 ILCs produkuje převážně IL-5 a IL-13 a patří sem ILC2 buňky. Poslední skupina 3 ILCs je charakterizována produkcí IL-22 a/nebo IL-17 a obsahuje LTi buňky, NCR ILC3 a NCR ILC3 buňky.\n\nMezi hlavní efektorové funkce NK buněk se řadí cytotoxicita a poté sekrece cytokinů a to hlavně INF-γ, který dále aktivuje makrofágy, T-buňky a dendritické buňky. NK buňky hrají roli v brzké imunitní odpovědi proti virům, kdy jsou schopny rozpoznat a zabít napadené buňky, a dále také v protinádorové imunitě, kde za určitých okolností rozpoznávají transformované nádorové buňky a také v nich indukují apoptózu.\n\nHlavní funkcí NK buněk je cytotoxicita. NK buňky pomocí svých povrchových receptorů rozpoznávají ligandy na membránách cílových buněk a pokud jsou touto interakcí aktivovány, dojde k exocytóze granul s perforinem a granzymem, čímž indukují apoptózu v cílové buňce. Dále NK buňky svou produkcí cytokinů a chemokinů mohou ovlivňovat další buňky imunitního systému.\n\nZda dojde k aktivaci NK buněk a následné cytolýze cílových buněk, rozhoduje rovnováha signalizace aktivačních a inhibičních povrchových receptorů.\n\nInhibiční receptory NK buněk rozpoznávají na cílových buňkách hlavně molekuly MHC I. Signalizují pomocí intracelulární části receptoru, na které se nachází ITIM (zkr. angl. immunoreceptor tyrosin-based inhibitory motif). \n\n\nAktivační receptory NK buněk obecně rozpoznávají povrchové molekuly, které jsou exprimovány a translokovány na membránu při buněčném stresu. Aktivační receptory nesignalizují přímo pomocí intracelulární části receptoru, ale využívají k tomu adaptorové molekuly, na kterých se pro změnu nachází ITAM (zkr. angl. immunoreceptor tyrosin-based activating motif). \n\n\n\n"}
{"id": "73188", "url": "https://cs.wikipedia.org/wiki?curid=73188", "title": "Robin Finck", "text": "Robin Finck\n\nRobin Finck (* 7. listopadu 1971, Park Ridge, New Jersey, USA) je americký kytarista. Byl členem mnoha kapel, v současnosti je kytaristou Nine Inch Nails. Je jedním z několika málo umělců, kteří působili ve dvou kapelách, které se umístily v žebříčku „100 Greatest Artists of Hard Rock“ televize VH1. Nine Inch Nails se v tomto žebříčku umístili na 43. a Guns N' Roses na 9. místě.\n\nVyrostl ve městě Marietta v Georgii, kde během svých středoškolských studií hrál v několika bezejmenných kapelách. V roce 1993 se stal členem kapely Nine Inch Nails a odehrál s ní dvě koncertní turné.\n\nPo skončení turné přešel k souboru Cirque du soleil. V roce 1997 se připojil ke Guns N' Roses a společně se zbytkem kapely zahájil práci na nahrávání alba. Když po dvou letech vypršela jeho smlouva a album stále nebylo dokončeno, vrátil se zpět k Nine Inch Nails, se kterými odehrál koncertní turné. Krátce poté, co turné v roce 2000 skončilo, vrátil se opět ke Guns N' Roses. K Nine Inch Nails se opět připojil v roce 2008 a hrál na albu The Slip. Od dubna 2011 v Guns N' Roses nehraje, místo něj hrál DJ Ashba.\n"}
{"id": "73189", "url": "https://cs.wikipedia.org/wiki?curid=73189", "title": "Baldassare Longhena", "text": "Baldassare Longhena\n\nBaldassare Longhena (1598, Benátky – 18. února 1682, Benátky) byl italský architekt pracující především v Benátkách. Představitel pozdní benátské renesance a dynamického baroka.\n\nStudoval u architekta Vincenza Scamozziho. Po jeho smrti dokončil monumentální komplex kancelářských a obytných budov Benátské republiky Procuratie Nuove na náměstí Svatého Marka, který mu dává dnešní vzhled.\n\nJeho nejznámějším dílem je benátská Basilica di Santa Maria della Salute, jejíž výstavba byla zahájena roku 1631 na poloostrově mezi Grand Canalem a Zattere. Dnes jde o jeden ze symbolů města. Její hlavní vstup byl později kopírován na mnoha kostelích a katedrálách v Benátkách i jinde.\n\nNavrhl množství dalších kostelů jako například Chiesa dell'Ospedaletto či Santa Maria degli Scalzi postavený v letech 1656 až 1680 (fasáda tohoto kostela byla navržena Giuseppe Sardim).\n"}
{"id": "73190", "url": "https://cs.wikipedia.org/wiki?curid=73190", "title": "Bakteriofág", "text": "Bakteriofág\n\nBakteriofág (odvozený ze slov bakterie a fagein – řecky φᾰγεῖν, \"jíst\"), zkráceně fág, je obecný název pro virus infikující bakterie.\nBakteriofágy jsou nejpočetnějším biologickým objektem v biosféře, jejich počet se odhaduje na 10 částic. Můžeme je najít na všech místech osídlených jejich bakteriálními hostiteli, jako například půda nebo střeva živočichů. Jedním z nejkoncentrovanějších nalezišť fágů a dalších virů je mořská voda, ve které bylo nalezeno až 9×10 virionů na mililitr a až 70 % mořských bakterií jimi může být infikováno. Fágy byly dlouho považovány za neživé objekty, protože nemají vlastní metabolismus, nereagují na změny okolí a pro svoje rozmnožování využívají bakterie, ale v současnosti jsou oficiálně označovány jako tzv. živé nebuněčné entity.\n\nBakteriofágy jsou výrazně menší než bakterie, jejich velikost se pohybuje obvykle mezi 20 a 200 nm.\nTypická stavba fágů zahrnuje bílkovinnou kapsidu a v ní uzavřený genetický materiál.\nNa kapsidu krčkem navazuje bičík s bičíkovou pochvou, bazální destičkou a vlákny bičíku sloužícími k přichycení na povrch bakterie.\nGenetický materiál je tvořen DNA nebo RNA, a to jednovláknová (ssDNA - angl. single-stranded) i dvouvláknová (dsDNA - double-stranded), kružnicová i lineární, dlouhá 5000 až 500 000 nukleotidů.\n\nPo 60 let byly fágy užívány v Sovětském svazu jako alternativa k antibiotikům. Po objevení penicilinu a jeho zavedení do klinické praxe se však pozornost zaměřila na antibiotika a fágy ustoupily do pozadí. Jejich výzkum se udržel jedině v bývalém Sovětském svazu, zejména v Eliavově institutu v gruzínském Tbilisi, který funguje dodnes a vyrábí bakteriofágové preparáty k léčbě bakteriálních infekcí. V současnosti však fágy zažívají celosvětový \"comeback\", zejména kvůli neustále rostoucímu počtu multirezistentních kmenů bakterií (např. \"Staphylococcus aureus\", \"Pseudomonas aeruginosa\", atd.).\n\nUž v roce 1896 si chemik E. H. Hankin všiml, že nějaká látka v řece Ganze ničí bakterii \"Vibrio cholerae\" způsobující choleru. V roce 1915 pak britský mikrobiolog Frederick W. Twort izoloval objekty, které byly o několik let později nazvány bakteriofágy - totiž „požírači bakterií“. Kromě Tworta se na objevu bakteriofágů podílel i francouzsko-kanadský mikrobiolog Félix d'Herelle, který fágy izoloval v roce 1917 nezávisle na něm a později je úspěšně použil k léčbě úplavice (právě on je autorem termínu bakteriofág).\n\nBakteriofágy jsou schopné lyzovat napadené bakterie, mohou proto sloužit jako účinná antibakteriální léčiva. Problém je v tom, že každý druh bakteriofága napadá jen konkrétní druh bakterie, ve velké většině případů však pouze několik kmenů v rámci tohoto druhu. Aby byla léčba účinná, musí se nejprve přesně určit konkrétní bakteriální druh a kmen, který způsobil infekci, a pak podat pacientovi přesně vybrané bakteriofágy.\n\nLéčba pomocí bakteriofágů je tedy časově náročnější než např. použití širokospektrálních antibiotik. Ovšem vzhledem k tomu, že v současnosti je již mnoho bakteriálních kmenů rezistentních vůči nejméně jednomu antibiotiku (některé nemocniční kmeny \"Staphylococcus aureus\" (lidově \"zlatý stafylokok\") jsou rezistentní vůči všem běžně používaným antibiotikům včetně vankomycinu, který je tzv. antibiotikem první volby u komplikovaných infekcí) se nakonec fágy ukazují jako lepší varianta. Fágová terapie má oproti antibiotikům mnoho velkých výhod, např.:\n\n1) Bakterie si v dlouhodobém horizontu nedokáží vytvořit rezistenci k bakteriofágům, protože fágy taktéž mutují a některé z těchto mutací pomohou překonat bakteriální rezistenci („nikdy nekončící závod“)\n\n2) Fágy jsou vysoce specifické, konkrétní fág (nebo úzká skupina fágů) je schopen infikovat pouze konkrétní bakteriální kmen (nebo úzkou skupinu kmenů), a tak chrání mikroflóru organismu.\n\n3) Příprava a výroba bakteriofágových preparátů je mnohem levnější než zavedení nového antibiotika.\n\n4) Produkce fágových preparátů je taktéž nesrovnatelně rychlejší než zavádění nových antibiotik.\n\nKromě užitečných vlastností, které mají bakteriofágy jako ničitelé bakterií, však mohou také negativně ovlivňovat průběh bakteriálních infekcí zvířat a člověka.\n\nPo infekci bakteriální buňky mohou totiž přejít do latentního, lyzogenního stavu, kdy se bakteriofág (resp. už pouze jeho nukleová kyselina) začlení do genetické informace buňky. Fág v tomto stavu se označuje jako tzv. profág. Zpětný proces, vyčlenění (excize) z bakteriální DNA a přechod do lytické fáze (replikace a lyze buňky), může nastat při „stresu“ bakteriální buňky vyvolaném např. zvýšenou teplotou, UV zářením nebo některými antibiotiky. Fágy v lyzogenním stavu jsou součástí bakteriální DNA a jsou spolu s ní také replikovány při buněčném dělení. V genomu některých bakteriofágů se vyskytují geny pro toxiny, které tím lyzogenizovaná bakterie (bakterie s profágem) má možnost produkovat. Takto se i z relativně neškodné bakterie může stát vysoce patogenní původce onemocnění.\n\nTento proces, kdy bakterie díky profágu získá nové vlastnosti, se nazývá lyzogenní konverze. Ta může být pozitivní, což je případ zisku genu pro toxin, ale i negativní, kdy profág svým začleněním do některého z genů bakterie přeruší jeho sekvenci, a tím gen inaktivuje. Příkladem pozitivní lyzogenní konverze je bakterie \"Corynebacterium diphteriae\" způsobující záškrt - při lyzogenizaci bakteriofágem B začne produkovat toxin, který je kódován fágovým genem. Infekce takovými bakteriemi je mnohem vážnější než „obyčejný“ záškrt. Stejně tak některé kmeny \"Escherichia coli\", neškodné bakterie, která žije jako komenzál v tlustém střevě, mohou způsobovat vážné zdravotní potíže (enterohemoragická \"E. coli\"). Tyto kmeny jsou s největší pravděpodobností také infikované bakteriofágem, jehož genetická informace způsobuje patogenitu těchto kmenů.\n\nS vazbou na předchozí část (Bakteriofágy jako léky (fágová terapie)) je nutno doplnit, že fágy užívané ve fágové terapii nejsou schopny existovat ve stavu profága, a tím nemají možnost ovlivňovat průběh bakteriálních infekcí lyzogenní konverzí. To je velmi důležité, protože pokud by tuto schopnost měly, místo vyléčení nemocného by mohly jeho stav naopak výrazně zhoršit.\n\nLhotský, Josef. \"Úvod do studia symbiotických interakcí mikroorganismů. Nový pohled na viry a bakterie\". Praha, Academia, 2015, 208 s.\n\n\n"}
{"id": "73193", "url": "https://cs.wikipedia.org/wiki?curid=73193", "title": "Fano", "text": "Fano\n\nFano je italské město v oblasti Marche, třetí největší město oblasti a důležitý přístav Jaderského moře. Je proslulé svým karnevalem, nejstarším v Itálii.\n\n\"Počet obyvatel\"\n\n\nOficiální stránky\n"}
{"id": "73198", "url": "https://cs.wikipedia.org/wiki?curid=73198", "title": "Bartolomeo Rastrelli", "text": "Bartolomeo Rastrelli\n\nFrancesco Bartolomeo Rastrelli (rusky: ; 1700–1771) byl italský architekt působící v carském Rusku, představitel ukrajinského a ruského baroka.\n\nNarodil se v Paříži jako syn italského sochaře a architekta Carla Bartolomea Rastrelliho (1675–1744). Do Ruska přišel v roce 1715 spolu se svým otcem.\n\nVe svých stavbách kombinoval poslední trendy italského baroka s tradičním moskevským stylem. Stavěl v typickém velmi bohatém a majestátním stylu pozdního baroka.\n\nJeho prvním důležitým pověřením byla nabídka na výstavbu paláce pro bývalého vládce Moldávie, knížete Dmitrije Kantěmira. Jeho paláce jsou známé extravagantní nádherou a bohatstvím výzdoby. Po nástupu Alžběty I. na ruský trůn se stal oblíbeným dvorním architektem. Kromě toho roku 1723 vytvořil bronzovou bustu Petra I. Velikého.\n\nZimní palác v Petrohradě vystavěný v letech 1754 až 1762\n\n\n\n"}
{"id": "73200", "url": "https://cs.wikipedia.org/wiki?curid=73200", "title": "Balthasar Neumann", "text": "Balthasar Neumann\n\nJohann Balthasar Neumann (27. ledna 1687 Cheb – 19. srpna 1753 Würzburg) byl německý barokní architekt. Mezi jeho díla patří Vierzehnheiligen, několik kostelů ve Würzburgu a Schönbornská kaple würzburské katedrály.\n\nNarodil se v Chebu v Čechách. V roce 1711 se přestěhoval do Würzburgu a stal se v roce 1717 patronem rodiny Schönbornů. Postavil zde residenční palác biskupa z této rodiny nazývaný Residenz. Ve Würzburgu také zemřel. Pro rodné město Cheb navrhl přestavbu věží kostela sv. Mikuláše.\n\nJeho portrét se mimo jiné nachází na původní padesátimarkové bankovce, kde je zobrazen spolu se známým schodištěm Würzburské rezidence.\n"}
{"id": "73201", "url": "https://cs.wikipedia.org/wiki?curid=73201", "title": "Viterbo", "text": "Viterbo\n\nViterbo je italské město v oblasti Lazio, hlavní město stejnojmenné provincie.\n\nStejně jako mnohá města v okolí i Viterbo má etruské kořeny. Roku 310 př. n. l. bylo dobyto a obsazeno Římany a brzy nabylo na významu díky své poloze na důležíté římské komunikaci Via Cassia. Roku 774 bylo město dobyto Langobardy. V 11. století nenáleželo k Laziu, ale k Toskáně; postavení se změnilo, když jej Matylda Toskánská (1046–1115) předala pod vládu římského papeže.\n\nRoku 1167 mu udělil císař Fridrich Barbarossa městská práva.\n\nOd roku 1193 Viterbo bylo formálně nezávislé a mělo svého biskupa, i když ve skutečnosti bylo po Římu druhým centrem papežského státu a bylo určitý čas sídlem papežského dvora. Uskutečnilo se zde nejdelší konkláve v historii církve – trvalo 1005 dní, od 30. listopadu 1268 do 1. září 1271. Konkláve započalo s 20 kardinály a skončilo v počtu 16, neboť v jeho průběhu tři kardinálové zemřeli a jeden konkláve opustil. Na radu sv. Bonaventury byli nakonec kardinálové v paláci zamčeni o chlebu a o vodě a byla sundána střecha paláce, takže byli vystaveni nepohodě počasí. 1. září 1271 byl konečně vybrán nový papež. Zvolený, ne-kardinál Tebaldo Visconti z Piacenzy, ještě nebyl knězem a byl v té době na pouti do Svaté země. 10. února 1272 dorazil z Lutychu, kde byl arcidiákonem, do Viterba a přijal volbu. 19. března téhož roku byl vysvěcen knězem a biskupem a 27. března v Římě korunován papežem jako Řehoř X.\n\nZlatý věk města spadá do 2. poloviny 13. století a skončil tzv. Avignonským zajetím papežů. Císař se zřekl svých nároků na Viterbo až v roce 1396.\n\nBěhem druhé světové války bylo zničeno spojeneckými nálety více než 70% městské zástavby včetně kostela sv. Vavřince, město však bylo velmi rychle obnoveno, jako jedno z prvních v Itálii.\n\nJe sídlem Toskánské univerzity (Università degli Studi della Tuscia).\n\n\nKaždoročně 3. září se ve Vitebu konají oslavy svátku patronky města, svaté Rosy. K její poctě přicházejí do města procesí a při této příležitosti se městem za pomoci více než 100 nosičů transportuje tzv. Macchina di Santa Rosa – cca 30 m vysoká a více než pět tun vážící slavnostní ozdobná věž\n\n\"Počet obyvatel\"\n\n\n\n"}
{"id": "73206", "url": "https://cs.wikipedia.org/wiki?curid=73206", "title": "Bučecký potok", "text": "Bučecký potok\n\nBučecký potok (dříve Sechutický potok) je potok v Plzeňském kraji, pravý přítok Kralovického potoka. Délka toku činí 7,7 km.\n\nBučecký potok pramení v nadmořské výšce přibližně 510 m u Trojanské hájovny, 4 km západně od Kralovic. Zprvu teče polem jižním směrem, před křížením se zrušenou železniční tratí č. 162 z Mladotic do Kralovic přibírá vodu z malého pravostranného potůčku. Obloukem obtéká Olšanskou myslivnu a stáčí se k jihovýchodu, kde nejprve napájí malý lesní rybník a po 500 m vtéká do většího Oboráku.\n\nNa jeho mohutné hrázi opouští Bučecký potok les a protéká poli v mělkém údolí k chovnému rybníku Pivovárek u staré cesty mezi Sechuticemi a Mariánským Týncem. Stále jihovýchodním směrem teče potok až na západní okraj Hadačky, kde je na potoce drobný rybník nazývaný Svinčárek. Potok protéká Hadačkou, kde je přemostěn silnicí č. 27, v sousedním Výrově teče souběžně se silnicí napříč celou vesnicí a v polích mezi Kopidlem a Kralovicemi se obloukem stáčí k východu. Před křížením se silnicí do Bučku se spojuje s drobným pravostranným přítokem přitékajícím z jihozápadu od Stradiny.\n\nNa západním úpatí Holého vrchu mění Bučecký potok směr a teče severovýchodně nivou malého údolí sevřeného lesním porostem. V nadmořské výšce 403 m přijímá zleva Člunkovský potok, na kterém je těsně před soutokem drobný rybník. Potok kříží silnici z Kralovic do Lednice, která k němu klesá z obou stran v serpentinách, a stáčí se k východu. Ústí do Kralovického potoka (49° 57' 51, 13° 30' 29) jako pravostranný přítok, 1,5 km severozápadně od Bučku.\n"}
{"id": "73207", "url": "https://cs.wikipedia.org/wiki?curid=73207", "title": "Matthäus Daniel Pöppelmann", "text": "Matthäus Daniel Pöppelmann\n\nMatthäus Daniel Pöppelmann (3. května 1662, Herford – 17. ledna 1737, Drážďany) byl německý stavitel a dvorní architekt u saského dvora především za panování kurfiřta Fridricha Augusta I. Silného.\n\nByl synem kupce z Herfordu ve Vestfálsku. Od svých 27 let byl zaměstnán u drážďanského dvora, velice zvolna postupoval v služebním žebříčku a teprve roku 1705, když zemřel jeho nadřízený, byl jmenován zemským stavitelem. Teprve pak mohl uplatnit své umělecké nadání.\n\nTvořil na pomezí barokního a rokokového slohu. Pracoval na rekonstrukci Drážďan po požáru v roce 1685. Roku 1707 se významnou měrou podílel na stavbě Taschenberského paláce.\nK jeho nejznámějším dílům patří tři rokoková křídla Zwingeru, rekonstrukce loveckého zámku Moritzburgu, nebo projekt Augustova mostu přes Labe.\n"}
{"id": "73210", "url": "https://cs.wikipedia.org/wiki?curid=73210", "title": "Žebrák", "text": "Žebrák\n\nŽebrák má více významů:\n\n\n\n\n"}
{"id": "73212", "url": "https://cs.wikipedia.org/wiki?curid=73212", "title": "Johann Lucas von Hildebrandt", "text": "Johann Lucas von Hildebrandt\n\nJohann Lucas von Hildebrandt (14. listopadu 1668, Janov – 16. listopadu 1745, Vídeň) byl rakouský architekt, jenž navrhl mnoho majestátních staveb a kostelů. Jeho nejvýznamnějším dílem je Belveder ve Vídni, který postavil pro prince Evžena Savojského.\n\nByl synem italské matky a německého otce. Studoval civilní a vojenské stavitelství v Římě a vojenské stavitelství v Piemontu. Věhlas získal ve Vídni kde pracoval pro mnoho šlechtických rodů, například pro Dauny, Harrachy, Schönborny a Starhembergy a pro prince Evžena Savojského, do jehož služeb vstoupil jako pevnostní architekt a vystavěl pro něj např. palác Belveder, Zimní palác na Himmelpfortgasse ve Vídni či venkovský zámek Hof.\nMezi lety 1713 a 1716 pracoval pro velkou a mocnou rodinu Kinských na její rezidenci, Daunském paláci ve Vídni. Od roku 1723 byl generálním inspektorem císařských staveb. Obě jeho nejznámější stavby, Horní Belvedér (1721–1722) i Dolní Belvedér (1714–1716) byly zadány také Evženem Savojským.\n\nJ. L. Hildebrandt byl všestranně nadaný architekt. Do střední Evropy přenesl dynamické baroko ovlivněné F. Borrominim a G. Guarinim, které však osobitě dotvořil, zejména originálním architektonickým článkováním. Jeho významnými patrony byla rodina Schönbornů, pro niž postavil řadu rezidenčních staveb (letohrádek v Landongasse ve Vídni, 1706–1717; zámek Göllersdorf, 1710–1717). Dále se podílel například na stavbě zámku Weissenstein v obci Pommersfelden. V zámecké architektuře rozvinul francouzské podněty a jeho stavby se staly vzorem pro středoevropskou architekturu.\n\nVíce než 30 let působil jako domácí stavitel hraběcí rodiny Harrachů, pro niž postavil např. zahradní palác na Ungargasse ve Vídni, významným způsobem přebudoval letní arcibiskupskou rezidenci Mirabell v Salcburku nebo hlavní venkovské sídlo v Brucku an der Leitha.\n\nMezi několik nemnoho staveb tohoto vynikajícího architekta na panství hrabat Harrachů na Moravě na Novojičínsku náleží zámek v Kuníně a fara v Suchdole nad Odrou.\n\n"}
{"id": "73214", "url": "https://cs.wikipedia.org/wiki?curid=73214", "title": "Wakajama", "text": "Wakajama\n\nWakajama (: 和歌山市; \"Wakajama-ši\") je hlavní město prefektury Wakajama v regionu Kansai v Japonsku. Město Wakajama zabírá pouze 4 % rozlohy prefektury, ale žije v něm 40 % jejích obyvatel.\n\nWakajama vznikla jako hradní město kolem hradu, který v roce 1585 nechal postavit Hidejoši Tojotomi a během následujícího období Edo zde sídlila jedna z vedlejších větví rodu Tokugawa, která odtud vládla přilehlému panství. Status města \"ši\" (市) Wakajama získala 1. dubna 1889.\n\nV posledních letech místní ekonomika utrpěla značnou ztrátu, když ocelárny \"Sumitomo Steel\" přesunuly svou výrobu do Číny.\n\nWakajama je v Japonsku známá svým ovocem umeboši a mikan.\n\nWakajama je rozdělena ve dví řekou Kinokawa. Na severu je město ohraničeno horami a prefekturou Ósaka. Uprostřed města stojí na hoře Torafusu Wakajamský hrad.\n\n\n"}
{"id": "73224", "url": "https://cs.wikipedia.org/wiki?curid=73224", "title": "Columbia Heights (stanice metra ve Washingtonu)", "text": "Columbia Heights (stanice metra ve Washingtonu)\n\nColumbia Heights je stanice Washingtonského metra.\n\nNachází se na zelené lince v severní části sítě, na území metropole Washington, D. C. Je jednolodní, s jedním výstupem a jedním ostrovním nástupištěm. 17. listopadu 2005 zde došlo k nehodě, jeden člověk zde zahynul při pádu do kolejiště. Stanice je v provozu od 18. září 1999.\n\n"}
{"id": "73229", "url": "https://cs.wikipedia.org/wiki?curid=73229", "title": "Chudeřice", "text": "Chudeřice\n\nObec Chudeřice () se nachází asi 8 km východně od města Chlumec nad Cidlinou a 20 km západně od okresního města Hradec Králové. V obci žije obyvatel.\n\nPrvní písemná zmínka o obci Chudeřice pochází z roku 1318, kdy jsou zapsány do Zemských desk zemanovi Všeslavovi ze Záchrašťan. Další zmínka pochází z roku 1386, kdy vesnice patřla ke zboží přestavlckému a jejím majitelem byl Unka z Přestavlk. Spolu s opuštěnou tvrzí v Přestavlkách přešla obec Chuděřice v polovině 16. století do majetku rodu pánů z Pernštejna a byla přičleněna k panství Chlumec nad Cidlinou, u kterého setrvala až do ukončení roboty v roce 1848, kdy se přičleníla k obci Káranice a od roku 1913 je samostatnou obcí.\n\n"}
{"id": "73231", "url": "https://cs.wikipedia.org/wiki?curid=73231", "title": "Vápno", "text": "Vápno\n\nVápno může být:\n\n\n\n\n"}
{"id": "73235", "url": "https://cs.wikipedia.org/wiki?curid=73235", "title": "Tottori", "text": "Tottori\n\nTottori (: 鳥取市; \"Tottori-ši\") je hlavní město prefektury Tottori v regionu Čúgoku v Japonsku. Město se rozkládá poblíž Japonského moře, ale neleží na pobřeží. Žije zde obyvatel. Tottori bylo založeno 1. října 1889.\n\nV Japonsku je město známé svými písečnými dunami (鳥取砂丘, \"Tottori sakjú\"), na které se jezdí dívat návštěvníci z celého Japonska.\n\nNejstarší část města leží okolo hory Kjušózan. V centru se nacházejí ruiny hradu Tottori. Na podzim se ve městě koná \"festival Šan-šan\", během kterého týmy tanečníků v kostýmech tancují s velkými deštníky. \n\n21. října 2016 zde zemětřesení poškodilo mnoho budov a zranilo několik lidí.\n\n\n"}
{"id": "73238", "url": "https://cs.wikipedia.org/wiki?curid=73238", "title": "Hrad přepevný jest Pán Bůh náš", "text": "Hrad přepevný jest Pán Bůh náš\n\nHrad přepevný jest Pán Bůh náš (něm. \"Ein feste Burg ist unser Gott\") je duchovní píseň, kterou kolem roku 1529 zkomponoval Martin Luther. Slova napsal na motivy Žalmu 46.\n\nTato píseň má charakter hymny reformace a luterských církví a stala se inspirací pro řadu skladatelů (Johann Sebastian Bach, Georg Philipp Telemann, Felix Mendelssohn Bartholdy, Giacomo Meyerbeer, Richard Strauss, Max Reger, Johann Pachelbel, Christian Heinrich Rinck, Otto Nicolai, Joseph Joachim Raff, Michael Praetorius, Johann Walther, Dietrich Buxtehude) \n\nV českém prostředí je píseň nejvíce rozšířena v překladu Jiřího Třanovského (\"Cithara sanctorum\", 1636).\n\nTato píseň je stále živá, dodnes se běžně zpívá ve shromáždění většiny evangelických církví a je tudíž standardní součástí jejich zpěvníků:\n\n"}
{"id": "73241", "url": "https://cs.wikipedia.org/wiki?curid=73241", "title": "A Moment Like This", "text": "A Moment Like This\n\nA Moment Like This (česky \"Chvíle jako tahle\") je první singl Kelly Clarksonové, který byl později zařazen na její úspěšné album Thankful.\n\nTento song napsal Jorgen Elofsson a John Reid, produkoval ji Steve Mac. Song byl napsán pro prvního vítěze reality show American Idol. Song nakonec nacvičili čtyři poslední účastnici American Idol, jimiž byli Kelly Clarksonová, Justin Guarini, Tamyra Grayová a Nikki McKibbinová. Mezi poslední dva se nakonec probojovala Clarksonová společně s Guarinim, ti poté nacvičili ještě další song s názvem \"Before Your Love\". Soutěž stejně jako v České republice rozhodovali diváci a ti zvolili historicky prvním vítězem Texasanku Kelly Clarksonovou.\n\nPíseň přivedla k vítězství i britskou zpěvačku Leonu Lewisovou v soutěži The X Factor.\n\nPíseň připomíná lidem, že je docela těžké najít opravdovou lásku, ale nejlepší je čekat, že ta pravá láska přece jenom přijde. Tak jak se zpívá v písni :\"Some people wait a lifetime for a moment like this\". („Někteří lidé čekají celý život na chvíli jako je tahle.“)\n\nVideoklip k písni je poměrně jednoduchý, Clarkson se prochází po opuštěném divadle, v klipu se prolínají i scény z American Idol, kterak Kelly prošla k vítězství.\n\nPrvní singl ze soutěže American Idol byl poměrně pod tlakem veřejnosti. Všichni očekávali, jak si povedl. Nakonec se stal se velmi úspěšným. Singl vedl dva týdny prestižní hitparádu Billboard Hot 100 a dokonce překonal rekord Beatles, jelikož se dostal z 58. příčky na 1. místo. Čímž zaznamenal největší skok na vedoucí příčku. Song byl vydán v září 2002.\n\nV případě interpretace Leony Lewisové tato píseň zase zlomila světový rekord v počtu downloadů (více než 50 000 během 30 minut).\n"}
{"id": "73256", "url": "https://cs.wikipedia.org/wiki?curid=73256", "title": "Hierarchická organizace", "text": "Hierarchická organizace\n\nHierarchická organizace, jednoduše také organizování podniku je způsob uspořádání podniku. Vymezuje vzájemné vztahy lidí a prostředků při plnění určitých cílů. Je založena na vytváření formálních organizačních struktur – mechanismu, který koordinuje a řídí aktivity členů v podniku. Ty umožňují co nejefektivnější fungování podniku. Určují vztahy nadřízený – podřízený, odpovědnost, postup při plnění jednotlivých úkolů atd.\n\nPracovníci jsou rozdělováni do skupin dle podobnosti úkolů, dovedností a aktivit. Významným činitelem je zde specializace a dělba práce. Znalosti pracovníků jsou orientovány do hloubky. Kariéra je dána odborným zaměřením. V rámci jedné organizace je postup jednodušší než při přestupu ke konkurenci. Jako příklad takové struktury může sloužit hotelový management.\n\nTato struktura vzniká dělením relativně samostatných divizí (provozoven, dílen, středisek atd.), a to z důvodu odlišnost a zkušenosti zaměstnanců v této struktuře jsou obecné – prac. pracují v jednotlivých divizích, kde se nemohou specializovat do hloubky, je pro ně tedy nutné mít široký okruh vědomostí.\n\nMaticová struktura (anglicky \"Matrix structure\") spojuje prvky obou předchozích struktur. Zatímco u nich má zaměstnanec vždy pouze jednoho nadřízeného, u této struktury mají dva (kromě středních manažerů, kteří jsou přímo podřízeni generálnímu řediteli). Jeden je obvykle zaměřen odborně a druhý z důvodů uvedených v divizionální struktuře. Zdvojená autorita má však svoje výhody, jako je např. vysoká motivace pracovníků a jejich rozvoj, tak i nevýhody – možný mocenský boj a rozpory mezi vedoucími.\n"}
{"id": "73264", "url": "https://cs.wikipedia.org/wiki?curid=73264", "title": "Miss Independent", "text": "Miss Independent\n\nMiss Indepedent (Slečna Nezávislá) je druhým singlem poprockové zpěvačky Kelly Clarkson, který se vzešel z jejího multi platinového alba Thankful. Vyšel v roce 2003.\n\nPíseň napsali společnými silami Kelly Clarkson, Rhett Lawrence, Christina Aguilera a Matt Morris. Producentem tohoto songu byl Rhett Lawrence.\n\nVydání této písně vyvolalo horlivé debaty, jelikož Rhett Lawrence tento song napsal původně pro hudební skupinu Destiny's Child. Tento song z velké části napsala Christina Aguilera, poté se jí tato píseň ale nevešla do užšího výběru jejího alba Stripped. Pro Kelly Clarkson udělali na této písni už jen drobné úpravy.\nNakonec se tahanice o tento singl dostaly až k soudu, protože skupina Destiny's Child si na tento song dělala nárok, jelikož jí byl producentem přislíben už dva roky před tím, než Kelly Clarkson vyhrála American Idol.\n\nZajímavostí je, že song Miss Independent byl vypuštěn do rádií ve stejné době, kdy Christina Aguilera vydala svůj song Fighter, nakonec se úspěšnějším singlem stal ten, který Aguilera jen napsala.\nSong ve kterém si sama Kelly Clarkson dovolí se zamilovat slavil velké úspěchy.\n\nPro Miss Independent se v hitparádě Billboard Hot 100, stala nejlepší 9. příčka. Pro mnoho odborníků to bylo považováno za hodně nízké umístění.\nSong byl úspěšný v mnoha jiných hitparádách stal se nejhranějším songem v USA a stal nejvíce stahovaným singlem roku 2003, nicméně tento žebříček nejvíce stahovaných songů se započítává do Billboard Hot 100 až od roku 2005, tudíž ji to v umístění nikterak nepomohlo.\nV mezinárodních kruzích se tato píseň také stala hitem, v Kanadě obsadila 6. příčku, ve Velké Británii i Austrálii se singl stal nesmírně populárním.\n\nVideoklip se odehrává na jakési zábavě. Video se setkalo s velkou kritikou, jelikož téma písně je zajímavé a odborníci očekávali lepší téma zvolené pro videoklip.\n\nLidé blízcí Kelly Clarkson dokonce přiznali, že ji producenti nutí stále do image Holky od vedle, kterým se právě prezentovala v tomto klipu. Díky záhadnému konceptu se video objevilo i v ročence MuchMusic, který dokumentuje nejhorší videoklipy roku, Miss Independent obsadilo v této nelichotivé ročence druhé místo hned za Britney Spears a jejím klipem Me Against the Music.\n"}
{"id": "73266", "url": "https://cs.wikipedia.org/wiki?curid=73266", "title": "Polevsko", "text": "Polevsko\n\nPolevsko (něm. \"Blottendorf\") je obec severně od Nového Boru v okrese Česká Lípa, v severovýchodním výběžku Českého středohoří v sousedství Lužických hor, v nadmořské výšce 490 metrů. Má podhorský charakter a leží v kopcovitém terénu, uprostřed hor a lesů. Severozápadně nad obcí se vypíná Polevský vrch (626 m n. m.) a Medvědí hůrka (643 m n. m.). Obec leží v CHKO Lužické hory. Žije zde  obyvatel.\n\nKdy byla obec založena není přesně známo. První zmínka je v lipské městské knize z roku 1461, další dochované zápisy o existenci obce zapsal písař Gregorius v letech 1471–1481.\n\nPrvní domy postavili osídlenci, kteří přišli z Bavorska. Ti se zabývali vytvořením polí ze stávajících lesů. V 16. století přišli skláři Oppitzové z Bavorska, což mělo za následek rozvoj sklářské výroby a sklářských technik. V roce 1683 získali cechovní sklářská privilegia. Prioritou polevských sklářů byl vývoz skla do zahraničí. Později byla založena vlastní sklářská škola, jejichž proslulost vzrostla zejména na přelomu 18. a 19. století. Kolem roku 1813 začalo místní sklářství díky konkurenci v Novém Boru upadat. Přece však v roce 1907 byla založena sklářská huť Klára panem Mühlbauerem. Za své existence vystřídala řadu jmen, ale v roce 1991 se vrátila k původnímu názvu. Škola funguje dodnes, potýká se však s nedostatkem žáků.\n\n\nFotbalový tým mužů zakončil sezonu 2010/2011 v III. třídě okresu Česká Lípa na 1. místě čtrnáctičlenné tabulky. Ve vyšší soutěži II. třídy skončili sezónu 2011/2012 devátí.\n\nV obci působí také klub SKI Polevsko, který pořádá řadu lyžařských závodů. Z kraje roku 2013 to jsou Polevská lyže (19. ledna), Lužická třicítka (2. února) a Lyžařský sprint (16. února).\n\nNejbližší železniční spojení je ve 4 km vzdáleném Novém Boru. Do obce zajíždí spoje ČSAD Česká Lípa. Přes Polevsko je vedena modře značená turistická trasa pěších turistů z Nového Boru, která pokračuje do Práchně, Slunečné a končí v České Lípě. Přes obec vede i cyklotrasa 211.\n\nV zimě je možnost běžeckého a sjezdového lyžování na upravených tratích a sjezdovkách.\n\n"}
{"id": "73267", "url": "https://cs.wikipedia.org/wiki?curid=73267", "title": "Bitva u Kresčaku", "text": "Bitva u Kresčaku\n\nBitva u Kresčaku se odehrála v sobotu 26. srpna 1346, v 9. roce stoleté války, nedaleko města Kresčak (francouzsky \"Crécy-en-Ponthieu\") v severní Francii. Anglická armáda v čele s králem Eduardem III. zde drtivě porazila početně silnější vojsko francouzského krále Filipa VI. a jeho spojenců. Výrazný podíl na vítězství Angličanů si připsala pěchota, zejména pak lučištníci, kteří opakovaně odolali marným útokům neukázněné těžké francouzské jízdy, jejíž příslušníci svého protivníka fatálně podcenili. V dlouhodobém horizontu pro francouzskou monarchii znamenala porážka u Kresčaku takřka národní katastrofu, neboť stála na začátku jejích dalších vojenských neúspěchů a faktorů, které ji přivedly do hluboké krize. V průběhu střetnutí byl mezi stovkami dalších šlechticů na francouzské straně zabit i slepý český král Jan Lucemburský, kterého při tažení doprovázel jeho syn římskoněmecký král Karel.\n\nVe středu 12. července 1346 se vylodily ozbrojené síly anglického krále Eduarda III. na pobřeží poloostrova Cotentin poblíž Saint-Vaast-la-Hougue v normanském vévodství. Dle údajů letopisců prý toto vojsko čítalo 10–15 000 ozbrojenců, přičemž nejčastěji je uváděn údaj 4 000 těžkooděnců a 10 000 lučištníků a příslušníků dalších složek pěchoty. Vpád do země zastihl domácí jednotky ve stavu naprosté nepřipravenosti, neboť se všeobecně očekávalo, že Angličané svůj úder povedou z jihozápadu Francie. Král Filip VI., který dostal zprávu o vylodění pravděpodobně 16. července, díky této okolnosti dlouho netušil, kterým směrem protivník vyrazí. Nicméně neprodleně rozeslal listy s výzvou o pomoc svým evropským spojencům, mezi něž patřili český král Jan Lucemburský a jeho syn římskoněmecký král Karel, vévoda Lotrinský, hrabě Saumský, hrabě Flanderský, hrabě Guillaume z Namuru ad. Jako shromaždiště francouzských a spojeneckých oddílů byla určena města Paříž a Amiens.\n\nKronikář Jean Froissart ve svých \"Kronikách\" dokládá, že krátce poté, co se anglickému králi podařilo shromáždit všechny své muže, rozdělil vojsko na tři části a zahájil tažení směrem na jih. Svůj pochod posléze obrátil k hlavnímu městu Normandie Caen, které do jeho rukou po tvrdém odporu padlo 25. července. Pět dní po dosažení tohoto úspěchu (30. července) pokračoval údolím Seiny k Paříži a cestou důsledně plenil francouzský venkov. Král Filip VI., jenž prozatím disponoval mnohem menší silou, mezitím v opatství Saint-Denis vyzvedl posvátný Oriflamme, francouzskou válečnou korouhev zasvěcenou sv. Divišovi, a přitáhl do Rouenu. Z tohoto místa ustupoval po opačném břehu řeky zpět k Paříži souběžně s protivníkem a cestou ničil mosty přes dolní tok Seiny, potažmo zesiloval jejich obranu, aby Angličanům znemožnil spojení s flanderskými (vlámskými) spojenci.\n\nZačátkem srpna dorazila k městu Harfleur, jež stojí v zálivu, do nějž ústí Seina, flotila janovských galér, které bezvýsledně číhaly na Angličany u La Rochelle. Jelikož na námořní intervenci bylo již pozdě, připojili se vojáci na palubách, především střelci z kuší a pavézníci, k vojsku Filipa VI. jako součást pěchoty. 10. srpna Angličané přitáhli téměř na dohled k francouzské metropoli, nicméně jejich postavení začalo být velmi svízelné, neboť jednotlivé části francouzské armády se k nim začaly stahovat ze tří stran. Navíc 13. července do tábora u Saint-Denis dorazil pomocný lucemburský kontingent čítající na 500 rytířů spolu s jejich osobními družinami. Filip VI. však výhodné situace nevyužil a namísto ozbrojené konfrontace se rozhodl dostát rytířským pravidlům a ve dvoudenním jednání se s Eduardem III. pokoušel vést rozhovory o místě, kde by měla být svedena rozhodující bitva. Jeho protivník však využil času, který se mu nabídl a opravil most ve městě Poissy severozápadně od Paříže. 16. srpna pak vyrazil směrem k severu a o den později dorazil k Beauvais, odkud poslal svému sokovi výsměšnou odpověď, v níž uvedl, že tři dny marně čekal na francouzský útok, ale nyní táhne na pomoc svým flanderským přátelům. Francouzi, posílení čerstvými oddíly, včetně kontingentu sesazeného krále Mallorky, vyrazili na pochod paralelně s trasou pochodu protivníka, jakmile se potvrdil směr jeho postupu (17. srpna). 22. srpna v noci dorazili do Amiensu, král Eduard v té době stál u Airaines, odkud se několikrát neúspěšně pokusil překročit řeku Sommu. To se mu podařilo až o dva dny později díky informacím o brodu pod městem Abbeville, jenž byl schůdný jen při odlivu. Po přebrodění řeky zamířil anglický král do nitra Pikardie, kde se snažil nalézt místo pro svedení rozhodující bitvy. To nalezl u vesnice Kresčak, nicméně dodnes není zcela jasné, kudy vedla trasa jeho pochodu, neboť zdejší krajina byla značně zalesněná a bažinatá.\n\nBitevní pole, kde se utkala vojska Anglie a Francie, se rozkládá asi 25 km východně od moře, severně od nehlubokého údolí říčky Maye, mezi vesnicemi Kresčak a Wadicourt. Stojí na okraji zvlněné pláně, jejíž okolí bylo ve své době značně kopcovité a lesnaté a pravděpodobně i obklopené sady. Nízký hřeben mezi oběma vesnicemi, kde zaujalo pozici anglické vojsko, byl asi dva kilometry dlouhý, přičemž přímo nad Kresčakem na jeho vrcholu prý stál větrný mlýn, odkud údajně řídil bitvu Eduard III. Ve 14. století se Kresčak rozkládal podél cesty vedoucí od moře k Arrasu a tvořil jej kostel obklopený hřbitovem a několik domů se zemědělským příslušenstvím. Za hřebenem stál les patřící ke Kresčackému dvorci, který z části kryl anglický týl a pravý bok. Od Wadicourtu k říčce Maye se rozprostírala asi dva kilometry dlouhá prohloubenina Vallée de Clercs (Údolí duchovních), jež byla v nejhlubším bodě asi 35 metrů pod úrovní okolní plošiny. Jelikož Eduard III. předpokládal, že Francouzi zaútočí právě z tohoto směru, je pravděpodobné, že zde angličtí vojáci vyhloubili řadu jamek o velikosti čtvereční stopy, jejichž úkolem bylo narušit útok protivníkova jezdectva. Navíc odpoledne před bitvou došlo k letní bouřce, díky čemuž se koně Francouzů útočící do svahu smekali a klouzali.\n\nJádro vojska anglického krále Eduarda tvořili především dobrovolníci, kteří za svou účast na tažení obdrželi řádný žold. Ty pak doplňovali odvedenci a odsouzenci za kriminální činy, kterým byl pod podmínkou vstupu do armády prominut jejich trest. V neposlední řadě se tažení účastnili i vojáci ze zaostalých keltských oblastí (Wales, Cornwall, Irsko), kontingenty z Angličany obsazeného Gaskoňska a spojenci z Bretaně a Flander. Dvě třetiny těchto shromážděných mužů tvořili lučištníci, kteří byli vyzbrojeni 1,5–2 metry dlouhými luky, vyrobenými převážně z tisu, ale také z jilmu nebo jasanu. Loket dlouhé šípy, které měly dostřel až 270 metrů, byly opatřeny úzkými hroty, které dokázaly proniknout kroužkovou výstrojí a na krátkou vzdálenost i plátovou zbrojí. Zbraně se napínaly silným plynulým pohybem od těla a angličtí nebo velští lučištníci byli schopni udržovat kadenci střelby 10 až 12 šípů za minutu.\n\nPřed bitvou Eduard III. své muže rozdělil do tří šiků (\"batailles\"). Dodnes se historická obec nedokáže shodnout na jejich složení, jelikož dvě dobové relace hovoří o různých číslech. Jean Froissart v \"Kronice stoleté války\" uvádí, že první linii tvořilo 800 rytířů, 2 000 lučištníků a 1 000 waleských kopiníků pod velením králova syna, šestnáctiletého Eduarda, prince z Walesu. Druhý oddíl v čele s hrabětem z Northamptonu a hrabětem z Arundelu měl čítat 800 rytířů a 1 200 lučištníků. Třetí odřad pod přímým královým velením, stojící na vyvýšené pozici v záloze, údajně čítal 700 rytířů a 2 000 lučištníků. Nicméně kronika Jeana Le Bela \"Vrayes Chroniques\", z níž částečně čerpal i Froissart, dokládá, že první sled čítal 1 200 těžkooděnců, 3 000 lučištníků a 3 000 Walesanů, druhý sled tvořilo 1 200 rytířů a 3 000 lučištníků, ve třetím \"batailles\" pak stálo 1 600 rytířů a 3 000 lučištníků. Na svou dobu revolučním počinem byl králův rozkaz, že jezdci mají sesednout z koní a vyplnit mezery mezi pěšáky a lučištníky. Tento taktický prvek jednak posílil morálku pěchoty, zároveň však také zabránil jezdcům v případě nepříznivého vývoje střetnutí uprchnout z bojiště. Koně byli odvedeni do provizorní vozové hradby, která stála za pozicemi středu a pravého křídla. Kronikář Jean Froissart popisuje postavení Angličanů následovně: \n\nMimo spojenců a leníků, kteří byli přímými nebo nepřímými vazaly krále, tvořili vojsko Filipa VI. muži povolaní výzvou \"arriere–ban\" (druhá či dodatečná výzva). Té byli povinni uposlechnout všichni bojeschopní muži v oblastech postižených válkou. V podstatě se tato výzva podobala moderní mobilizaci, nicméně mnohdy znamenala spíše kvantitu nežli kvalitu, neboť hlavní masu neurozené části těchto sil tvořili často lidé nevycvičení a nezkušení. Všem mužům z francouzského vojska náležely pevně stanovené denní dávky, které ve 40. letech 14. století představovaly 20 sous pro korouhevní rytíře, 10 sous pro rytíře a 6–7 sous pro panoše. Vojsko jako takové však postrádalo pevnou strukturu velení. Vrchním velitelem byl král, jenž osobně velel, jedinými jeho pravidelnými důstojníky byli pouze konstábl a dva maršálkové s blíže neurčenými pravomocemi. Zdá se, že většina vojenských rozhodnutí se rodila na králem svolávaných poradách velitelů.\n\nHistorické prameny o síle francouzského vojska nehovoří. Jediným údajem, o který se lze opřít, je konstatování, že na jednoho anglického rytíře připadalo až osm nepřátel, nicméně je pravděpodobné, že tento odhad je poněkud zveličený. Historici odhadují, že Francouzi byli s největší pravděpodobností ve výhodě 2 : 1, maximálně pak 3 : 1. Stejně jako u protivníka tvořila hlavní složku francouzských vojů těžká jízda, reprezentovaná jednotlivými rytíři a jejich družinami (tzv. kopí nebo meče). Ty doplňovaly méně kvalitní pěší oddíly a italští pavézníci a střelci z kuší. Ačkoli tento šestitisícový sbor vedený kondotiéry Antoniem Doriou a Carlem Grimaldim byl znám pod označením Janované, pocházeli jeho příslušníci z mnoha různých míst, nezřídka i mimo Itálii. Bitvy u Kresčaku se oproti jiným případům neúčastnili jako žoldnéři, ale jako pomocný kontingent tradičního spojence Francie.\n\nO událostech z 26. srpna 1346 hovoří celá řada historických pramenů, nicméně nejzevrubnější popis pochází z \"Kronik Francie, Flander, Anglie, Skotska a Španělska\" francouzsky píšícího henegavského kronikáře Jeana Froissarta, jenž své informace získával především od přímých pamětníků událostí. Časově bližší relaci však poskytuje letopis \"Vrayes Chroniques\" (Pravdivé kroniky) z pera vlámského kronikáře Jeana Le Bela, který ve svém díle zachytil éru panování krále Eduarda III.\n\nZ českých písemných pramenů o bitvě informuje \"Kronika pražského kostela\" od Beneš Krabice z Weitmile (kterého o událostech pravděpodobně informovali zpravodajové z blízkého okolí Karla IV.), \"Kronika\" Františka Pražského a \"Stručné sepsání kroniky římské a české\" z pera Jana Neplacha.\n\nDůkladným přípravám na bitvu se Angličané věnovali po celý pátek 25. srpna. Navečer pak král Eduard pozval nejvýznačnější šlechtice na slavnostní hostinu, po níž následovala modlitba u polního oltáře uvnitř králova stanu. Filip VI., jenž se rozhodl celý den a noc strávit v Abbeville, byl s pozicemi protivníka patrně obeznámen ještě téhož večera, neboť v průběhu dne vyslal na průzkum své dva marešaly Charlese z Montmorency a pana de Saint Venant. Na devatenáctikilometrový pochod, jenž jej dělil od Krečaku, vyrazil druhého dne krátce po východu slunce. Cestou, patrně po poradě s Janem Lucemburským, vyslal na průzkum několik svých rytířů, kteří měli za úkol obhlédnout anglické postavení. Podle Jeana Froissarta těmito muži byli páni de Noyers, de Beaujeu, d'Aubigny a rytíř, jehož jméno je obvykle překládáno jako Mnich Basilejský. Zvědové po svém návratu upozornili krále, že Angličané drží silně hájené pozice a navrhli mu, aby nejprve uspořádal své rozptýlené a dezorganizované jednotky, a zaútočil až druhého dne. Jean Froissart a Jean Le Bel se shodují, že král dal svým rytířům za pravdu a nechal vyvolat, aby se každý vrátil ke své korouhvi. \nMezi francouzskými jednotkami kvůli absolutní nekázni zavládl chaos, který se Filipovi VI. již nepodařil zvládnout. Navíc se zdá, že v nastalé situaci podlehl všeobecné náladě, \"krev se v něm vzpěnila\", a kolem páté hodiny, krátce před nešporami, dal povel k iracionálnímu a sebevražednému útoku.\n\nNa anglické straně veškeré nedělní přípravy na bitvu probíhaly v poklidu. Po ranní bohoslužbě Eduard III. nejprve promluvil s prostými vojáky, posléze nechal celé vojsko sešikovat do bitevních formací. Kolem desáté hodiny pak pronesl krátký projev, v němž vyzval své poddané, aby zmužile hájili čest a práva anglické koruny, nato se odebral na výšiny poblíž kresčackého mlýna, kde si zřídil své velitelské stanoviště. Když bylo zřejmé, že protivník dorazí až v odpoledních hodinách, povolil vojákům usednout na zem a odložit vedle sebe helmu a zbraň, nicméně komukoliv bylo zakázáno opustit své místo v šiku.\n\nPrvní jednotkou, kterou se Filip VI. rozhodl proti disciplinovaným Angličanům nasadit, byli janovští střelci z kuší. Zajišťovat je měla čelní linie těžké jízdy a je pravděpodobné, že jejich řady byly doplněny i pěšími sudličníky. Italové byli vyčerpaní pochodem a neměli k dispozici pavézy, za nimiž obvykle nabíjeli své zbraně, přesto se seřadili a vyrazili do útoku. Někteří z kronikářů informují, že právě v tuto chvíli se spustila prudká letní bouřka. Jakmile se vyjasnilo, Janované za zvuků trubek a bubnů postupně třikrát vykročili vpřed a pokaždé sborem vykřikli, aby protivníkovi nahnali strach nebo jej přinutili vyrazit. Po třetím pokřiku, zhruba 150 metrů od anglických pozic, napjali své kuše a vystřelili. Na rozdíl od lučištníků, kteří za deště prý tětivy ze svých zbraní sundali a schovali pod přilbice, nasákly tětivy kušičníků vodou a ztratily svou pevnost, čímž se zmenšila jejich účinnost. V neprospěch Janovanů navíc hrála i nutnost střílet do kopce a ostré slunce svítící jim do očí. Po první salvě z francouzské strany se do boje zapojili angličtí lučištníci, které snad podpořila i artilerie, a jejich odpověď byla zničující. Zaskočení Janované po několika salvách začali v panice opouštět své pozice, aby se dostali z dosahu šípů. Když Filip VI. viděl, jak se vyvíjí první fáze útoku, údajně dal povel těžkooděncům, aby začali prchající pěchotu pobíjet. Zdá se, že jezdectvo se chopilo tohoto úkolu se značným zápalem a od masakrování spojenců je neodradila ani vytrvalá palba lučištníků z protilehlého návrší. Jakmile bylo krvavé dílo završeno, rozjeli se nedisciplinovaní jezdci, kterým pravděpodobně velel králův bratr hrabě z Alençonu, do svahu proti Angličanům. Nepřetržitý příval šípů však začal jejich řady okamžitě decimovat a málokterý z Francouzů byl schopen se dostat do přímé konfrontace s protivníkovými vojáky. Ty, kterým se to podařilo, okamžitě zneškodnili angličtí rytíři nebo walesští a irští pěšáci, vyzbrojení dlouhými noži. Na bitevní pole začaly postupně dorážet nové a nové kontingenty, které se zapojovaly do boje rovnou z pochodu. Středověké texty hovoří o tom, že proti Angličanům bylo uskutečněno patnáct či šestnáct podobně chaotických nájezdů, nicméně všechny byly zakončeny prakticky stejným způsobem.\n\nPokud jde o přesnější popis bitvy, historicky je doloženo několik epizod z jejího průběhu, avšak zevrubněji nelze s jistotou hovořit o korektní časové posloupnosti. Navzdory tomu některé z dobových relací přivedly část historiků (Kovařík, Nicolle) k domněnce, že o určité chronologii uvažovat lze. Podle této teorie první nápor hraběte z Alençonu, směřující proti korouhvi prince z Walesu, dosáhl úspěchu a jeho těžkooděnci po vysokých ztrátách projeli či prorazili anglickými lučištníky. Protivníkovy řady se však za nimi opět uzavřely a králův bratr uvázl v těžkém boji. Toto zápolení zřejmě velmi závažně narušilo anglickou obranu, neboť princovy potíže vyburcovaly k aktivitě velitele druhé \"bataille\" hrabata z Northamptonu a Arundelu, kteří vpadli tvrdě bojujícím Alençonovým jednotkám do boku. Není vyloučeno, že právě v tuto chvíli do boje zasáhly i oddíly Jana Lucemburského. Slepý český král, kterého o dění na bitevním poli informoval jeho doprovod, si patrně ihned uvědomil, do jakých potíží se hrabě z Alençonu dostal a rozhodl se mu přijít na pomoc. Před zahájením nájezdu se dotázal na svého syna a posléze poručil dvěma svým rytířům, aby přivázali uzdy svých koní k jeho koni a vedli jej tak daleko do bitevní vřavy, aby měl nepřátele na dosah meče. I útok českého krále byl prý zpočátku úspěšný, dokonce natolik, že princ Eduard dvakrát klesl na kolena a z této pozice jej vysvobodil teprve jeho korouhevník Richard Fitz Simonn. Obě anglické \"bataille\" pod náporem oddílů Jana Lucemburského zakolísaly a jeden z rytířů z princovy družiny byl vyslán ke králi Eduardovi, aby jej požádal o pomoc.\n\nAnglický král měl z vyššího postavení patrně dobrý přehled o dění na bojišti a vyhodnotil, že útok nemá dostatečnou razanci a pozvolna se rozpadá. Jeho odhad byl správný, neboť protivník byl pomalu vytlačován z dobytých pozic a výkvět francouzské a říšské šlechty, včetně Jana Lucemburského a hraběte z Alençonu, umíral na rozbahněné zemi. Navzdory svým slovům však v tichosti vyslal k princi z Walesu posilu dvacet rytířů vedených biskupem z Durhamu. Další francouzské nájezdy již ztratily svou pravidelnost i údernost a s příchodem soumraku dal anglický král svým jednotkám povel postoupit vpřed. Jeho rytíři nasedli na své koně a vyrazili do protiútoku. Většina armády Filipa VI. se dala na útěk, na místě zůstal jen král samotný s družinou, kterou tvořilo 50 až 70 kopiníků, někteří jezdci a orleánská domobrana. V průběhu bitvy, které se patrně i osobně účastnil, byl pod Filipem VI. zastřelen kůň a zdá se, že on sám byl zasažen šípem do čelisti. Bojiště opustil teprve na naléhání Jana Henegavského, jenž uchopil uzdu jeho koně a odvedl jej z dosahu Angličanů. S přicházející tmou prý Eduard III. nechal zapálit větrný mlýn, aby osvětlil bojiště a vpřed postoupila i anglická pěchota, aby dobila raněné. K pronásledování francouzského panovníka anglický král nedal své svolení, snad si byl vědom skutečnosti, že po silnici z Abbeville postupují další protivníkovy kontingenty.\n\nPo uplynulé noci anglický král nařídil siru Reginaldu Cobhamovi a panu Staffordovi, aby spolu se dvěma heroldy a dvěma písaři prošli bojiště a zjistili počet a jména mrtvých. Nejurozenější z nich byli posléze slavnostně pohřbeni nebo jinak zaopatřeni, jiní byli spáleni. V dalších dnech pak Eduard III. vedl svou armádu podél pobřeží směrem k severu a cestou zpustošil území v šířce zhruba 30 kilometrů. Začátkem září se rozhodl dobýt Calais, město se mu však postavilo na odhodlaný odpor a jeho obléhání se protáhlo na celých jedenáct měsíců. O Angličany zraněné v bitvě u Kresčaku pečovali mniši z Kresčackého dvorce, těla těch, co zemřeli v jejich péči, byla spálena v ohradě v cípu kamenitého pole, které od té doby nebylo zoráno.\n\nFilip VI. s malou skupinou nejvěrnějších bojovníků večer po bitvě dorazil do hradu La Broye, jehož posádku musel přesvědčit o své identitě. Zde přenocoval a druhého dne odcestoval do Doullens a následně do Amiensu, kde se setkal s římským králem Karlem, Janem Henegavským, hrabětem z Namuru a novým flanderským hrabětem Ludvíkem. Zpočátku se snažil znova shromáždit své vojsko, když však zjistil rozsah porážky, odevzdaně se vrátil do Paříže a na další akce proti Angličanům rezignoval. Současně rozkázal popravit všechny Janovany, které považoval za zrádce. Dříve než opadl jeho hněv, mnoho vojáků skutečně přišlo o život, zbytku byl povolen odchod zpět do Itálie. Osud dalších francouzských vojáků po bitvě byl stejně nejistý. Mnozí z nich ještě následujícího mlhavého rána bloudili v okolí silnice do Abbevile a vyvolávali hesla, kterými se snažili nalézt své přátele a velitele. Angličané řadu z nich objevili a zabili, neboť ještě stále nebrali zajatce.\n\nVe vyčíslení ztrát se středověcí kronikáři tradičně rozcházejí. Z nejstarších pramenů Jean Froissart informuje, že Reginald Cobham a Richard Stafford napočítali jedenáct francouzských knížat, 80 korouhevních rytířů, 1 200 rytířů jednoštítných a kolem 30 000 ostatního lidu. Dále prý bylo nalezeno 80 korouhví, mezi nimiž byl údajně i červenozlatý, čtvercový Oriflamme. Podle \"Chronique de Berne\" na bojišti zůstalo z celkového množství 3 800 mrtvých 1 200 rytířů. Oproti tomuto střízlivému odhadu Jean Le Bel vypočítává, že ve službách Filipa VI. zemřelo devět knížat, 1 200 rytířů a mezi 15–16 000 panošů a dalších ozbrojenců. Geoffrey la Baker zmiňuje, že na obou stranách padlo na 4 000 šlechticů a rytířů celkem. K nejvýznamnějším padlým na francouzské straně patřili český král Jan Lucemburský, bratr Filipa VI. Karel z Alençonu, lotrinský vévoda Rudolf, flanderský hrabě Ludvík z Naves, Ludvík z Bolois, hrabata Jan z Auxerre, Simon ze Salmu, Ludvík ze Sancerre, Jan z Harcourtu, Jan z Granpré, hrabě ze Saint-Pol a další. Pokud jde o ztráty na straně Angličanů, Jean Le Bel hovoří o 300 rytířích, k nimž je nutno přičíst neznámý počet lučištníků a kopiníků.\n\nVýzva francouzského krále Filipa VI. zastihla českého krále Jana Lucemburského v Trevíru, kde se spolu se svým synem Karlem a svým strýcem arcibiskupem Balduinem radil o dalším postupu proti Ludvíku Bavorovi, jenž byl Karlovým protikandidátem na římskoněmecký trůn. Díky jeho pověsti pro něj patrně nebylo větším problémem narychlo shromáždit početnou družinu, která podle dobových záznamů čítala na 500 těžkooděnců s doprovodem. Kontingent byl rozdělen na dvě části, neboť i římský král Karel byl ze své funkce povinován velet samostatnému oddílu. Do tábora u Saint-Denis dorazilo pomocné vojsko Lucemburků asi 13. srpna, nicméně se zdá, že Karel přivedl své muže s několikadenním zpožděním, neboť jej vázaly povinnosti v Německých zemích. Ačkoli je často předkládán názor, že královskou družinu tvořili většinou Češi, zdá se, že drtivou převahu zde měli bojovníci shromáždění v Porýní a Lucembursku. Mezi známé příslušníky české šlechty, kteří se tažení účastnili, aby zde získali válečnické zkušenosti a rytířské ostruhy, s jistotou patřili Jindřich z Rožmberka, Jindřich Bítovský z Lichtenburka a Jindřich z Klingenberka. Mnohem pozdější zpráva, kterou soudobé relace nepotvrzují, dále jmenuje Dalibora z Kozojed, Ješka z Rožďálovic, Licka z Riseburka, Valkouna z Pořešína, Bolka z Vlašimi a Kunarta z Pavlovic.\n\nPo dobu kresčackého tažení se české, respektive římsko-německé oddíly obou Lucemburků účastnily několika ozbrojených srážek, v bitvě samotné však zůstává jejich role značně nejasná. První otazník se vznáší nad útokem krále Jana. Jean Le Bel naznačuje, že slepý český panovník šel do bitvy po boku Janovanů, neboť chtěl být jedním z prvních v bitvě. I Jean Froissart zařadil zteč Jana Lucemburského mezi první události bitvy, nicméně nejčastěji se traduje, že do boje vyrazil teprve ve chvíli, kdy bylo o výsledku střetnutí rozhodnuto a francouzské jednotky prchaly z bojiště. K tomuto závěru některé historiky (Urban, Ivanov) vedou nejen české písemné prameny, ale i záznam jedné verze událostí z pera Jeana Froissarta, podle níž se český král zeptal svých rytířů kolik je hodin a jak si stojí bitva. \"„Sire, už je po nešporách, a budeme-li mít slunce v očích, když jsou naši tak špatně uspořádáni, neb útočí na lučištníky a zbytečně se nechávají pobíjet, ničeho se už nedá dělat,“\" odpověděl Mnich Basilejský. Pokud se věta zakládá na reálném základě, je zřejmé, že král by podobnou otázku nepoložil na začátku bitvy. Zdá se, že útoku se účastnili jen dobrovolníci, kterých bylo podle dochovaných zpráv kolem padesátky nebo stovky. Někteří z historiků se domnívají, že ze strany handicapovaného krále šlo o sebevražednou jízdu, neboť život slepce pro něj ztratil smysl a hledal smrt hodnou jeho rytířské pověsti. Nicméně s přihlédnutím k teorii, že svou ztečí chtěl podpořit jednotky hraběte z Alençonu, nelze opomenout možnost, že útočil ve chvíli, kdy měl určitou naději na úspěch.\n\nPokud jde o příčinu smrti, podle morfologického ohledání kosterních pozůstatků, které prováděl přední česky antropolog Emanuel Vlček, podlehl Jan Lucemburský s největší pravděpodobností jednomu ze dvou zjistitelných poranění. Podle publikované zprávy je nejzávažnějším traumatem bodná rána vedená do levého oka, která pronikla očnicovou štěrbinou až do nitra lebky. Poškození malých a velkých křídel kosti klínové dosvědčuje, že úder byl veden nástrojem trojbokého tvaru. K dalšímu smrtelnému poranění došlo na levé lopatce, kde byl zjištěn kruhovitý otvor o průměru asi 10 mm, který vznikl průnikem hrotnatého tělesa do hrudníku. Zkosení okrajů rány informuje, že šlo o bodnou ránu zad, která pronikla lopatkou do levé poloviny hrudníku. Tato nebo další zranění pro život důležitých orgánů český král s jistotou utrpěl v bitvě u Kresčaku a přivodily jeho smrt okamžitě, nebo po krátké době. Další poškození kostí, které byly způsobeny až po panovníkově smrti, nasvědčují, že byl v průběhu či po ukončení bitvy anglickými marodéry oloupen o výzbroj a případně i výstroj. K indiciím o této skutečnosti patři zejména tři sečné rány na pravém zápěstí, které měly oddělit ruku od paže, nejspíš s tím záměrem, aby byl uvolněn stisk dlaně třímající drahocennou zbraň a ze ztuhlých prstů bylo možno sejmout prsteny. Všechny tyto důkazy svědčí pro verzi vyprávění Jeana Froissarta, jenž informuje, že král zemřel přímo na bojišti a ne ve stanu krále Eduarda, jak bylo interpretováno Františkem Palackým.\n\nPoté, co byla identifikovaná mrtvola krále Jana, vzdali mu Eduard III. a jeho syn úctu, a na jeho počest bylo slouženo exequie v blízkém opatství Vallores, kde také byly uloženy jeho ostatky. Nabalzamované tělo bylo později předáno římskoněmeckému králi Karlovi, jenž jej odvezl do Lucemburska, kde si jeho otec přál být pohřben. Převoz těla mrtvého monarchy stál 957 zlatých, zařízení pohřbu 677 zlatých. Jelikož Karel nedisponoval potřebnou hotovostí, vypůjčil si peníze u příznivě nakloněného arlonského probošta Arnolda.\n\nInformace o účasti samotného Karla Českého jsou také poměrně nejasného charakteru. Vše naznačuje tomu, že do bitvy se zapojil ještě před Janem Lucemburským, avšak nelze jednoznačně dokázat, ve kterém \"bataille\" přesně se jeho družina nacházela. Není vyloučeno, že bojoval po boku hraběte z Alençonu, nicméně mohl se nacházet i poblíž svého otce, jak popisuje \"Kronika českého kostela\" z pera Beneše Krabice z Weitmile. Tento literát současně dokládá, za jakých okolností budoucí císař opustil bojiště: Ačkoli ani toto vyprávění nelze s jistotou potvrdit, je možné předpokládat, že král Karel skutečně utrpěl jedno nebo více poranění. Podle některých českých historiků (Urban, Spěváček) byl postřelen šípem do paže, Dr. Jakub Pavel v Karlově itineráři přiloženém k českém překladu \"Vita Caroli\" poznamenává, že byl zraněn třikrát. Tato poranění byla nejspíš jen lehká, jelikož římskoněmecký monarcha byl schopen cestovat na delší vzdálenosti a již 7. září se nacházel v Lucembursku.\n\nDo dnešních dnů byl povrch země mezi Kresčakem a Wadicourtem narušen jen minimálně. V místech, odkud bitvu řídil Eduard III., stojí dřevěná rozhledna, která svou výškou zhruba odpovídá středověkému větrnému mlýnu. Vedle ní je umístěna podzemní nádrž na vodu a informační tabule. Jihozápadní svah návrší byl využit k vybudování školních a sportovních zařízení. Jedinou větší stavbou na bojišti je budova cukrovaru, která je situovaná v místech, kde údolí Vallée de Clers protíná silnice vedoucí od východního okraje Kresčaku. Asi 500 metrů po cestě z Kresčaku na Fontaine-sur-Maye stojí takzvaný \"český kříž\" (Croix de Bohême), který podle nápisu \"připomíná hrdinský konec Jana Lucemburského, krále českého, který zemřel pro Francii 26. srpna 1346.\" Původní kříž zde byl postaven v roce 1360, v roce 1848 byl restaurován a instalován na podstavec, do něhož byla vryta slova z Froissartových \"Kronik\". Na přední straně to je věta: \"„Žádám vás důrazně, abyste mě vedli tak daleko vpřed, abych mohl dát ránu mečem.“\" Na pravé boční straně pak: \"„Statečným rytířům bylo dražší umírat, než aby jim byl vyčítán zbabělý útěk,“\" na straně levé: \"„Jan dal ránu mečem, snad tři snad čtyři – a bil se velmi statečně.“\" Nad tímto nápisem je erb se třemi ptáky.\n\n\n\n"}
{"id": "73282", "url": "https://cs.wikipedia.org/wiki?curid=73282", "title": "Alfred Charles Kinsey", "text": "Alfred Charles Kinsey\n\nAlfred Charles Kinsey (23. června 1894 Hoboken, New Jersey, USA – 25. srpna 1956 Bloomington, Indiana, USA) americký psycholog, biolog a etolog, profesor entomologie a zoologie, promoval též z psychologie. Značnou část života věnoval výzkumu žlabatek. Později se proslavil svou průkopnickou činností na poli sexuologie a sociologie. Roku 1947 založil Ústav pro výzkum pohlaví a reprodukce (Institute for Research in Sex, Gender and Reproduction) na Indiana University Bloomington, později přejmenovaný na Kinsey Institut (Kinsey Institute for Research in Sex, Gender and Reproduction).\n\nByl hlavním spoluautorem historicky významných Kinseyových zpráv (Kinsey reports), tj. studie \"Sexuální chování muže\" (1948) i následující méně známé publikace \"Sexuální chování ženy\" (1953). Jeho práce zásadně ovlivnily sexuální revoluci šedesátých let dvacátého století, zejména v USA. Údaj Kinseyovy zprávy o 4 % mužů s trvale homosexuálním chováním, třebaže byl od té doby mnohokrát oponován a korigován, se stal a dodnes zůstal jedním ze základních symbolů homosexuální menšiny a homosexuálního hnutí. Byl také významným aktivistou právě vznikajícího skautského hnutí a měl značné hudební nadání.\n\nV roce 2004 byl v USA natočen film \"Kinsey\", jehož obsahem je stylizovaný popis Kinseyho života a působení. Film vyvolal novou vlnu zájmu o Alfreda Kinseyho a výrazně zvýšil obecné povědomí o něm.\n\nNarodil se jako nejstarší ze tří dětí v nepříliš zámožné rodině. Jeho otec Alfred Seguine Kinsey byl profesor na Stevens Institute of Technology. Matka Sarah Ann Charles vyšší formální vzdělání neměla. Oba rodiče byli velmi konzervativní křesťané. Otec byl jedním z nejaktivnějších členů místní metodistické církve. Alfred byl vychováván v duchu přísné zbožnosti, v restriktivních postojích vůči vztahům k dívkám, masturbaci i čemukoliv sexuálnímu. Později se distancoval od metodistického náboženství a stal se z náboženského hlediska agnostikem.\n\nV dětství trpěl různými nemocemi, například křivicí (rachitidou) a revmatickými a tyfovými horečkami. Finanční situace rodiny neumožňovala optimální léčbu. Mírné zkřivení zad, trvalý následek křivice, jej v roce 1917 uchránilo před odvedením do první světové války.\n\nZamlada našel zálibu v přírodě, tábornictví a práci s chlapeckou mládeží. Činnost v křesťanské mládežnické organizaci YMCA jej zaujala natolik, že původně zamýšlel se jí po dokončení svých studií věnovat profesionálně. Tento zájem se později odrazil i v jeho studentské práci, v psychologické disertaci o skupinové dynamice chlapců. Zapojil se i do činnosti tehdy vznikající americké skautské organizace Boy Scouts of America (BSA). Rodiče jej v těchto aktivitách silně podporovali, protože v té době byl skauting úzce spjat s křesťanskými principy. Kinsey byl natolik aktivní, že nejvyšší skautské hodnosti, Orlího řádu, dosáhl již po dvou letech, zatímco obvykle její získání trvalo pět až šest let.\n\nIntenzivní kontakt s přírodou v raném mládí byl jednou z příčin Kinseyho zájmu o biologii a zvlášť o entomologii (vědu o hmyzu), které věnoval první polovinu své vědecké kariéry. Ačkoliv jeho srdce bylo oslabeno nemocemi v dětství, absolvoval s vědeckým zaujetím celou řadu náročných expedic. Skautská angažovanost byla zřejmě mocným podnětem i pro druhou, proslavenější polovinu jeho vědeckého života.\n\nNa střední škole (Columbia High School, Maplewood, New Jersey) byl introvertním, ale mimořádně pracovitým studentem. Mimo tábornictví se nevěnoval sportu a zdá se, že během studia střední (high) i vysoké (college) školy neprožil ani žádné hlubší osobní vztahy. Soustředil své úsilí do akademické práce a zpočátku i do hry na klavír. Nějakou dobu si dokonce přál být koncertním pianistou, ale nakonec se rozhodl věnovat život vědě. Schopností plného vědeckého zaujetí si brzy získal uznání. Během studia se zajímal o botaniku i zoologii. Později prohlásil, že jeho středoškolská učitelka biologie Natalie Roeth byla nejdůležitějším vlivem, který ho přiměl k rozhodnutí stát se vědcem.\n\nPo střední škole chtěl studovat botaniku. Otec se však rozhodl jej dát na technická studia na Stevens Institute of Technology, kde byl profesorem. V této škole byl nešťastný a později poznamenal, že to bylo jedno z nejhorších období jeho života.\n\nPo dvou letech se rozhodl otci vzepřít a prosazoval svůj úmysl studovat biologii na Bowdoin College v Maine. Otec tomuto přání silně odporoval, ale nakonec svolil. Jeho vztah s otcem však značně utrpěl. V roce 1914 Kinsey do této školy nastoupil. Výzkumem hmyzu se zabýval pod vedením Mantona Copelanda. Po dvou letech byl přijat do prestižní studentské vědecké společnosti „Fí Beta Kappa“, této pocty se dostává jen přibližně 1 % studentů. Promoval s vyznamenáním, v biologii a psychologii (psychologická disertační práce se zabývala skupinovou dynamikou chlapců).\n\nVe studiích pokračoval na Harvardově univerzitě. V Bossey Institute, který měl jeden z nejoceňovanějších biologických programů ve Spojených státech, v aplikované biologii působil William Morton Wheeler, významný entomolog. Kinsey pod jeho vedením pracoval převážně samostatně, což oběma vědcům vyhovovalo. Pro doktorskou práci si zvolil výzkum žlabatek (Cynipidae). Sběru vzorků se věnoval s nadšenou posedlostí. Cestoval a prováděl 26 detailních měření u statisíců žlabatek. Jeho metodika představuje významný přínos entomologii. V roce 1919 získal na Harvardově univerzitě titul Sc.D.\n\nV roce 1920 publikoval pod záštitou Amerického přírodovědného muzea (American Museum of Natural History) v New Yorku několik prací o fylogenezi žlabatek.\n\nV roce 1921 se oženil. Jeho ženou byla Clara Bracken McMillen, které důvěrně říkal „Mac“ (čti anglicky).\n\nMěli čtyři děti. Prvorozený Don zemřel v roce 1927, těsně před svými pátými narozeninami, na cukrovku. Dcera Anne se narodila roku 1924, dcera Joan roku 1925 a syn Bruce roku 1928.\n\nObě Kinseyovy zprávy i jeho soukromý život vyvolaly již od počátku závažné debaty o dopadu na sexuální morálku a polarizovaly americkou společnost. Mnozí příznivci konzervativně-křesťanského pohledu považovali Kinseyho a jeho stoupence za zpustlé libertiny a Kinseyho výzkumy za narušování morálky. Dodnes u většiny z nich Kinseyovo jméno vyvolává odmítavé reakce.\n\nStal se předmětem pověstí o svých neobvyklých sexuálních praktikách. James H. Jones v životopisné knize \"Alfred C. Kinsey: A Public/Private Life\" popisuje Kinseyho jako bisexuálního masochistu. Údajně se účastnil skupinového sexu se svými postgraduálními studenty, manželkou a absolventy. Je také známo, že Kinsey v rámci výzkumu natáčel v podkroví svého domu sexuální akty. Životopisec Jonathan Gathorne-Hardy vysvětlil, že Kinseyův dům byl pro takové filmování používán z důvodů utajení, protože by bylo skandální, kdyby se o něm veřejně vědělo. Vyskytly se i názory, že Kinseyovy filmy nebyly ve skutečnosti vědecké, ale pornografické. Jones uvádí, že Kinseyova žena měla sex i s dalšími muži, ale přesto vztah vydržel po celých 35 let manželství. Žádné z těchto pověstí o Kinseyově vlastním sexuálním životě nebyly potvrzeny oficiálním sdělením Kinseyova institutu. Ačkoliv některé z nich, jako například o Kinseyově bisexualitě, byly potvrzeny z nezávislých zdrojů, o jiných tvrzeních byly vedeny spory.\n\nPři vědecké práci Kinsey zaujímal roli nezaujatého pozorovatele. Při svých osvětových přednáškách i v soukromých rozhovorech však vyjadřoval přesvědčení, že společenské normy by měly být ve větším souladu se skutečným chováním lidí. V té době například byl v některých amerických státech trestný orálně-genitální styk. Hlásal toleranci pro různé formy sexuálního chování, od masturbace až po pedofilní kontakty (za určitých okolností). Prý prohlásil: „Jsou pouze tři formy sexuálních abnormalit. Abstinence, celibát a pozdní manželství.” Vyjadřoval se v tom smyslu, že čím více sexu a s více partnery, tím lépe.\n\nPo složení doktorátu nastoupil v roce 1920 jako odborný asistent do zoologického oddělení na Indiana University Bloomington. Jeho žena a kolegové mu říkali Prok (profesor Kinsey). Následujících 16 let pokračoval ve sběru a třídění žlabatek. Zajímal se zejména o evoluční historii tohoto drobného hmyzu, v roce 1930 vydal monografii \"The Gall Wasp Genus Cynips: A Study in the Origin of Species\" věnovanou původu druhů žlabatek, a v roce 1935 \"The Origin of Higher Categories in Cynips\", specializovanou na jejich vyšší vývojová stádia.\n\nV říjnu 1926 vydal středoškolskou učebnici \"An Introduction to Biology\" (Úvod do biologie). Kniha se hlásí k myšlence evoluce a sjednocuje na společných principech zoologii a botaniku, které do té doby byly často vnímány jako samostatné, oddělené obory. Revidovaná vydání vyšla i v letech 1933 a 1938.\n\nObecně je považován za zakladatele sociologické sexuologie, systematického a vědeckého zkoumání lidské sexuality. Nejprve se, po intenzivních diskusích s kolegou Robertem Krocem, kolem roku 1933 začal zajímat o různé formy sexuálních praktik. Pravděpodobně různost způsobů páření žlabatek jej přivedla k údivu nad tím, jak rozmanité jsou sexuální praktiky i mezi lidmi.\n\nV roce 1935 přispěl do fakultní diskusní skupiny na Indiana University přednáškou, která byla jeho prvním veřejným vystoupením k tématu. Zaútočil v ní na rozsáhlou obecnou neznalost anatomie i fyziologie sexuality a vyjádřil svoji tezi, že opožděné sňatky (pozdní sexuální zkušenosti) jsou psychicky škodlivé. Od roku 1938 prováděl na půdě univerzity osvětové přednášky o sexualitě. Kinsey obdržel od Rockefellerovy nadace (Rockefeller Foundation) výzkumnou dotaci, která mu umožnila zkoumat lidské sexuální chování prostřednictvím rozhovorů s tisíci respondentů.\n\nV roce 1948 vydal výzkumný kolektiv publikaci \"Sexuální chování muže\" (\"Sexual Behavior in the Human Male\"), v roce 1953 \"Sexuální chování ženy\" (\"Sexual Behavior in the Human Female\"). Tyto takzvané \"Kinseyovy zprávy\" (\"Kinsey Reports\") se staly bestsellery. Články o něm se začaly objevovat v prestižních i populárních magazínech a vyvolaly bouřlivé diskuse a polemiky. Prezident Indiana University Herman B. Wells hájil jeho výzkumy, které se staly testem akademické svobody.\n\nVlna odporu po vydání druhé Kinseyho zprávy v roce 1953 byla natolik silná, že Rockefellerova nadace ukončila financování projektu. Jeho činnost odsoudil známý kazatel Billy Graham. Kinsey byl vyslýchán před Kongresem, obviněn z obscénnosti, vyšetřován FBI. Byl označen za komunistu, který přišel, aby zničil americkou rodinu. Zbytek života strávil v permanentním stresu a hluboké depresi.\n\n\nV češtině nebyla vydána žádná z Kinseyho publikací.\n\nZemřel dne 25. srpna 1956 ve věku 62 let ve stavu vážné deprese na srdeční selhání a zápal plic.\n\nV roce 2003 měl v Chicagu premiéru muzikál o Kinseyho životě s názvem \"Dr. Sex\" (vítěz 7 Jeff Awards).\n\nAmerický spisovatel Thomas Coraghessan Boyle v roce 2004 napsal novelu \"The Inner Circle\"\n\nV roce 2004 v USA natočil režisér Bill Condon film \"Kinsey\", jehož obsahem je stylizovaný popis Kinseyho života a působení. Kinseyho hrál Liam Neeson a jeho ženu Laura Linney. Film byl distribuován i v českých kinech.\n\nPBS (Public Broadcasting Service, americká televizní síť) v roce 2005 přinesla filmový dokument, v němž Kinseyho institut seznamuje veřejnost s mnoha z Kinseyových spisů.\n\n\n\n"}
{"id": "73286", "url": "https://cs.wikipedia.org/wiki?curid=73286", "title": "CeBIT", "text": "CeBIT\n\nCeBIT je největší světový veletrh informačních technologií. Každý rok se koná v německém Hannoveru a ukazuje směry vývoje komerčních informačních technologií. Výstavní areál má rozlohu 450 000 m² a pojme až 700 000 návštěvníků.\n\nV roce 2007 zde bylo přes 6200 vystavovatelů z více než 70 zemí světa.\n\n"}
{"id": "73291", "url": "https://cs.wikipedia.org/wiki?curid=73291", "title": "Kábul", "text": "Kábul\n\nKábul ( ; (afghánská perština) ) je hlavním městem Afghánistánu. Jeho název pochází ze jména stejnojmenné řeky, žije zde přibližně 5 milionů obyvatel.\n\nKábul leží v údolí řeky Kábul uprostřed pohoří Asmai a Šír-Daváza. Město leží v nadmořské výšce okolo 1 760 m, nejnižší bod je ve výšce 1 720 m n. m., nejvyšší ve výšce 1 850 m n. m. V červenci se průměrná teplota pohybuje okolo 25 °C, v lednu klesá těsně pod bod mrazu. Nejvíc srážek spadne v dubnu, v tomto měsíci činí úhrn 100 mm. Naproti tomu v červenci spadne průměrně pouze 5 mm srážek.\n\nKábul byl založen v 1. tisíciletí př. n. l. na důležité obchodní cestě do Indie. První zmínky o městě lze nalézt ve védách, svatých knihách indických Árjů, které vznikaly v období od roku 1500 př. n. l. do roku 400 př. n. l. Nazývají ho Kubhá Kóphén. Geograf Strabón ho na počátku našeho letopočtu označil jako Kóphés, v polovině 2. století ho Ptolemaios nazývá Kóa. V roce 1221 byl Kábul vypleněn Čingischánem, v roce 1504 ho ovládl Bábur, potomek Tamerlána a učinil ho hlavním městem své říše Velkých Mughalů. Mughalové se zde u moci udrželi až do roku 1738, kdy je vyhnal perský vládce šáh Nádir. V roce 1747 se Kábul dostal pod nadvládu afghánského státu založeného Ahmadšáhem. V roce 1773 Timuršáh, syn Ahmadšáha, učinil z Kábulu hlavní město říše (na úkor Kandaháru). Později se říše rozpadla na čtyři knížectví, jedno z nich bylo Kábulské. V letech 1839-41, 1842 a 1880 bylo město obsazeno britskými vojsky. Po 3. afghánské válce v roce 1919 získal Afghánistán jako království plnou nezávislost a Kábul se stal jeho hlavním městem.\n\nV 70. a 80. letech 20. století byl Kábul centrem komunistické afghánské vlády. Během celé sovětské války v Afghánistánu město úspěšně vzdorovalo dobytí. Teprve po stažení sovětských vojsk byl na počátku občanské války v roce 1992 obležen a následně dobyt mudžahedíny. Těsně před dobytím bylo město z bezpečnostního i sociologického hlediska tvořeno dvěma odlišnými sektory. Na jednu část města hojně dopadaly rakety mudžahedínů, a rychle se z něho proto stala poničená chudinská čtvrť. Na druhou část města rakety dopadaly spíše výjimečně, takže se do něj přesunula vrstva nejbohatších Kábulanů a některá zahraniční zastoupení. Poslední pracovníci zastupitelského úřadu tehdejšího Československa byli evakuováni na jaře 1992.\n\nPoslední komunistický prezident Muhammad Nadžíbulláh uprchl po dobytí města mudžahedíny do rezidence OSN, kde poměrně v bezpečí zůstal až do roku 1996. Mezitím se dramaticky změnila politická situace v Afghánistánu. V roce 1996 dobyli Kábul bojovníci Tálibánu. Dr. Nadžíbulláh byl prakticky okamžitě zatčen a veřejně popraven. Město se spolu s většinovým územím celého Afghánistánu dostalo do rukou Tálibánu. Zpět byl Kábul dobyt až 13. listopadu 2001 vojsky Severní aliance, která se později dělila o kontrolu nad městem s americkými jednotkami.\n\nMěsto Kábul se dělí na dvě části: na \"starý Kábul\" a \"nové město\". Starý Kábul se nachází na pravém břehu řeky, nové město na levém. Nejstarší část celého města leží na úpatí horského hřbetu Šir-Davaza. Uchovaly se zde i ruiny starobylých hradeb s pevností Bala Hišar. Nedaleko této pevnosti stojí sloup osvobození. Čím dál leží městské části od této oblasti, tím vypadají moderněji. Ve městě můžeme najít bývalý Královský palác a rezidence velvyslanectví, dále je zachováno několik pomníků na památku boje afghánských obyvatel za nezávislost. Historické muzeum založené v roce 1918 má velkou a bohatou sbírku mincí z období před příchodem islámu. Většina památek však byla v průběhu historie (už od období první anglické okupace) zničena.\n\nPřibližně pět kilometrů severovýchodně od středu města leží mezinárodní letiště Hámida Karzaje, nejdůležitější civilní letiště v zemi a zároveň i významná vojenská letecká základna.\n\n\n"}
{"id": "73296", "url": "https://cs.wikipedia.org/wiki?curid=73296", "title": "Barchov", "text": "Barchov\n\nNázev Barchov má více sídel:\n\nPodobný název má také:\n"}
{"id": "73297", "url": "https://cs.wikipedia.org/wiki?curid=73297", "title": "Jeníkovice", "text": "Jeníkovice\n\nPojem Jeníkovice je nejednoznačný a může mít následující významy:\n"}
{"id": "73298", "url": "https://cs.wikipedia.org/wiki?curid=73298", "title": "Kunčice", "text": "Kunčice\n\nNázev Kunčice má více sídel:\n\nJméno obce:\n\nJméno části obce:\n\n"}
{"id": "73299", "url": "https://cs.wikipedia.org/wiki?curid=73299", "title": "Simple Network Management Protocol", "text": "Simple Network Management Protocol\n\nSimple Network Management Protocol (SNMP) je součástí sady internetových protokolů. Standardně využívá port 161. Slouží potřebám správy sítí. Umožňuje průběžný sběr nejrůznějších dat pro potřeby správy sítě, a jejich následné vyhodnocování. Na tomto protokolu je dnes založena většina prostředků a nástrojů pro správu sítě.\n\nProtokol SNMP se vyvíjel postupně ve třech verzích: první verze (SNMPv1) zajišťuje základní funkcionalitu SNMP, druhá (SNMPv2) obsahuje navíc autentizaci a třetí (SNMPv3) šifrování (zabezpečení). Nejvíce zařízení podporuje druhou verzi.\n\nProtokol SNMP rozlišuje mezi stranou monitorovanou (hlídaný systém) a monitorovací (sběrna dat). Tyto strany mohou běžet buď odděleně na různých fyzických strojích, nebo v rámci jednoho stroje. Na monitorované straně je spuštěn agent a na straně monitorovací manager. Na straně monitorované jsou operativně shromažďovány informace o stavu systému (zařízení). Manager vznáší požadavky agentovi, zpravidla na zaslání požadovaných informací (zpráv). Agent zajišťuje realizaci reakcí na požadavky managera. Získaný obsah zpráv se na straně monitorovací může dále různým způsobem zpracovávat (tabulky, grafy, …). Komunikace mezi agentem a managerem se označuje jako SNMP operace.\n\nNa straně monitorované může existovat možnost takové konfigurace, kdy agent zašle managerovi informace (SNMP MESSAGE) automaticky bez jeho požadavku. K tomu dojde zpravidla potom, kdy byla splněna předem definovaná podmínka (výpadek, kolize, dosažení hraniční hodnoty, …), agent nečeká na odpověď. Takové konfiguraci agenta se říká SNMP TRAP (tzv. past na události).\n\nSNMP je typicky využíváno na jednom či více správcovských počítačích (manažeři), které mají za úkol sledovat nebo řídit skupinu počítačů či jiných zařízení v síti. Na straně sledovaných zařízení je spuštěn agent, který následně poskytuje pomocí SNMP informace manažerovi.\n\nSpravovaná data agentů jsou evidována jako proměnné. Protokol umožňuje jejich aktivní správu, kdy lze vzdáleně modifikovat tyto proměnné a změnit tak konfiguraci. Proměnné přístupné přes SNMP jsou uspořádány\nhierarchicky. Tato hierarchie a další metadata (jako například typ a popis proměnné), jsou popsány pomocí MIBs (Management Information Bases).\n\nSíť řízená pomocí SNMP se skládá ze tří hlavních částí:\n\n\"Spravované zařízení\" je síťový uzel, který podporuje SNMP rozhraní a umožňuje jednosměrný (pouze čtení) nebo obousměrný (čtení i zápis) přístup k informacím, které jsou vyměňovány s NMS. Zařízení jsou také často pojmenována jako síťový prvek a můžeme mezi ně zařadit například routery, switche, VOIP telefony, IP kamery nebo tiskárny.\n\n\"Agent\" je softwarový modul pro správu sítě, který je umístěn na spravovaném zařízení. Zajišťuje reakce na požadavky správcovského počítače nebo odesílá SNMP Trapy.\n\n\"Správcovský počítač (NMS)\" spravuje aplikace, které monitorují a kontrolují spravovaná zařízení. NMS zajišťuje většinu paměti a zdrojů pro správu sítě. V případě potřeby může existovat i více NMS v jedné spravované síti.\n\nSNMP sám o sobě nedefinuje, které informace (proměnné) by měl systém používat. Je tedy vhodné využití rozšíření, které umožňuje jejich nadefinování. MIB popisuje strukturu spravovaných dat, kdy se využívá hierarchický jmenný prostor obsahující identifikátory objektů (OID). Každý z těchto identifikátorů označuje proměnnou, která lze číst nebo nastavit přes SNMP. MIB využívá notaci definovanou pomocí SMIv2 (), což je podmnožina ASN 1.\n\nSNMP pracuje v aplikační vrstvě Internet Protocol Suite (7. vrstva OSI modelu). V případě nezabezpečeného SNMP agent přijímá požadavky na UDP portu 161. Správce (manažer) vysílá požadavky k agentovi z jakéhokoliv dostupného portu. Odpověď agenta bude odeslána zpět do zdrojového portu správce. Správce přijímá asynchronní oznámení (Trapy) od agenta na portu 162. Agent může generovat oznámení z jakéhokoliv dostupného portu. Při použití zabezpečení (SNMPv3) agent přijímá požadavky na portu 10161. Správce přijímá asynchronní oznámení (Trapy) od agenta na portu 10162.\n\nSNMPv1 definuje pět datových jednotek (PDU): \"GetRequest\", \"SetRequest\", \"GetNextRequest\", \"Response\" a \"Trap\". Další dvě jednotky \"GetBulkRequest\" a \"InformRequest\" byly přidány v SNMPv2 a ve verzi SNMPv3 byl přidán PDU \"Report\".\n\nVšechny SNMP PDU jsou\nkonstruovány následujícím způsobem.\n\nPožadavek od manažera k agentovi pro načtení proměnné nebo seznamu proměnných. Požadované proměnné jsou specifikovány ve vazbách (hodnoty nejsou používány). Vrácena je odpověď s aktuálními hodnotami.\n\nPožadavek od manažera k agentovi na změnu hodnoty proměnné nebo pro změnu více hodnot v seznamu proměnných. Vazby proměnných jsou uvedeny v těle požadavku. Změny jsou provedeny jako atomické operace agenta. Je vrácena odpověď s novými hodnotami proměnných.\n\nPožadavek od manažera k agentovi pro zjištění dostupných proměnných a jejich hodnot. Vrací odpověď s hodnotou proměnné lexikograficky navazující na předchozí proměnnou v MIB. Celá MIB tabulka může být přečtena iterativní aplikací pomocí \"GetNextRequest\" od OID na pozici 0. Řádky tabulky lze číst zadáním OID sloupců ve vazbách proměnných na základě vytvořené žádosti.\n\nOptimalizovaná verze \"GetNextRequest\". Požadavek od manažera k agentovi pro více iterací \"GetNextRequest\". Vrací odpověď s více vazbami proměnných. PDU specifikuje velikost a opakování pole sloužícího k ovládání chování odezvy. \"GetBulkRequest\" byl představen v SNMPv2.\n\nVrací vazby proměnných a potvrzení od agenta manažerovi, jako odpověď na příkazy \"GetRequest\", \"SetRequest\", \"GetNextRequest\", \"GetBulkRequest\" a \"InformRequest\". Zasílání zpráv o chybách je poskytováno pomocí polí \"error-status\" a \"error-index\".\n\nAsynchronní oznámení od agenta manažerovi. SNMP umožňuje agentovi oznámit významné události prostřednictvím nevyžádané SNMP zprávy. Obsahuje aktuální hodnotu \"sysUpTime\", OID identifikaci typu problému a nepovinné vazby proměnných. Formát zprávy byl změněn v SNMPv2 a PDU byl přejmenován \"SNMPv2-Trap\".\n\n"}
{"id": "73300", "url": "https://cs.wikipedia.org/wiki?curid=73300", "title": "LDAP", "text": "LDAP\n\nLDAP (\"Lightweight Directory Access Protocol\") je definovaný protokol pro ukládání a přístup k datům na adresářovém serveru. Podle tohoto protokolu jsou jednotlivé položky na serveru ukládány formou záznamů a uspořádány do stromové struktury (jako ve skutečné adresářové architektuře). Je vhodný pro udržování adresářů a práci s informacemi o uživatelích (např. pro vyhledávání adres konkrétních uživatelů v příslušných adresářích, resp. databázích). Protokol LDAP je založen na doporučení X.500, které bylo vyvinuto ve světě ISO/OSI, ale do praxe se ne zcela prosadilo, zejména pro svou „velikost“ a následnou „těžkopádnost“.\n\nProtokol LDAP již ve svém názvu zdůrazňuje fakt, že je „odlehčenou“ (lightweight) verzí, odvozenou od X.500 (X.500 – Mezinárodní standard, vyvinutý spolkem International Consultative Commitee of Telephony and Telegraphy, pro formátování elektronických zpráv přenášených přes sítě nebo mezi počítačovými sítěmi).\n\nAplikace funguje na bázi klient-server. V komunikaci využívá jak synchronní, tak asynchronní mód. Součástí LDAP je autentizace klienta. Při provádění požadavku lze nedokončený požadavek zrušit příkazem abandon.\n\nAdresářový server umožňuje uchovávat různé typy dat. Je ale optimalizován pro data, která nevyžadují příliš časté aktualizace. Na rozdíl od relačních databází také adresářový server nepodporuje složité transakce a kontrolu referenční integrity. Tuto starost musíme v případě potřeby naprogramovat v samotné aplikaci.\n\nMůžeme tedy říci, že je vhodným místem pro ukládání specifických informací - a to ve standardizované formě. Z přívlastku „standardizovaná“ vyplývá, že nasazení adresáře je výhodné, když uchovávaná data zapadají do definovaného standardu. Můžou jimi být třeba informace o společnostech, zaměstnancích, uživatelských účtech atd. Právě pro tyto typy dat má adresářový server předdefinována schémata (=seskupení definic tříd a atributů. Každý záznam pak musí být instancí jedné ze tříd). To vyplývá především z poptávky, adresářové služby bývají nejčastěji využívány k centralizaci dat (uživatelských, zaměstnaneckých atd.), a proto jsou pro tyto účely dostupná i schémata.\n\nPokud jsou totiž data ukládána způsobem definovaným pevnou specifikací, nic nebrání jejich obecnému využití ve vícero aplikacích. Ačkoli vývojáři netuší nic o konkrétní struktuře, znají alespoň nutnou „obálku“, ve které musí být data uložena. Opírají se o předdefinovaná jména atributů a mohou tak předpokládat, že v hodnotě určitého atributu je zastoupena očekávaná hodnota (např. pro uživatelské jméno je rezervován atribut uid, pro heslo k uživatelskému účtu zase userPassword). Adresářový server umožňuje spravovat informace centrálně, odděleně od konkrétní aplikace. Spojením těchto dvou vlastností (oddělená správa a specifikací určená forma) je jednoduše možné docílit toho, že k různým aplikacím přistupujeme pod stejnými uživatelskými údaji.\n\nTvorba vlastních schémat a objektových tříd bývá umožněna, je nutné ji ale využívat s rozmyslem. Při implementaci samotné aplikace byste totiž museli požadovat i integraci Vašeho schématu do adresářového serveru zákazníka. Snižuje se tedy výhoda snadné integrace aplikace do existujícího IT prostředí zákazníka, kterou technologie adresářových služeb nabízí.\n\nÚkolem informačního modelu LDAP je definovat datové typy a informace, které lze v adresářovém serveru ukládat. Data jsou uchovávána ve stromové struktuře pomocí záznamů. Pod pojmem záznam si můžeme představit souhrn atributů (dvojice jméno - hodnota). Atributy nesou informaci o stavu daného záznamu.\nZáznamy, uložené v adresáři, musí odpovídat přípustnému schématu. Pod pojmem schéma si představme soubor povolených objektových tříd a k nim náležících atributů. Z faktu, že každý záznam je instancí objektové třídy, vyplývá, že musí obsahovat všechny atributy vedené u dané objektové třídy jako povinné. Mimo to může obsahovat i atributy nepovinné, nicméně opět musí vybírat pouze z množiny příslušící dané objektové třídě. Viz příklad konkrétní definice objektové třídy, např. třídy person ve schématu (např. v serveru OpenLDAP je tato třída součástí základního schématu core.schema).\n\nVidíme, že každá objektová třída je v počátku své definice jednoznačně určena svým ID a jménem. V informačním modelu je definována i dědičnost objektových tříd pomocí definice následující za klíčovým slovem SUP. Můžeme tak snadno určit, na které objektové třídě je definovaná třída založena. Následují pak definice povinných a nepovinných atributů.\n\nI atributy musí být definovány v souboru schématu.\n\nVýše uvedený příklad ukazuje definici atributu pro příjmení. I atribut musí být definovaný jednoznačným ID. A i atribut může být podle zákonů dědičnosti odvozen od svého předchůdce. V tomto případě je atribut sn (nebo surname) odvozen od atributu name.\n\nPodrobnější informace o definování objektových tříd a atributů je možno hledat v literatuře či definici samotných schémat – např. v serveru OpenLDAP se jedná o soubory v adresáři etc/schema.\n\nJe nutné připojit konstatování, že záznam nemusí být instancí pouze jedné objektové třídy. Ty jsou ve schématu uspořádány hierarchicky. A mohou být trojice různých druhů, od kterých se pak odvíjí možnost jejich využití a kombinace v definici záznamu.\n\n\n\n\nÚkolem jmenného modelu LDAP je definovat, jakým způsobem budou data v adresáři organizována a jak je možné se na ně odkazovat.\n\nKaždý záznam musí být jednoznačně identifikovatelný pomocí svého rozlišovacího jména (DN = Distinguished Name) v rámci celého stromu serveru. Musí být také jednoznačný pomocí relativního rozlišovacího jména (RDN = Relative Distinguished Name) v rámci jedné úrovně větve v adresáři. RDN se skládá ze jména a hodnoty identifikujícího atributu. Není vhodné za RDN považovat např. atribut pro křestní jméno s hodnotou Jana (givenName=Jana), protože nositelů tohoto jména může být na dané úrovni více. Vhodněji vybraným atributem může být např. emailová adresa (atribut mail) nebo uživatelské jméno pro vstup do nějakého systému (atribut uid).\n\nK záznamům přistupujeme pomocí cesty. Cesta je synonymem pro výše zmíněné rozlišovací jméno DN. Rozlišovací jméno je závislé na zvoleném sufixu a na poloze záznamu v adresářovém stromu. Sufix je část rozlišovacího jména, která je společná všem záznamům, často bývá odvozena od lokality, nebo od internetové domény. To proto, aby zaručila danému adresáři jedinečnost (i v rámci celého světa).\nNapř. sufix patřící firmě ABC by mohl mít následující podobu: dc=abc, dc=cz (dc je povinným atributem objektové třídy dcObject, zastupující komponenty internetové domény). Sufix je ale pouze jednou z částí, pomocí které identifikujeme záznam v rámci adresáře. A zatímco ten je pro každý záznam v adresáři shodný, další část rozlišovacího jména se musí pro každý záznam lišit. Při tvorbě rozlišovacího jména postupujeme „zdola nahoru“, na rozdíl od tvorby cest v klasickém adresářové struktuře, kde postupujeme od kořene „shora dolů“. Rozlišovací jméno poskládáme z relativních rozlišovacích jmen předchůdců daného záznamu.\n\nRozlišovací jméno zaměstnance z adresářového serveru firmy ABC může mít následující podobu: uid=jana.jiraskova, dc=abc, dc=cz. Zatímco pro stejného zaměstnance platí relativní rozlišovací jméno uid=jana.jiraskova.\n\nFunkční model umožňuje pomocí základních operací manipulovat a přistupovat k záznamům v adresáři a měnit či zjišťovat tak jejich stav.\n\n\nÚkolem bezpečnostního modelu je zabránit přístupu neoprávněné osoby k informacím v adresáři.\n\nÚkolem autentizace je ověření identity uživatele, který se snaží o spojení s adresářovým serverem. Uživatel může být autentizován několika způsoby.\n\nV adresářovém serveru proběhne autentizace úspěšně v případě, že dané uživatelské jméno bude připadat nějakému existujícímu záznamu. A rozlišovací jméno tohoto záznamu obsahuje atribut s heslem (userPassword) se stejnou, jako zadanou, hodnotou.\n\nPodobným způsobem probíhá i autentizace správce celého adresáře, jehož rozlišovací jméno definujeme v konfiguračním souboru implementace adresářového serveru (např. OpenLDAP). Jen s tím rozdílem, že danému uživateli přísluší heslo, které není uchováno v adresáři, ale ve zmíněném konfiguračním souboru.\n\nTo sebou přináší i nutná bezpečnostní opatření. Jelikož hesla jsou velmi citlivá a nepřejeme si jejich zveřejnění, můžeme v adresářovém serveru využívat možností jejich ukládání v šifrované podobě (podle dostupných šifrovacích algoritmů). Implementace adresářových serverů nejednou obsahují programy pro šifrování hesel (např. v OpenLDAP můžeme využít programu slappasswd.exe, který podporuje jako výchozí algoritmus SSHA, můžeme jej však atributem programu změnit). Veškerá hesla je tedy doporučeno ukládat v šifrované podobě – jak atributy userPassword, tak i heslo správce adresáře v konfiguračním souboru.\n\nK některým operacím není nutné být autentizován, záleží na nastavení přístupových práv, pak můžeme využít i anonymní autentizace.\n\nAutorizace úzce souvisí s mechanizmem autentizace a nastupuje po jejím úspěšném ukončení. Jejím úkolem je zajistit, aby měl autentizovaný uživatel přístup pouze k datům a operacím, ke kterým je oprávněn. Tato problematika tedy úzce souvisí s nastavením přístupových práv k záznamům a atributům.\n\nPřístupová práva můžeme nastavit až na úroveň jednotlivých atributů. Pokud se jedná o adresář, ve kterém ukládáme přístupové informace jednotlivých uživatelů, mohlo by se nám zdát vhodné toto nastavení:\nUživatel má právo write na všechny své atributy, právo read na atributy ostatních uživatelů, mimo atributu userPassword ostatních uživatelů, na které nemá právo ani read (nemá právo si ho tedy vůbec prohlížet). Nastavení pak může v konfiguračním souboru serveru OpenLDAP vypadat následovně:\n\nNastavení přístupových práv jsou velmi mocná. Mimo zmíněných práv read, write a none existují další. Např. právo compare umožňuje znát výsledek porovnávací operace, aniž by uživatel musel mít právo dané atributy číst.\n\n\n\n\n"}
{"id": "73302", "url": "https://cs.wikipedia.org/wiki?curid=73302", "title": "Lišice", "text": "Lišice\n\nNázev Lišice má více sídel:\n\n\n"}
{"id": "73305", "url": "https://cs.wikipedia.org/wiki?curid=73305", "title": "Lovčice", "text": "Lovčice\n\nNázev Lovčice může označovat\n\n\n\n"}
{"id": "73306", "url": "https://cs.wikipedia.org/wiki?curid=73306", "title": "Smyčcový nástroj", "text": "Smyčcový nástroj\n\nSmyčcové nástroje je označení strunných nástrojů (chordofonů), jejichž struny se rozechvívají pomocí smyčce.\n\nK raným smyčcovým nástrojům patří středověká fidula a rubeba (rebec, rebeka), nástupce arabského rabábu. Z těchto nástrojů se v průběhu následujících staletí vyvinuly moderní nástroje houslové a violové (gambové) rodiny (název odvozen od nástroje viola da gamba). \n\nHlubokou tradici mají smyčcové nástroje také v Asii - v Číně jsou oblíbené jedno- až dvoustrunné nástroje houslového typu, tzv. erhu, v Indii sarangi a sarinda se třemi nebo esradž se čtyřmi hlavními a velkým počtem přiznívacích strun, tradiční japonský smyčcový nástroj kokjú má struny tři.\n\nV současnosti se v evropské hudbě nejvíce používají tyto smyčcové nástroje:\n\nDále existuje nespočetné množství historických smyčcových nástrojů, na které se již prakticky nehraje: již zmíněná rubeba a fidula, dále viola da gamba, lira da gamba, viola da braccio, lira da braccio, pošety (štíhlé housle, které se vešly do kapsy kabátu), trumšajt, viola bastarda, viola di bordoni (baryton), viola d'amore, arpeggione a další.\n"}
{"id": "73308", "url": "https://cs.wikipedia.org/wiki?curid=73308", "title": "Fibrinogen", "text": "Fibrinogen\n\nFibrinogen (koagulační faktor I) je velký glykoprotein, který se běžně vyskytuje rozpuštěný v krevní plazmě. Je nezbytný při srážení krve.\n\nVýsledkem koagulační kaskády je aktivace zymogenu protrombinu na enzym (serinovou proteázu) trombin, který přeměňuje fibrinogen na fibrinové monomery. Tyto monomery polymerují a tvoří hustou síť vláken. Síť vláken je dále stabilizována faktorem XIII (enzym transglutamináza), který vytváří amidové vazby (křížové vazby) mezi postranními řetězci aminokyselin lysinu a glutaminu v molekulách fibrinu. Tyto reakce jsou podstatou srážení krve (hemokoagulace).\n\nFibrinogen je, jako většina koagulačních faktorů, syntetizován v játrech.\n\nFibrinogen je 340 kDa velký, rozpustný glykoprotein (M=340 000), skládající se ze tří párů polypeptidových řetězců Aα Bβ a γ. Řetězce jsou kovalentně vázané disulfidickými vazbami v blízkosti amino-konců řetězců. Naopak karboxy-konce jsou od sebe oddáleny.\n\nČásti řetězců Aα a Bβ, A a B, se označují jako fibrinopeptidy A (FPA) a B (FPB).\n\nKoagulace krve a vytvoření sraženiny je důsledek poměrně složitého řetězce dějů, při kterém dochází k postupné aktivaci koagulačních faktorů, aktivovaný faktor aktivuje zymogen následujícího až ke vzniku fibrinu.\n\nFibrinogen je tedy poslední zymogen v řadě. Jeho aktivace, tedy přeměna na nerozpustný a polymerující fibrin, je způsobena proteázou trombinem.\n\nTrombin hydrolyzuje vazby mezi fibrinopeptidy a α a β částmi řetězců fibrinogenu. Vznikne tak fibrinmonomer, který má strukturu (α β γ). Odkrytím vazebných míst je umožněna agregace a polymerace, vzniknou tak nerozpustná vlákna fibrinu.\n\nFibrinogen je také mediátorem agregace krevních destiček.\n\nFibrinogen je jeden z proteinů akutní fáze. Jeho koncentrace v krvi stoupá při zánětu nebo při poškození tkání. Hladina fibrinogenu se vyšetřuje ve venózní krvi odebrané do zkumavky s citrátem (3,8% citrát sodný, poměr citrátu a krve - 1:9) metodou podle Clausse. Normální hodnoty jsou 1,5 - 3 g/l. Fibrinogen společně s dalšími plazmatickými bílkovinami (hlavně imunoglobuliny) vyvolává zvýšenou sedimentaci krve při zánětech, čehož se využívá jako nespecifického diagnostického nástroje.\n\nNízké hladiny fibrinogenu (pro účinné srážení krve je nutná hladina alespoň 0,6 g/l) mohou být způsobeny aktivací koagulačního systému, kdy je spotřeba koagulačních faktorů větší než jejich syntéza. Tato neúměrně rozsáhlá spotřeba faktorů je známa jako diseminovaná intravaskulární koagulace (DIC). DIC se obtížně diagnostikuje, ale dobrým vodítkem je právě nízká hladina fibrinogenu společně s prodlouženými časy koagulačních testů (např. aktivovaný parciální tromboplastinový čas) a vysoká koncentrace D-dimerů - při akutním kritickém onemocnění jako je sepse nebo trauma.\n\nAfibrinogenemie, nebo hypofibrinogenemie, tedy úplné chybění nebo malé množství fibrinogenu v krvi, je provázeno častým krvácením od raného věku. Typickým příznakem je krvácení z přerušeného pupečníku. \n\nVrozená afibrinogenemie je autozomálně recesivní porucha syntézy fibrinogenu.\n\nKromě toho bylo popsáno mnoho typů strukturálně odlišných a proto funkčně méněcenných molekul fibrinogenu. Většina z nich je spojena se zvýšenou krvácivostí, některé odchylky naopak způsobují přílišnou odolnost vzniklého fibrinu vůči účinku proteázy plazminu, která za normálních okolností odbourává fibrin. To může vést ke vzniku embolie.\nProjevem nedostatečné funkce srážlivosti krve jsou různé choroby v závislosti na deficitu jednoho z dvanácti faktorů srážlivosti označovaných římskými číslicemi. Nejznámějšími chorobami jsou hemofilie a von Wilebrandova nemoc. \n\n"}
{"id": "73309", "url": "https://cs.wikipedia.org/wiki?curid=73309", "title": "Olešnice", "text": "Olešnice\n\nPojem Olešnice se odvozuje od olše stejně jako Rokytnice,Doubravice(dub), Javornice(javor). \nOlešnic je spoustu a k názvu Olešnice se přidává místopisný název, nebo název řeky, hory,apod. \n\nJméno obce:\n\n\nJméno části obce:\n\nMůže jít také o součást názvu dalších obcí:\n\nmůže se jednat také o název vodního toku:\n"}
{"id": "73317", "url": "https://cs.wikipedia.org/wiki?curid=73317", "title": "Vídeňská konvence", "text": "Vídeňská konvence\n\nPojem Vídeňská konvence je nejednoznačný a může znamenat:\n\nMůže znamenat také označení následujících mezinárodních smluv:\n"}
{"id": "73325", "url": "https://cs.wikipedia.org/wiki?curid=73325", "title": "Cerignola", "text": "Cerignola\n\nCerignola je italská obec v oblasti Apulie, je to po Římu a Ravenně třetí největší italská obec podle rozlohy.\n\nAscoli Satriano, Canosa di Puglia (BA), Carapelle, Foggia, Lavello (PZ), Manfredonia, Orta Nova, San Ferdinando di Puglia, Stornara, Stornarella, Trinitapoli, Zapponeta\n\n\"Počet obyvatel\"\n"}
{"id": "73328", "url": "https://cs.wikipedia.org/wiki?curid=73328", "title": "MU", "text": "MU\n\nSpojení písmen M a U může mít různé významy:\n\n\n\n\n\n\n"}
{"id": "73330", "url": "https://cs.wikipedia.org/wiki?curid=73330", "title": "Kongrua", "text": "Kongrua\n\nKongrua je plat duchovního ve státech, v kterých není odluka církve a státu, tedy např. v Československu nebo i dnešním Česku. V Československu byl v roce 1926 přijat kongruový zákon a duchovním kongruovaných církví (římskokatolická, řeckokatolická, pravoslavné a na Slovensku i evangelické a židům) byl vyplácen plat od státu. Ostatní církve (českobratrská, československá, starokatolická i židé) dostávaly pravidelnou státní dotaci.\n"}
{"id": "73331", "url": "https://cs.wikipedia.org/wiki?curid=73331", "title": "SU", "text": "SU\n\nSpojení písmen S a U může mít různé významy:\n\n\n\n\n"}
{"id": "73333", "url": "https://cs.wikipedia.org/wiki?curid=73333", "title": "Matera", "text": "Matera\n\nMatera je italské město v oblasti Basilicata, hlavní město stejnojmenné provincie. V jeho okolí se nacházejí nejvýznamnější místa pobytu jeskynního člověka v oblasti Středomoří. Od roku 1993 jsou \"\"Sassi di Matera\"\" (kameny Matery), nejstarší část města, součástí světového dědictví UNESCO.\n\nÚzemí Matery je osídleno již od paleolitu. Město bylo údajně založeno Římany ve 3. století před naším letopočtem jako Metheola podle konzula Lucia Caecilia Metella.\n\nV roce 664 byla Matera dobyta Langobardy (Lombardy) a stala se součástí Beneventského vévodství. V 7. a 8. století byly okolní jeskyně osídleny Benediktýny\na řeckými ortodoxnímy mnichy.\n\n9. a 10. století bylo charakteristické zápasem mezi Saracény, Byzantinci a římskými císaři, včetně Ludvíka II., který město zničil. Po osídlení Apulie Normany od roku 1043 vládl v Mateře Vilém Železná Paže.\n\nPo krátkém období úpadku, řadě morových epidemií a zemětřesení, se město v patnáctém století stalo Aragonskou državou a bylo svěřeno do opatrování baronům z rodiny Tramontano. Avšak roku 1514 obyvatelstvo povstalo proti útlaku a zabilo hraběte Giovanniho Carla Tramontana. V 17. století byla Matera předána Orsiniům.\nPozději se stala hlavním městem Basilicaty a toto postavení si udržela až do roku 1806, kdy Joseph Bonaparte převedl tuto funkci zpět na Potenzu.\n\nRoku 1927 se Matera stala hlavním městem stejnojmenné provincie. 21. září 1943 se materanští vzbouřili proti německé okupaci a jako první italské město bojovali proti Wehrmachtu.\n\nAltamura (BA), Ginosa (TA), Gravina in Puglia (BA), Grottole, Laterza (TA), Miglionico, Montescaglioso, Santeramo in Colle (BA)\n\n\"Počet obyvatel\"\n"}
{"id": "73337", "url": "https://cs.wikipedia.org/wiki?curid=73337", "title": "Kongruový zákon", "text": "Kongruový zákon\n\nKongruový zákon byl zákon ze dne 25. června 1926, č. 122/1926 Sb., plným názvem „zákon o úpravě platů duchovenstva církví a náboženských společností státem uznaných případně recipovaných”. K zákonu bylo přijato vládní nařízení ze dne 17. července 1928, č. 124 Sb. z. a n. „o úpravě platů duchovenstva”, ustanovující nové předpisy pro administrátory na místech uprázdněných obročí (interkalár). Nový kongruový zákon měl zajistit každému duchovnímu činnému ve veřejné duchovní správě minimální požitky kongruové a dále se nestarat o různé jiné případy duchovní správy, které by vyžadovaly mimořádné úpravy zvláštních peněžitých odměn k platu (remunerací). Novelizován byl dekretem prezidenta republiky ze dne 27. října 1945, č. 116/1945 Sb. (dále zákonem č. 167/1946 Sb. o rozšíření platnosti dekretu pres. 116/1945 na území Slovenska), a zcela byl zrušen a nahrazen k 1. listopadu 1949 zákonem ze dne 14. října 1949, č. 218/1949 Sb., o hospodářském zabezpečení církví a náboženských společností státem, podle kterého probíhalo v Česku financování církví až do roku 2012.\n\nKongruový zákon vyvolal v řadách radikální levice velké pobouření, národní socialisté (např. poslankyně Františka Zemínová) a další levicové strany zákon ostře napadali; na 36. schůzi 19. června 1926 při schvalování zákona probíhaly ve sněmovně NS velmi tvrdé obstrukce:\n\nVypjatá atmosféra panovala na chůzi sněmovny až do pozdních hodin, opoziční levice častovala přednášející nejrůznějšími slovními urážkami (například, že takové projevy mohou přednášet v blázincích a ne v parlamentě) a pískala na píšťalky. Vládní koalici se podařilo obstrukce nakonec zlomit a zákon přijmout.\n\n"}
{"id": "73343", "url": "https://cs.wikipedia.org/wiki?curid=73343", "title": "AMU", "text": "AMU\n\nAMU může znamenat:\n\n\namu může být:\n"}
{"id": "73350", "url": "https://cs.wikipedia.org/wiki?curid=73350", "title": "Nový Ikaros", "text": "Nový Ikaros\n\nNový Ikaros je polytematické básnické pásmo Konstantina Biebla z roku 1929. Je to skladba o čtyřech zpěvech, která je obrazem soudobého světa, minulé války i manifestem básníka milujícího prudký, intenzivní život. Používá ztvárnění asociativní metodou a svůj život bere jako „pohled do tmy a prázdna“. Tato sbírka je vrcholem jeho meziválečné tvorby. Znovu se zde objevují vzpomínky na jeho dětství a mládí.\n\n"}
{"id": "73352", "url": "https://cs.wikipedia.org/wiki?curid=73352", "title": "Hubbleova konstanta", "text": "Hubbleova konstanta\n\nHubbleova konstanta (nebo též konstanta úměrnosti) je veličina, která určuje, o kolik se zvětší rychlost vzdalování (v km/s) vzdáleného vesmírného objektu (zpravidla galaxie), když jeho vzdálenost vzroste o milión parseků (1 megaparsek).\nHubbleův zákon má tvar formula_1, kde \"H\" je Hubbleova konstanta, \"r\" vzdálenost galaxie a \"v\" rychlost vzdalování.\n\nPro v = rychlost vzdalování vzdáleného objektu v Hubbleově vztahu (Hubbleově zákoně) platí přibližně (v případě, že z je menší než jedna): formula_2 \n\nkde c = rychlost světla a z = velikost rudého posuvu - relativního přírůstku vlnové délky. Přesnější vyjádření rychlosti vzdalování objektu je: \n\nformula_3\n\nPomoci těchto vztahů je možné vypočítat vzdálenost objektu ze znalosti rudého posuvu. \n\nV roce 1929 Edwin Powell Hubble dal do souvislosti vzdálenost a radiální rychlost. K tomuto důležitému objevu astronomie 20. století dospěl Hubble na základě měření rychlosti vzdalování spirálních galaxií pomocí měření rudého posuvu spektrálních čar a různých odhadů skutečných vzdáleností těchto hvězdných soustav (pomocí zdánlivé hvězné velikosti). Soustavným měřením rudých posuvů se zabývali astronomové ve 20. letech 20. století na wilsonské observatoři s využitím v té době největšího dalekohledu na světě s parabolickým zrcadlem o průměru 2,5 m. Obrovské rychlosti vzdalování spirálních galaxií změřil před tím Vesto Slipher, po něm E. P. Hubble a Milton Humason. Hubble jako první sestrojil graf, který ukázal lineární vztah obou veličin, tedy rychlosti vzdalování galaxií a jejich vzdálenosti. Proto se tato závislost na Hubbleovu počest nazývá jeho jménem Hubbleův zákon nebo také Hubbleův vztah a konstantě úměrnosti se říká Hubbleova konstanta. Hubble původně vypočetl hodnotu 500 (km/s)/Mpc (tedy značně jinou), ale její hodnota se během 20. století postupně snižovala.\n\nRozpínání vesmíru popsané Hubblovým zákonem úzce souvisí s klasickým astronomickým paradoxem, známým jako Olbersův paradox. Pokud předpokládáme, že vesmír je nekonečný a že obsahuje nekonečný počet rovnoměrně rozprostřených svítivých hvězd, tak každá myslitelná linie přímé viditelnosti by měla nakonec končit na povrchu nějaké hvězdy. Zářivý výkon povrchu není závislý na jeho vzdálenosti, tedy každý bod na obloze by měl mít danou barevnou teplotu, jako povrch nějaké hvězdy. Nicméně nic takového nepozorujeme. Od 17. století astronomové přicházeli s různými vysvětleními tohoto paradoxu (např. termalizace), nicméně vysvětlení, které je v současné době všeobecně přijímáno, souvisí právě s tím, že v rozpínajícím se vesmíru dochází k rudému posuvu vlnových délek záření pocházejícího ze vzdálených objektů.\n\nV roce 2013 byla z reliktního záření nepřímo s použitím sondy Planck určena hodnota Hubbleovy konstanty 67,15 ± 1,2 (km/s)/Mpc. Podle novějších měření se tato hodnota neshduje s „přímo“ měřenou hodnotou (pomocí cefeid). V roce 2016 byla přímo určena hodnota 73 (km/s)/Mpc a dosažena dostatečná přenost k odhalení této neshody. Hodnota z roku 2018 určená přímo je 73,52 ± 1,62 (km/s)/Mpc a roku 2019 jako 74,0 ± 1,4 (km/s)/Mpc. Ta se již s hodnotou určenou z reliktního záření neshoduje se statistickou významností větší než 3 sigma. Roku 2019 měření pomocí rudých obrů dalo hodnotu pod 70 (km/s)/Mpc.\n"}
{"id": "73356", "url": "https://cs.wikipedia.org/wiki?curid=73356", "title": "Popelářský vůz", "text": "Popelářský vůz\n\nPopelářský vůz \"(též autokoš)\" je speciálně upravený nákladní automobil, určený k nakládání maloobjemového sběrného odpadu z vyklápěcích popelnic a kontejnerů a jeho odvozu. Používá se nejen pro svoz běžného směsného domácího a komunálního odpadu, ale vyhrazená vozidla zajišťují i svoz různých typů tříděného odpadu: například skla, plastů, papíru, kompozitních obalů, bioodpadu a jiných. Pro některé druhy odpadu se používají podobné typy kontejnerů a svozových vozidel jako pro směsný odpad.\n\nOperátor zdvižného zařízení vozidla, lidově nazývaný popelář, mimo jiné přikuluje či přiváží popelnice ke stroji a nasazuje je na toto zařízení, které vyklápí jejich obsah do útrob korby. Popelářský vůz mívá vnější stupačky, které popeláři mohou využít při přesunu na kratší vzdálenosti, aby zefektivnili svoji práci. Vnitřek vozidla obsahuje ústrojí pro posun, případně i lisování sváženého materiálu.\n\nV Česku používané popelářské vozy využívají dva základní systémy lisování:\nU obou těchto systémů se nádoby na odpad vyklápí do zásobníku zezadu, což je výhodné tam, kde popelářský vůz projíždí úzkými ulicemi. Jinde ve světě jsou užívány i systémy s bočním nebo čelním způsobem nakládání. Hydraulickou rukou se nakládají a vyprazdňují kontejnery umístěné v podzemí. Ty se využívají přednostně pro tříděný sběr v turistických oblastech měst.\n\nV některých zemích, které od 1. listopadu 2008 zahrnují i Česko, platí povinnost označovat vozidla přepravující odpad bílými tabulkami s černým písmenem A.\n\nV roce 1931 byly v Praze zavedeny popelářské vozy podle konstrukce německé firmy Keller a Knappich z Augsburgu. Podle názvu firmy se ujalo jejich lidové označení \"Kuka\". Na rozdíl od předchozího systému (popelnice byly odváženy) byly již, stejně jako dnes, popelnice vysypány na místě a prázdné ihned vráceny. Vozy, které již byly vybaveny vestavěnou spirálou, vyráběla v licenci ČKD. Pro potřeby Prahy, která tehdy produkovala denně 30–60 vagónů odpadků, jich bylo zapotřebí 28.\n\nV 70., 80. a začátkem 90. let byly v tehdejším Československu používány dva druhy popelářských vozů, postavené na podvozcích Škoda 706 RT. Konkrétně typ \"Kuka\" na velkoobjemové popelnice označované jako kontejnery a typ \"Bobr\" (zkratka dvojměstí BOleslav - BRandýs, kde se v závodě Brandýské strojírny a slévárny vyráběl) na popelnice válcového tvaru o objemu 110 litrů.\n\n\n"}
{"id": "73358", "url": "https://cs.wikipedia.org/wiki?curid=73358", "title": "Bílý tesák", "text": "Bílý tesák\n\nBílý tesák (v originále \"White Fang\", 1906) je román amerického spisovatele Jacka Londona.\n\nLondon navazuje na své nejznámější dílo \"Volání divočiny\" (\"The Call of the Wild\", 1903), avšak nyní se věnuje opačnému procesu, kdy se z divokého vlka stává domestikovaný pes. Jedním z důležitých témat je otázka vlivu prostředí na osobnost a chování jedince. V nehostinné severské pustině přežívají jen ti nejsilnější, ale London se v románu snaží ukázat, že láska a laskavost může povahu měnit stejně dobře jako násilí.\n\nRomán začal psát 27. června 1905 a dokončil ho krátce před svatbou se svou druhou manželkou Charmian Kittredge. Nejprve vycházel jako seriál v časopise \"The Outing Magazine\" (květen - září 1906) a následně byl téhož roku vydán i knižně.\n\nOdehrává se na konci 19. století během zlaté horečky na americkém severozápadě, v dnešním kanadském teritoriu Yukon a americkém státě Aljaška. Převážná část knihy je napsána z pohledu Bílého tesáka nebo ostatních vlků a psů. Jeho prvním majitelem byl indián Šedý bobr, poté zbabělý Hezoun Smith, který jej týral, a nakonec inženýr Weedon Scott, který se k němu choval velmi laskavě.\n\n\n\nDva muži, Bill a Henry, a jejich šestičlenné psí spřežení putují nehybnou zasněženou krajinou, pronásledováni hladovou vlčí smečkou. Snaží se dopravit rakev s lordem Alfredem do Fort McGurry. Vychytralá narezlá vlčice v noci přichází k tábořišti a postupně odláká tři psy do lesa. Při pokusu odlákat i čtvrtého, se Bill rozhodne vlčici zpacifikovat a vydá se s puškou do lesa, přestože zbývají pouhé tři náboje. Bill se však již nevrátí a Henry nakonec zůstává sám. Vlci se každou noc stávají odvážnějšími a přibližují se k ohnivému kruhu kolem Henryho, aby svůj lov dokončili. Vyčerpaného Henryho v poslední chvíli zachraňuje skupinka mužů, která pátrá po lordu Alfredovi.\n\nPrvní část stojí poněkud mimo zbytek knihy, mohla by vystupovat i jako samostatná hororová povídka. K osudu Henryho ani lorda Alfreda se již v dalším textu London nevrací, avšak v duchu naturalismu seznamuje čtenáře s drsným životem na severu.\n\nVyrušená vlčí smečka se musí vzdát kořisti, naštěstí brzy narazí na několik \"losů\" a období hladu končí. Smečka se postupně rozpadá na menší skupinky, až nakonec s vlčicí zůstávají jen tři vlci - starý jednooký vlk, mladý vůdce smečky a tříroček. Svedou o vlčici souboj, který přežije zkušený Jednooký a získává si tak přízeň vlčice. Dál putují spolu krajinou, dokud vlčice nepocítí potřebu najít úkryt, kde by vrhla mláďata.\n\nMezi štěňaty je jedno šedé, silnější, živější a zvědavější než ostatní, které jako jediné z vrhu přežije další období hladu. Šedý vlček zkoumá okolní svět a seznamuje se se zákonem masa: žer, nebo budeš sežrán.\n\nZatímco druhá část popisuje život v divočině, ve třetí části je šedý vlček nucen naučit se, jak žít mezi lidmi a s ostatními psy.\n\nJeden z indiánů pozná ve vlčici Kiču - poloviční fenu psa a poloviční vlčici, která patřila jeho bratrovi, než utekla mezi vlky. Šedý bobr odvádí Kiču i její štěně, pojmenované Bílý tesák, do indiánského tábora u řeky Mackenzie. Bílý tesák je překvapen náhlou podřízeností své matky, považuje proto lidi za mocné bohy a učí se být poslušen jejich vůli.\n\nVlčí původ štěněte však vyvolává v ostatních psech nedůvěru a do čela nepřátel Bílého tesáka se postaví stejně starý Lip-Lip. Neustálé pronásledování a rvačky s ostatními nutí Bílého tesáka být chytřejším, obratnějším, lstivějším a současně zlostnějším a divočejším. V indiánském táboře zůstává zpočátku jen proto, že čeká, až se jeho matka, kterou byl Šedý bobr nucen prodat, vrátí zpět. Přílišná závislost na bozích mu však již nedovoluje uposlechnout volání divočiny a stává se z něj tažný pes. Vzdává se svobody výměnou za jídlo, ochranu a společnost, svému pánovi ale slouží z povinnosti, nikoli z lásky.\n\nV létě roku 1898 se Šedý bobr vydává do Fort Yukonu prodávat kožešiny zlatokopům. Bílý tesák poprvé vidí bílé muže, kteří se mu zdají být mnohem mocnějšími bohy než indiáni. Jejich psi jsou však slabí a Bílý tesák se baví vyvoláváním rvaček, které obvykle končí smrtí vyprovokovaného psa. Psí šarvátky vzbudí zájem Hezouna Smithe, zbabělého a ošklivého muže, jenž se snaží divokého Tesáka získat. Šedý bobr jeho nabídkám odolává, ale vytrvalý Smith z něj udělá alkoholika a nakonec vlka koupí za pár lahví whisky.\n\nHezoun Smith Bílého Tesáka psychicky a fyzicky týrá, aby stvořil nejzuřivějšího psího zápasníka. Stane se z něj zkušený zabiják, až jednou při zápasu s buldokem Čerokim mu poprvé hrozí téměř jistá smrt. Zachraňuje ho důlní inženýr Weedon Scott a polomrtvého psa od Smitha kupuje.\n\nTrpělivému Weedonovi se časem podaří získat Tesákovu důvěru. Stává se jeho „učitelem lásky“.\n\nPoslední část popisuje spokojený život Bílého Tesáka na kalifornské farmě v údolí Santa Clara patřící Weedonovu otci, soudci Scottovi. Jeho posledním úkolem je potlačit své lovecké pudy a naučit se vycházet s ostatními domácími zvířaty. V závěru zachraňuje soudce Scotta před uprchlým zločincem Jimem Hallem a přestože je po střetu těžce zraněn, přežívá. Kniha končí v romantickém duchu, když Tesák ukazuje Weedonovi svá štěňata, která má s ovčáckou fenou Collie.\n\nNa motivy knihy bylo natočeno mnoho filmů. Nejrozšířenější je verze z roku 1991, režírovaná Randalem Kleiserem s Ethanem Hawkem v hlavní roli.\n\n\n"}
{"id": "73363", "url": "https://cs.wikipedia.org/wiki?curid=73363", "title": "Rysy", "text": "Rysy\n\nRysy je hora v Tatrách, ležící na slovensko-polské státní hranici. Hora má tři vrcholy, dva leží na Slovensku a jeden v Polsku. Nadmořská výška středního a nejvyššího je 2503 m, leží na Slovensku. Severozápadní vrchol je nejvyšší horou celého Polska, udává se u něj nadmořská výška 2499 m. Nejnižší je jihovýchodní vrchol ležící na Slovensku, s nadmořskou výškou 2473 m. Severozápadní vrchol zároveň slouží od roku 2000 jako hraniční přechod pro pěší, ovšem jen v letním období.\n\nNázev Rysy (shodný ve slovenštině i v polštině) pochází z řídce užívaného slova pro mělkou úzkou rokli. Tyto rysy je skupina roklí západně od vrcholu Rysů na tzv. Žabím hřebeni. Název tedy nemá nic společného se stejnojmennou kočkovitou šelmou.\n\nPrvní známý výstup na Rysy uskutečnil 20. července 1840 Eduard Blásy s průvodcem Jánem Rumanem starším. První zimní výstup absolvovali Theodor Wundt a průvodce Jakob Horvay 10. dubna 1884.\n\nV roce 1899 navštívili Rysy manželé Marie Curie-Skłodowská a Pierre Curie a v roce 1913 Vladimír Iljič Lenin, na jehož počest se kdysi konaly masové výstupy na Rysy.\n\nNa úbočí Rysů se na slovenské straně v nadmořské výšce 2250 metrů nachází známá \"Chata pod Rysy\" ( \"Chata pod Rysmi\", \"Chata pod Rysami\"), nejvýše položená horská chata na Slovensku. Chata byla postavena v roce 1932 jako přízemní objekt, v roce 1977 byla zvýšena o jedno patro. Chata je v provozu pouze v letní sezóně (od 15.6. do 31.10.) Nabízí občerstvení a nouzové ubytování pro 14 lidí. Vzhledem k nebezpečí sněhových i kamenných lavin se uvažuje již několik let o přesunutí chaty do výše položeného místa, zatím však není pro přesun dostatek finančních prostředků.\n\nJihozápadní stěna Rysů spadá do Mengusovské doliny, kde se v Žabí dolině nachází 3 malá karovo-morénová jezera nazývaná Žabie plesá Mengusovské (Velké, Malé a Vyšné). Severozápadní stěna spadá jediná do Polska, kde se v Dolině Rybiego potoku nachází velká jezera Morskie oko a Czarny Staw pod Rysami. Východní stěna, kterou jedinou nevede značená turistická cesta, spadá do Ťažké doliny, kde se nacházejí Ťažké a Zmrzlé pleso.\n\nPřístup je možný pouze v letním období od 16. června do 31. října. Střední vrchol je nejvyšším v Tatrách, který je volně přístupný bez horského vůdce. Výstup je možný od rozcestí nad Popradským plesem:\nK rozcestí nad Popradským plesem je možné se dostat od:\nSestup na Popradské pleso trvá 2:30.\nZ Polska je možný výstup od Morskieho oka kolem Czarneho stawu pod Rysami, výstup s ohledem na značné převýšení trvá 4 hodiny, sestup k Morskiemu oku 3:30.\n\n"}
{"id": "73364", "url": "https://cs.wikipedia.org/wiki?curid=73364", "title": "Evropští demokraté (rozcestník)", "text": "Evropští demokraté (rozcestník)\n\nEvropští demokraté může znamenat:\n\nViz též evropské politické strany:\n"}
{"id": "73366", "url": "https://cs.wikipedia.org/wiki?curid=73366", "title": "Dušan Janovský", "text": "Dušan Janovský\n\nDušan Janovský (* 18. července 1974), na Internetu též přezdíván \"Yuhů\", je český webmaster, webdesigner, propagátor moderních webových technologií a standardů, a vášnivý pisatel. Na českém internetu je známý díky svému projektu JakPsátWeb.cz, který poskytuje komplexní informace o tvorbě webových stránek. Stránky jsou vstřícné vůči začátečníkům, obsahují mnoho příkladů a minimum teorie. Je také autorem pravidel pro fantasy larp nazvaný Gawain.\n\nNa přelomu roku 2001/2002 dostal od personální agentury nabídku pracovat pro portál Seznam.cz. Původně v této společnosti pracoval jako webmaster. Později z firmy odešel a spolupracoval se společností Google Inc., která provozuje vyhledávač Google. Následně pracoval opět pro Seznam.cz, kde řídil jako projektový manažer vývoj českého vyhledávače (projekt Fulltext) a podílel se také na řízení vývoje pay-per-click reklamního systému Sklik. Po dokončení těchto projektů Seznam znovu opustil. Dva roky pak strávil podnikáním a cestováním, jen aby se už potřetí vrátil k Seznamu.\n\nV roce 2006 byl Dušan Janovský v anketě Křišťálová Lupa odbornou veřejností nominován v kategorii Osobnost roku mezi 5 nejvýraznějších a v následném hlasování veřejnosti obsadil druhé místo.\n\n\n"}
{"id": "73371", "url": "https://cs.wikipedia.org/wiki?curid=73371", "title": "Kinseyho zprávy", "text": "Kinseyho zprávy\n\nKinseyho zprávy, též označované jako Kinseyovy zprávy, (: \"The Kinsey Reports\") jsou dvě knihy, v nichž Alfred Kinsey a jeho tým představili výsledky svých výzkumů o lidském sexuálním chování. Každá z těchto knih má přes 800 stran.\n\n\nKinsey byl profesor biologie a entomologie působící na Indiana University Bloomington. Promoval též disertační prací z psychologie na Harvardově univerzitě. Založil nynější Kinseyho institut (Kinsey Institute for Research in Sex, Gender and Reproduction) působící při Indiana University Bloomington.\n\nVýsledky výzkumů značnou část americké veřejnosti šokovaly a ihned po vydání vyvolaly bouřlivé reakce a diskuse, protože narušily dosavadní konvenční představy o sexualitě a zabývaly se dosud tabuizovanými tématy (včetně témat, která jsou tabuizována dodnes).\n\nPrvního vydání \"Sexuálního chování muže\" bylo prodáno 270 000 výtisků.\n\nNejčastěji citovaným výsledkem z Kinseyho zpráv je výskyt sexuálních orientací. Je třeba zdůraznit, že Kinsey sledoval především sexuální chování, nikoliv erotické prožívání a sebepojetí. Provozování sexuálních praktik s osobami nějakého pohlaví není považováno za příliš směrodatný příznak sexuální orientace v dnešním významu.\n\nKinsey k posuzování sexuálního chování zavedl škálu od 0 do 6, na níž stupeň 0 odpovídal výhradní heterosexualitě, 6 výhradní homosexualitě, 3 vyvážené bisexualitě. Stupeň 1 označoval převažující heterosexuální chování s ojedinělými homosexuálními zkušenostmi, stupeň 2 většinou heterosexuální chování s více vážnějšími homosexuálními zkušenostmi atd. Mimo škálu stojí kategorie X, do níž patří osoby, které nejsou přitahovány nebo vzrušovány ani muži, ani ženami (asexualita).\n\nKinsey oznámil, že většina amerických mužů spadá na této škále do stupňů 1 až 2 a velká většina mužů (90–95 %) se zdá být alespoň trochu bisexuální (stupně 1 až 5). Studie také vypovídá o tom, že 37 % mužů mělo alespoň jednu homosexuální zkušenost v dospělosti (60 % v době dospívání) a 10 % ze zkoumaných amerických mužů se chovala alespoň v části dospělého života úplně nebo převážně homosexuálně (stupně 5 a 6). Ze studie \"Sexuální chování muže\" pochází také údaj o tom, že 4 % mužů vykazuje trvale převažující homosexuální chování. Tento údaj se stal symbolem homosexuální menšiny.\n\nKoncem dvacátého století byl tento lineární (polární) model v některých teoriích nahrazen modelem, v němž reaktivita vůči mužům a reaktivita vůči ženám jsou pojaty jako vzájemně nezávislé proměnné, jejichž reálná závislost musí být teprve předmětem nezávislého zkoumání.\n\nVýsledky výzkumů dále ukazují, že například\n\nNe všechny závěry a výklady, které z výsledků výzkumu bývají vyvozovány, pocházejí přímo od Kinseyho. Například rozložení respondentů na Kinseově škále je možné vykládat různými způsoby.\n\nKinsey a jeho spolupracovníci provedli více než 10 000 rozhovorů s muži (5300) a ženami (5940), jichž se ptali na jejich manželské i mimomanželské sexuální praktiky a zkušenosti, údaje o sexuálních znalostech, názorech, orientaci, masturbaci a další osobní sdělení a údaje. Dotazník obsahoval více než 500 otázek (dle jiného zdroje 300 otázek). Zápisy rozhovorů byly anonymizovány z důvodů diskrétnosti. Mezi dalšími zdroji údajů byly například i záznamy odsouzených zneuživatelů dětí. Všechen zdrojový materiál, včetně originálních zápisů výzkumníků, zůstal v Kinseyho institutu k dispozici kvalifikovaným výzkumníkům, kteří projeví zájem jej použít.\n\nStatistiky byly sestavené a interpretované mnohem pečlivěji, než bylo v době jejich vzniku běžné, a jejich diskrétnost byla mnohem pečlivěji chráněna. Kinsey používal při výpočtech vážený průměr, čímž minimalizoval vliv netypických skupin.\n\nJe také známo, že Kinsey v rámci výzkumu natáčel v podkroví svého domu sexuální akty. Životopisec Jonathan Gathorne-Hardy vysvětlil, že Kinseyho dům byl pro takové filmování používán z důvodů utajení, protože by bylo skandální, kdyby se o něm veřejně vědělo. Vyskytly se i názory, že Kinseyho filmy nebyly ve skutečnosti vědecké, ale pornografické.\n\nHlavní kritika se týká výběru vzorku. V roce vydání \"Sexuálního chování muže\", 1948, výbor Amerického statistického sdružení (American Statistical Association), jehož členy byli významní statistici jako například John Tukey, odmítli způsob vytvoření výzkumného vzorku. Tukey byl dokonce nejhlasitějším kritikem, když říkal: „Náhodný výběr tří lidí může být lepší než skupina 300 lidí vybraných panem Kinseym.“\n\nVzorku bylo vytýkáno nadměrné zastoupení některých skupin ve vzorku: 25 % byli bývalí nebo současní vězni, nadprůměrné zastoupení měli též mužští prostituti.\n\nPodobná kritika zaznívala i od soudobých významných psychologů. Například Abraham Maslow Kinseymu vytýkal, že nebral v úvahu zkreslení vzniklé tím, že údaje byly získány pouze od těch lidí, kteří měli zájem se výzkumu účastnit.\n\nV reakci na tuto kritiku Paul Gebhard, Kinseyho následník ve funkci ředitele Kinseyho institutu, strávil léta čištěním dat od vytýkané „kontaminace“, například vypuštěním údajů získaných od vězeňské populace ze základního vzorku. V roce 1979 Gebhard (společně s Alanem B. Johnsonem) publikoval kritické srovnání \"The Kinsey Data: Marginal Tabulations of the 1938-1963 Interviews Conducted by the Institute for Sex Research\". Gebhard, k svému překvapení, nezjistil významné rozdíly ve výsledcích oproti původním Kinseyho závěrům. Profesor Martin Duberman píše:\n\nPřesto není dostatek důvodů k domněnce, že výzkumný vzorek lze považovat za věrně reprezentující celé americké obyvatelstvo. K zobecnění na základě zjištěných hodnot je třeba značné míry interpretace.\n\nVýzkum byl také příliš zaměřen na vnější chování a takřka vůbec nepostihuje emoční a vůbec neorgasmické projevy sexuality. To může být ovlivněno i jistou emoční plochostí samotného Kinseyho, ale i dobovým pojetím vědy, v němž za skutečnou vědu bylo považováno pouze měření a čísla.\n\nV Kinseových zprávách jsou údaje týkající se předpubertálních orgasmů. Zvlášť kontroverzní jsou tabulky 30 až 34 v „mužském“ dílu. Například tabulka 34 je „Příklady opakovaného orgasmu předpubertálních mužů. Příklady nejvyšší frekvence.“ Typický údaj dokládá, že jistý sedmiletý chlapec měl sedm orgasmů během tří hodin. Tabulka 32 se nazývá: „Rychlost předpubertálního orgasmu; Doba trvání stimulace před vyvrcholením; Observations timed with second hand or stop watch“\n\nVýznamnou dnešní americkou konzervativní kritičkou Kinseyho je Dr. Judith A. Reisman, ředitelka kampaně RSVP America (Restore Sexual Virtue and Purity to America, Obnova sexuální čistoty Ameriky, od r. 1998). Reismanová obviňuje Kinseyho a jeho tým ze sexuálního zneužití dětí, jímž bylo podle ní získání některých údajů do Kinseyho zpráv.\n\nAmerická vlivná křesťansko-konzervativní lobbyistická organizace Rada pro výzkum rodiny (Family Research Council, FRC) je významným kritikem. FRC opakovala námitky Reismanové ve svém videofilmu \"Děti z tabulky 34\" (\"The Children of Table 34\"). Tabulka s pořadovým číslem 34 v „Sexuálním chování muže“ se týká možnosti orgasmu u dětí ve věku od 5 měsíců do 14 let. Na stránce kampaně se uvádí, že videofilm „představuje příběh o tom, jak Dr. Reismanová odhalila systematické sexuální zneužívání 317 chlapců Dr. Alfredem Kinseym.“\n\nKinseyho kritici uvádějí, že podobné údaje by mohly být získány pouze pozorováním zneužití dítěte nebo přímou účastí na něm. Přitom poukazují především na informace v tabulce 32 a říkají, že jediným způsobem, jak mohly být získány tak přesné údaje, může být spolupráce se zneuživateli dětí.\n\nŘeditel Kinseyho institutu John Bancroft tvrdí, že subjekty sexuálních interakcí dítě/dospělý byly Kinseyho oponenty záměrně vybráni k jeho diskreditaci kvůli emocím, které je obklopují: „Jaký je lepší způsob někoho zdiskreditovat v posledních letech, když strach ze sexuálního zneužívání dětí hraničí s hysterií, která často způsobuje, že obviněný je považovaný za vinného, ještě než prokáže svou nevinu?“\n\nZástupci Kinseyho institutu tvrdí, že Kinsey nikdy neměl sexuální kontakt s dětmi ani nikoho k takové činnosti nevyužíval, a že rozhovory s dětmi prováděl vždy v přítomnosti jejich rodičů. (Naproti tomu je otázkou, zda výpovědi dětí podané v přítomnosti rodičů lze považovat za věrohodné, protože většina z dětí se v přítomnosti rodičů pochopitelně vyjadřuje o svých intimních záležitostech méně otevřeně.)\n\nKinseyův institut na svém webu jasně prohlásil: „Kinsey neprováděl experimenty na dětech. Nezjednával ani nepřesvědčoval nikoho k experimentům na dětech ani na takových experimentech nespolupracoval.“ Dále píše: „Kinsey nepochybně uvedl v „mužském“ dílu zdroje informací o dětských sexuálních reakcích. Mnoho z těchto informací bylo získáno od dospělých vzpomínajících na své vlastní dětství. Některé byly od rodičů, kteří pozorovali své děti, jiné od učitelů, kteří zpozorovali sexuální chování nebo interakce dětí, a Kinsey uvedl, že prováděl rozhovor i s devíti muži, kteří měli sexuální zkušenosti s dětmi a kteří mu řekli, jak děti odpověděly a reagovaly. Myslíme si, že jeden z těchto mužů byl zdrojem údajů uvedených v knize.“\n\nŘeditel Kinseyho institutu John Bancroft roku 1998 ve své odpovědi k podstatě obvinění od doktorky Reismanové tvrdí, že údaje o dětech v tabulkách 31–34 Kinseyho \"Sexuálního chování muže\" pocházejí převážně z deníku jednoho dospělého „omnifila“, který měl ilegální sexuální interakce s těmito dětmi. Deník tohoto muže začíná v roce 1917, dlouho před Kinseyho výzkumy. Bancroft dále prohlásil, že Kinsey výslovně poukazoval na ilegalitu mužova počínání, ale že zaručil anonymitu tohoto zdroje.\n\nZmíněný muž, někdy označovaný jako „pan X“, se údajně účastnil stovek aktů incestu a zneužívání dětí, které zaznamenával v explicitních detailech. Ve filmu Kinsey je scéna setkání s panem X v rámci přizpůsobení Kinseyho obrazu dnešní politické korektnosti ztvárněna nepříliš realisticky – filmového Kinseyho nepohoršila neodpovědnost či násilí činů pana X , ale pohoršeně zareagoval až na slova „chlapecký orgasmus“.\n\nV Německu se objevila informace, že Kinsey v rámci výzkumu komunikoval také s nacistickým důstojníkem. Německé noviny \"Die Frankfurter Allgemeine Zeitung\" 22. května 1957 oznámily, že Friedrich Karl von Balluseck je obžalovaný z toho, že během 2. světové války v polském Jedrzejowě jako velitel sexuálně zneužíval děti a pokračoval v tom i po válce. Dopisoval si údajně s Kinseym a pravidelně mu posílal záznamy o svých zločinech.\n\nMnozí příznivci konzervativně-křesťanského pohledu nesouhlasili s Kinseyho metodami a východisky. Považovali Kinseyho stoupence za zpustlé libertiny a Kinseyho výzkumy za narušování morálky. Dodnes u většiny z nich Kinseyho jméno vyvolává odmítavé reakce.\n\nNěkteré konzervativní skupiny včetně RSVPAmerica, vedené doktorkou Judith A. Reisman, a Family Research Council (FRC) říkají, že jejich cílem je diskreditovat Kinseovy zprávy. Tyto skupiny často obviňují Kinseyho práci z podpory nezdravých sexuálních praktik a mravů a úpadku ve společnosti. RSVPAmerica propaguje publikace jako \"Kinsey: zločiny a důsledky\" (\"Kinsey: Crimes & Consequences\"), \"Kinsey, sex a klam: indoktrinace lidu\" (\"Kinsey, Sex and Fraud: The Indoctrination of a People\") (obě od Reismanové).\n\nReismanová i FRC trvají na tom, že údaje o dětské sexualitě nebylo možné získat jinak než aktivní spoluúčastí na sexuálním zneužívání dětí.\n\nFRC se však především zabývá Kinseovými výzkumy sexuální orientace a homosexuality. Kinsey tvrdil, že lidé nespadají jednoznačně do kategorií výhradní heterosexuality nebo výhradní homosexuality, ale že většina lidí se nachází někde mezi nimi na spojité škále s homosexualitou a heterosexualitou v krajních bodech a bisexualitou ve středním bodu. FRC vnímá Kinseyho práce jako podporu snah o legitimizaci homosexuality. Pojmu sexuální orientace se FRC důrazně brání.\n\nV důsledku práce Kinseyho a mnoha dalších osob Americká psychiatrická asociace v roce 1973 vypustila homosexualitu ze svého seznamu duševních poruch (\"DSM, Diagnostic and Statistical Manual of Mental Disorders\"), čímž zpochybnila oprávněnost snah o její léčbu (změnu), kterou konzervativně smýšlející lidé považují za adekvátní řešení.\n\nDalší útoky byly směřovány na sexuální život a motivy samotného Kinseye (viz Alfred Charles Kinsey).\n\nPrezident Indiana University Herman B. Wells hájil Kinseyho výzkumy, které se staly testem akademické svobody.\n\nAmerický neokonzervativní týdeník Humen Events 31. 5. 2005 zveřejnil „Seznam deseti nejškodlivějších knih 19. a 20. století“. Kinseyho zprávy jsou zde uvedeny na čtvrtém místě za Marxovým a Engelsovým Komunistickým manifestem, Hitlerovým Mein Kampf, Rudou knížkou citátů Mao Ce-tunga, následovány knihami Demokracie a vzdělání (John Dewey), Kapitál (Karel Marx), Ženská mystika (Betty Friedan), Kurs pozitivní filosofie (Auguste Comte), Mimo dobro a zlo (Friedrich Nietzsche) a Obecná teorie zaměstnanosti, úroku a peněz (John Maynard Keynes).\n\nKinseyho zprávy souvisejí se změnami veřejného vnímání sexuality. V šedesátých letech dvacátého století, po zavedení orální antikoncepce (antikoncepčních pilulek), tyto změny propukly v sexuální revoluci. V šedesátých letech také William H. Masters a Virginia E. Johnson publikovali své výzkumy fyziologie sexu, jimiž bourali tabu a nedorozumění podobná těm, které překonával Kinsey o více než desetiletí dříve v blízce příbuzné tematické oblasti.\n\nObě Kinseyho zprávy i jeho soukromý život nepochybně vyvolaly vlnu závažných debat o lidské sexualitě a o dopadu výzkumů na sexuální morálku a polarizovaly americkou společnost. V jaké míře Kinseyho zprávy vyvolaly nebo podpořily změny společenského vnímání sexuality a v jaké míře je jen popisovaly a reflektovaly situaci, která je způsobovala, je věcí mnoha debat a spekulací.\n\nMnohé z Kinseyho závěrů, které ve své době byly radikální, jsou dnes obecně přijímané. Zprávy jsou stále hojně citované a jsou považované za významný a originální výzkumný materiál.\n\nRoku 1951 poznatky z Kinseyho výzkumů rozšířili antropolog Clellan Ford a psycholog Frank Beach tím, že porovnali sexuální chování lidí ze 190 kultur.\n\nHistorik sociálních věd John Madge považuje Kinseovu práci za jeden z mezníků v rozvoji empirické sociologie (dle Václava Bělohradského).\n\n\n\n"}
{"id": "73384", "url": "https://cs.wikipedia.org/wiki?curid=73384", "title": "Taxi", "text": "Taxi\n\nTaxislužba (taxi) je způsob veřejné dopravy, při němž je nabízena přeprava (zpravidla osobními automobily) po trase podle individuálního přání zákazníka. Doprava je nabízena buď na vyznačených nebo neoficiálních taxistanovištích, nebo jízdou vozidel po ulicích tak, aby zájemce o přepravu mohl vozidlo například pokynem ruky stopnout, nebo na telefonickou objednávku. Jízdné se platí přímo řidiči vozidla, zpravidla při skončení jízdy.\n\nV České republice upravuje základní podmínky provozování taxislužby Zákon o silniční dopravě (č. 111/1994 Sb. v platném znění). K provozování taxislužby je nutná licence-koncese od obce s rozšířenou působností, na jejímž území dopravce taxislužbu provozuje. Obec může určit obecně závaznou vyhláškou podmínky udělení licence a provozní řád stanovišť taxislužby a za stanovených podmínek nařízením určovat maximální ceny jízdného. Vybrané obce (hlavní město Praha, statutární města a obce s počtem obyvatel přesahujícím 20 000) mohou stanovit vyhláškou jako podmínku k výkonu práce řidiče taxislužby na území obce složení zkoušky z místopisu, právních předpisů a obsluhy taxametru, které obec potvrzuje osvědčením s omezenou časovou a územní platností (§ 21a zákona 111/1994 Sb.).\n\nVětšina dopravců v taxislužbě jsou živnostníci (z nichž někteří pracují pod hlavičkou některého dispečinku) nebo soukromé firmy vykonávající činnost prostřednictvím svých zaměstnanců. Před rokem 1990 provozovaly v českých městech taxislužbu zpravidla městské podniky obdobně jako veřejnou hromadnou dopravu.\n\n\n"}
{"id": "73395", "url": "https://cs.wikipedia.org/wiki?curid=73395", "title": "Kostel svatého Mikuláše (Potvorov)", "text": "Kostel svatého Mikuláše (Potvorov)\n\nKostel sv. Mikuláše v Potvorově je románský kostel s pozdějšími barokními dostavbami. Byl postaven již před rokem 1250. Okolo kostela je hřbitov, hlavní část je na východě. Věž má okna pouze v nejvyšším podlaží, jsou na nich dřevěné žaluzie. V nejvyšším patře jsou dva zvony. Větší pochází nejspíše z 15. století, menší asi z 20. století.\n\n"}
{"id": "73400", "url": "https://cs.wikipedia.org/wiki?curid=73400", "title": "Stanislav Piętak", "text": "Stanislav Piętak\n\nStanislav Piętak [pientak] (* 18. března 1946 ve Smilovicích) je český luterský teolog, pedagog a emeritní biskup.\n\nV letech 1967–1971 vystudoval teologii na Evangelické bohoslovecké fakultě v Bratislavě a Křesťanské teologické akademii ve Varšavě.\nOd roku 1971 působí v duchovenské službě Slezské církve evangelické a. v.; působil ve sborech v Havířově-Bludovicích (1971–1979), v Albrechticích (1979–1992), v Havířově-Suché (1990–1992), v Třinci (1992–2006) a v Neborech (2001 a 2006). Během komunistického režimu byl perzekvován, do úřadu pastora mohl být poprvé zvolen až v roce 1989.\n\nByl činný též na Pedagogické fakultě Ostravské univerzity, kde stál v čele Katedry křesťanské výchovy od roku 1993 až do začlenění uvedené katedry do Katedry společenských věd v roce 2003. V roce 2000 získal na Evangelické bohoslovecké fakultě v Bratislavě doktorát na základě obhájení disertační práce na téma \"Duchovní zralost jako výzva pro konfirmační přípravu\". Od roku 2005 zastával funkci předsedy Rady Církevní základní školy v Třinci, která navazuje na činnost křesťanských tříd na Fakultní ZŠ v Třinci (1994–2003). Byl též členem Rady Evangelikálního teologického semináře v Praze.\n\nV listopadu 2006 byl synodem SCEAV zvolen biskupem. V roce 2007 odepřel podepsat dokument \"Charta Oecumenica\", neboť měl zato, že signatáře zavazuje k směřování, které se rozchází v základních otázkách s augsburským vyznáním. V roce 2009 se v otevřeném dopise vyjádřil proti uznání homosexuálního partnerství v Evangelické luterské církvi v Americe. Jeho funkční období v úřadu biskupa uplynulo 18. března 2011.\n\nPoté co opustil úřad biskupa, začal v roce 2011 pracovat ve sboru v Bystřici nad Olší.\n\nBiskup Piętak je ženatý; z manželství s Annou roz. Chalupskou má dceru Magdalenu a syny Martina, Tomáše a Pavla. Jeho zetěm je Jiří Chodura.\n\n\n\n"}
{"id": "73403", "url": "https://cs.wikipedia.org/wiki?curid=73403", "title": "Úmluva o mezinárodním obchodu s ohroženými druhy volně žijících živočichů a planě rostoucích rostlin", "text": "Úmluva o mezinárodním obchodu s ohroženými druhy volně žijících živočichů a planě rostoucích rostlin\n\nÚmluva o mezinárodním obchodu s ohroženými druhy volně žijících živočichů a planě rostoucích rostlin ( ', zkráceně CITES; jinak známá také jako Washingtonská úmluva) je jedna z nejdůležitějších dohod chránících rostliny a živočichy na mezinárodní úrovni. Jejím smyslem je celosvětová kontrola obchodu s ohroženými druhy volně žijících živočichů a planě rostoucích rostlin.\n\nCITES se týká nejen exemplářů z přírody, ale i živočichů a rostlin odchovaných v zajetí nebo vypěstovaných, pokud žijí/rostou i ve volné přírodě. Nezahrnuje domestikovaná zvířata a kulturní rostliny.\n\nSmlouva nabyla platnosti v červenci 1975 a přijalo ji (stav roku 2017) 183 smluvních států.\n\nCITES obsahuje seznamy druhů, kterých se týká. Jsou uvedeny v jednotlivých přílohách:\nEU pohlíží na některé druhy přísněji a proto zavádí vlastní kategorie:\n\nDatabáze CITES je spravovaná UNEP-WCMC.\n\nPřínosy CITES:\n\n\nProblémy CITES:\n\n\nV Evropské unii platí nařízení rady (ES) č. 338/97 z 9. prosince 1996 o ochraně volně žijících druhů živočichů a rostlin směrnicí o obchodu s nimi. Tato směrnice je v některých částech přísnější než samotná Washingtonská úmluva.\n\nV ČR je obchod s ohroženými druhy regulován zákonem 100/2004 Sb. Tato zákonná úprava je přísnější než původní smlouva. Mimo jiné požaduje prokázat původ jedinců i ve vlastnictví soukromých a fyzických osob.\n\nV roce 2008 je připravována novelizace uvedeného zákona. Některé pasáže této novely vyvolaly protesty chovatelských organizací, pěstitelů kaktusů, orchidejí i odborníků \n\n\n"}
{"id": "73410", "url": "https://cs.wikipedia.org/wiki?curid=73410", "title": "Metro v Istanbulu", "text": "Metro v Istanbulu\n\nMetro v Istanbulu tvoří v současnosti jednu provozovanou podzemní linku (není-li započítáno lehké metro). Provozovatelem je společnost İstanbul Ulaşim A. Ş.\n\nPřestože již v 19. století, krátce po londýnském metru, byl otevřen v Istanbulu první úsek podzemní dráhy (dnes známý jako Tünel), jednalo se pouze o velmi krátkou trasu se dvěma stanicemi a vozy taženými koňmi. Postavil ji Francouz Henri Gavand mezi lety 1867 a 1875; spojila dvě čtvrti na povrchu oddělené prudkým stoupáním. Roku 1910 byla trať elektrifikována a v roce 1939 znárodněna.\n\nVýstavba první linky metra v moderním stylu byla zahájena v roce 1991 a první úsek mezi stanicemi Taksim a 4 Levent byl, sice se zpožděními, ale nakonec přece jen, otevřen 16. září roku 2000. Ve všech stanicích byly umístěny eskalátory (celkem jich je 87) a také výtahy pro handicapované obyvatele Istanbulu. Vlaky, které jsou zde v provozu, jsou francouzské výroby od firmy GEC-Alstom. Tunely i stanice jsou hloubené. Stanice mají jednotný vzhled, byly ale použity rozdílné barvy k jejich odlišení. Celkem je dnes provozovaná linka dlouhá 8 km s šesti stanicemi, její výstavba stála 180 milionů USD. Nástupiště jsou dlouhá 180 m, rozchod kolejí je 1435 mm. Metro má podle svých plánů odolat zemětřesení o síle 9 stupňů Richterovy stupnice.\n\nLinka metra se v letech 2005 a 2006 prodlužovala, a to jak jižním, tak i severním směrem. Na jihu vstoupí pod staré město a bude ukončena ve stanici Yenikapı, která se tak stane přestupní s trasou lehkého metra. Zlatý roh překoná po mostě, tento úsek má být podle plánů otevřen v roce 2008.\n\nNa severu se linka prodlužuje o dvě stanice, konečnou se tak stane stanice Ayazağa. Tento úsek má být otevřen začátkem roku 2006.\n\nV roce 2017 je ve stavbě 71 stanic a 4 linky.\n\n\n"}
{"id": "73416", "url": "https://cs.wikipedia.org/wiki?curid=73416", "title": "Ucunomija", "text": "Ucunomija\n\nUcunomija (宇都宮市; \"Ucunomija-ši\") je hlavní město japonské prefektury Točigi. Je komerčním a průmyslovým centrem celé provincie.\n\nV roce 2003 mělo město 448 363 obyvatel a hustotu osídlení 1 436 ob./km². Celková rozloha města je 312,16 km².\n\nNálezy dokazují, že oblast města byl osídlena již v době japonského paleolitu. Město bylo založeno 1. dubna 1896.\n\n\n"}
{"id": "73417", "url": "https://cs.wikipedia.org/wiki?curid=73417", "title": "Státní svátky Argentiny", "text": "Státní svátky Argentiny\n\n¹ Tento svátek nemá přesné datum.\n² Svátek je vždy třetí pondělí v měsíci\n"}
{"id": "73420", "url": "https://cs.wikipedia.org/wiki?curid=73420", "title": "Lehké metro v Istanbulu", "text": "Lehké metro v Istanbulu\n\nLehké metro v Istanbulu ( Hafif raylı sistem) má jednu větvící se linku, obsluhující západní část města. Je provozovaná společností İstanbul Ulaşim A. Ş.\n\nPrvní úsek lehkého metra byl otevřen 3. září 1989 mezi stanicemi Aksaray a Karaltepe, hlavním účelem bylo spojit západně ležící čtvrti města s jejich centrem. Do roku 1995 byla trať prodloužena do stanice Yenibosna. 20. prosince 2002 se linka prodloužila dále západním směrem, a to i na Atatürkovo letiště. Celkem má síť nyní 18 stanic, z toho šest podzemních a tři nadzemní na trase dlouhé 19,3 km. V roce 2006 je ve výstavbě větev současné trasy, vybíhá ze stanice Otogar a její konečnou bude Mahmutbey. Po dokončení prodloužení klasického metra do stanice Aksaray v centru města bude možný i přestup mezi oběma systémy veřejné dopravy.\n\nSystém je konstruovaný jako oddělený od ostatní dopravy, 4,4 km z jeho sítě vedou pod zemí. Denně přepraví metro 200 000 cestujících, v provozu je 37 vlaků. Výstavba trati do současné podoby stála 55 milionů USD. \n\nM1A / M1B\n\nM1A\n\nM1B\n\n"}
{"id": "73422", "url": "https://cs.wikipedia.org/wiki?curid=73422", "title": "Státní svátky Arménie", "text": "Státní svátky Arménie\n\nToto jsou státní svátky Arménie.\n"}
{"id": "73425", "url": "https://cs.wikipedia.org/wiki?curid=73425", "title": "Tramvajová doprava v Istanbulu", "text": "Tramvajová doprava v Istanbulu\n\nIstanbul, jako největší město v Turecku, má tři sítě tramvajové dopravy; moderní sloužící hlavně pro obsluhu města a dvě historické, které mají hlavní význam jako spíše nostalgická připomínka skončených dob.\n\nIstanbulská historická tramvaj je od konce 90. let v provozu na jedné lince v historickém jádru Istanbulu.\n\nTramvaj jezdí na jednokolejné trati s výhybnami, spojuje staré metro Tünel a stanici nového metra Taksim jednou z nejznámějších ulicí ve městě, İstiklal Caddesi. Celá její trasa je dlouhá 1,6 km. Poprvé zde tramvaje vyjely v 19. století, roku 1869, a v provozu byly až do 50. let minulého století. V 90. letech byly vozy znovu opraveny a nasazeny do provozu.\n\nV roce 2003 byla otevřena další nostalgická trasa, tato se nachází v anatolské části města a spojuje \"Kadıköy\" a \"Moda\". Má 10 stanic a je dlouhá 2,6 km. Celou linku vůz ujede za 21 minut. V roce 2003 se svezlo 641 000 lidí. Na této lince jsou provozovány ojeté tramvaje Gotha, původem z Německé demokratické republiky.\n\nSystém moderní tramvaje byl zprovozněn v roce 1992, stejně jako v jiných místech v Evropě byl i v Istanbulu obnoven tramvajový provoz. Na kolejích o rozchodu 1435 mm se objevily vozy moderní koncepce, první úsek spojil čtvrti Topkapı a Sirkeci. V roce 1994 byla linka poprvé prodloužena a to do čtvrti Zeytinburnu, kde byl tak umožněn přestup na lehké metro, a o další dva roky později na protějším konci ze čtvrti Sirkeci do Eminönü byl zprovozněn také další krátký úsek. Roku 2002 byla linka ještě prodloužena, nová trať tentokrát překročila Zlatý roh, tramvaje zde tak nyní jezdí opět od doby, co byly v 50. letech zrušeny. V roce červnu 2006 byla trať prodloužena severovýchodním směrem do stanice \"Kabataş\", kde je tak umožněn přestup na lanovou dráhu vedoucí ke stanici metra Taksim. V září téhož roku bylo otevřeno prodloužení na opačném konci trati ze stanice \"Zeytinburnu\" na novou konečnou \"Bağcılar\". Tento úsek byl původně obsluhovaný samostatnou linkou T2, ale po dodání nových vozů Alstom Citadis byly linky T1 a T2 sloučeny a v délce celé trati je nyní provozována jediná linka T1.\n\nSíť je, a pravděpodobně i stále bude oddělena od dvou krátkých, historických tramvajových linek pro turisty.\n\nHlavní tramvajová linka T1 má 31 stanic a délku 18,5 km. Je na ni nasazeno 92 vozidel, celou linku tramvaj ujede za 65 minut. Denně uveze až 320 000 cestujících. Interval ve špičce je 2 minuty.\n\nTramvajová linka T3 má 10 stanic a délku 2,6 km. Jsou na ni nasazeny 4 vozidla, celou linku tramvaj ujede za 20 minut. Denně uveze až 1800 cestujících. Interval ve špičce je 10 minut.\n\nZastávky v Kadiköy: İDO (Istanbulské mořské autobusy) - İskele Camii (Mešita u pobřeží) - Çarşı (Bazar)- Altıyol (Šesticestí)- Bahariye - Kilise (kostel)- Moda İlkokulu (základní škola Moda) - Moda Caddesi (Hlavní třída Moda)- Mühürdar- Damga Sokak\n\nLinka T1 je obsluhovaná výhradně moderními klimatizovanými nízkopodlažními tramvajemi.\n\n\n"}
{"id": "73426", "url": "https://cs.wikipedia.org/wiki?curid=73426", "title": "Plotna (kuchyňské zařízení)", "text": "Plotna (kuchyňské zařízení)\n\nPlotna je horní díl kuchyňského zařízení sloužící k ohřevu jídel. V současnosti jsou nejčastěji v moderních domácnostech používaná zařízení plynová, elektrická resp. se sklokeramickou deskou. V minulosti se využívalo spíše dřevo a uhlí a plotna byla součástí kamen nebo pece, v současnosti bývá součástí plynového nebo elektrického sporáku. \n\nTopné spirály se nacházejí pod sklokeramickou deskou, která je průhledná. Žhavá spirála vyzařuje teplo přímo na dno hrnce. Z důvodů minimalizace ztrát vyzařované energie odrazem jsou desky obvykle černé nebo tmavošedé. Použitý sklokeramický materiál má extrémně nízkou tepelnou roztažnost, proto ani při velkých teplotních rozdílech nepraská. Důležitou předností využití sálavé složky tepelného spektra je rychlost působení. Varné místo vyzařuje s maximálním výkonem již několik sekund od zapnutí.\n\n"}
{"id": "73428", "url": "https://cs.wikipedia.org/wiki?curid=73428", "title": "Okres Košice I", "text": "Okres Košice I\n\nOkres Košice I je jeden z okresů slovenských Košic. Leží na severu města v Košickém kraji. Na severu hraničí s okresem Košice-okolí, na jihu s dalšími třemi městskými okresy. Patří sem následující části města: Džungľa, Kavečany, Sever, Sídliště Ťahanovce, Staré Město, Ťahanovce\n"}
{"id": "73431", "url": "https://cs.wikipedia.org/wiki?curid=73431", "title": "Animální trakce", "text": "Animální trakce\n\nAnimální trakce je způsob pohonu dopravních prostředků nebo jiných strojů s využitím síly zvířat. Jako tažné zvíře se nejčastěji používá kůň, nebo tur.\n\nNejméně od raného starověku známým a dosud užívaným způsobem dopravy je jízda na zvířeti a doprava osob a věcí přímo na jeho hřbetě. Potahová vozidla, kolová i saně, se tradičně používala k dopravě také již od starověku a dodnes mají v mnoha oblastech světa klíčový význam. Dostavníky, formanské vozy, fiakry, koněspřežné dráhy a koňmi tažené omnibusy tvořily v některých obdobích 18. a 19. století základ moderních dopravních systémů.\n\nTažná síla zvířat byla a v méně rozvinutých zemích je i dnes kromě dopravy také využívána v zemědělství zejména k orbě. Místy byla využívána i k pohonu strojů nebo zařízení, k němuž ale častěji byla před objevem parního stroje a motorů využívána síla vodních toků nebo větru.\n\n"}
{"id": "73433", "url": "https://cs.wikipedia.org/wiki?curid=73433", "title": "Saga (Saga)", "text": "Saga (Saga)\n\nSaga (: ; \"Saga-ši\") je hlavní město prefektury Saga na ostrově Kjúšú, Japonsko.\n\nK 1. listopadu 2007 mělo město 240 066 obyvatel a hustotu osídlení 676 ob./km². Celková rozloha města je 355,15 km².\n\nModerní město Saga bylo založeno 1. dubna 1889.\n\nBěhem období Edo ovládal město a okolí rod Nabešima, který nechal vystavět místní hrad.\n\n\n\n"}
{"id": "73435", "url": "https://cs.wikipedia.org/wiki?curid=73435", "title": "Seznam podzemních drah", "text": "Seznam podzemních drah\n\nToto je Seznam měst, ve kterých je část veřejné dopravy realizována podzemní dráhou, včetně odkazů na články o těchto drahách a nejdůležitějších parametrů.\n\nPočet linek, stanic a délka linek, zvláště u prudce se rozvíjejících podzemních drah v Číně, často roste. Údaje v tabulce jsou aktuální z konce roku 2017.\n\n"}
{"id": "73444", "url": "https://cs.wikipedia.org/wiki?curid=73444", "title": "Obzor", "text": "Obzor\n\nObzor (též horizont, z řec. ὁρίζων, obzor, od ὁρίζειν, ohraničovat) je optická hraniční čára mezi viditelným povrchem planety Země a oblohou.\n\nViditelnost obzoru je podmíněna optickými podmínkami, panujícími v daném okamžiku v místě pozorovatele. Můžeme rozlišovat trojí horizont:\n\nVzdálenost pravého horizontu závisí na výšce oka nad povrchem Země podle přibližného vzorce:\nformula_1 \nkde \"d\" je vzdálenost v kilometrech a \"h\" je výška v metrech. Vzdálenost pravého horizontu při výšce oka 1,70 m činí asi 4,7 km, při výšce 100 m asi 36 km.\n"}
{"id": "73445", "url": "https://cs.wikipedia.org/wiki?curid=73445", "title": "Hannover", "text": "Hannover\n\nHannover (správná česká výslovnost [hanover] nebo [hanóvr], německá výslovnost ) je hlavní město spolkové země Dolní Sasko (Niedersachsen). Nachází se na nejužším místě údolí řeky Leine a je významným centrem průmyslu, obchodu a služeb v Německu.\n\nMěsto je známé také jako hostitel světové výstavy EXPO 2000. Každoročně se zde koná celá řada významných veletrhů - mezi nejznámější patří počítačový veletrh CeBIT a veletrhy Hannover Messe. Zde také se zrodilo plemeno koně hannoverský kůň.\n\nVe městě působí fotbalový tým Hannover 96. Založen byl v roce 1896, v sezoně 2015/16 hraje 1. Bundesligu.\n\nHannover vznikl asi v 10. století jako vesnice převozníků a rybářů. Původní umístění této vesnice bylo na břehu řeky Leine, město se ale nadále rozrůstalo, proto jej dnes najdeme na mnohem větší ploše. Největšího rozmachu dosáhl Hannover ve 13. století, pozemní přeprava byla nebezpečná a město bylo v blízkosti soutoku několika řek, takže za jeho vzrůstem stála právě jeho strategická poloha.\n\nKrom vodní dopravy byl Hannover v historii hlavně centrem hannoverských kurfiřtů, z nichž Jiří I. (pravnuk Jakuba I.) se roku 1714 stal anglickým králem a zakladatelem dědičné královské Hannoverské dynastie. Ve městě se narodil i slavný britský astronom sir William Herschel, který se stal objevitelem planety Uran.\n\nOd roku 1868 do roku 1946 byl Hannover hlavním městem pruské provincie Hannoveru a později také administrativní oblasti Hannover, ta ale v roce 2005 zanikla. Nyní je Hannover hlavním městem spolkové země Dolní Sasko.\n\nPoloha\n\nHannover leží v údolí řeky Leine. Ze severu zde zasahuje Dolnosaská vysočina, která pak přechází do Severoněmecké nížiny. Centrum města leží na souřadnicích 52 ° 22'28 \" severní šířky a 9 ° 44'19\" východní délky. Geografická poloha poskytla příznivé podmínky pro rozvoj města již od středověku. Vzdálenosti z Hannoveru do nejbližších větších měst jsou následující: 25 km jižně leží Hildesheim, zhruba 55 km východně Braunschweig a asi 70 km na východ Wolfsburg. Severně od Hannoveru leží Brémy (asi 100 km) a Hamburk (asi 150 km). Hlavní město Berlín se nachází zhruba 250 km na východ.\n\nHannover leží v průměrně výšce 55 metrů nad mořem. Nejvyšší bod se nachází v jihovýchodní částí, vrch Kronsberg leží v nadmořské výšce 118,2 metrů nad mořem, vrch Lindener pak ve výšce 89,0 metrů nad mořem. Nejníže položeným místem se nachází v chráněné krajinné oblasti Klosterforst Marienwerder, které leží ve výšce 44 metrů nad mořem.\n\nSousední obce\n\nNásledující města a obce sousedí s městem Hannover: Langenhagen, Isernhagen, Lehrte, Sehnde, Laatzen, Hemmingen, Ronnenberg, Gehrden, Seelze a Garbsen.\n\nAdministrativní členění města\n\nHannover se skládá z 51 městských částí, které jsou sloučeny po dvou až sedmi do třinácti větších celků: Mitte, Vahrenwald-List, Bothfeld-Vahrenheide, Buchholz-Kleefeld, Misburg-Anderten, Kirchrode-Bemerode-Wülferode, Südstadt - Bult, Döhren-Wülfel, Ricklingen, Linden-Limmer, Ahlem-Badenstedt-Davenstedt, Herrhäuser - Stöcken und Nordstadt.\n\nJedenáct procent z asi 200 čtverečních kilometrů rozlohy města tvoří veřejná zeleň. Díky tomu je tak Hannover označován jako jedno z nejzelenějších měst Německa. V blízkosti centra se rozkládá městský les Eilenriede o rozloze 650 hektarů.\n\nV jižní části města se nachází uměle vytvořené jezero Maschsee o rozloze 78 akrů.\n\nKlima\n\nRoční průměrná teplota dosahuje 8,7 °C. Průměrný roční úhrn srážek činí 661 milimetrů srážek. Mezi květnem a srpnem se průměrně vyskytuje 22 letních dnů (klimatologický termín pro dny, kdy maximální teplota překračuje 25 ° C).\n\nMěsto je známo chemickým, textilním, gumárenským a ocelářským průmyslem. V části Hannover-Stöcken se nachází závod Volkswagen Commercial Vehicles, kde se vyrábí Volkswagen Transporter. Jde o největšího zaměstnavatele v regionu.\nFinanční průmysl je také důležitý. Významnými zaměstnavateli jsou Talanx, VHV, Hannover Re a Nord LB.\n\nZajímavou pomůckou pro turisty je tzv. červená linie neboli Roter Faden. Jedná se o zhruba 4,2 km dlouhou trasu kolem nejvýznamnějších památek města. Stačí pouze sledovat linii vyznačenou na chodnících a silnicích a nechat se unášet atmosférou města.\n\nKröpcke je centrální místo v Hannoveru. Jedná se víceméně o křižovatku čtyř důležitých nákupních ulic: Georgsstraße, Karmarschstraße, Bahnhofstraße a Rathenaustraße, na které se nachází starodávné hodiny - Kröpcke Uhr. Ty se postupem času staly jakýmsi záchytným bodem a místem srazů. Kröpcke je současně důležitým přestupním uzlem městské hromadné dopravy.\n\nHistorie této křižovatky sahá až do 19. století. Od roku 1872 zde fungovala tzv. koňská dráha, která byla v roce 1897 nahrazena dráhou tramvajovou. V průběhu druhé světové války bylo místo zničeno a po přestavbě v roce 1971 byla tramvajová dráha umístěna do podzemí a náměstí se stalo pěší zónou.\n\nNa Kröpcke nalezneme kromě zmiňovaných zelených hodin o výšce zhruba 2 metry také vyhlášenou cukrárnu Mövenpick s nezaměnitelnou vlnitou střechou.\n\nZ Kröpcke směrem k hlavnímu nádraží vede dvojúrovňová nákupní promenáda Niki-de-Saint-Phalle.\n\n„Plíce města“ - i tak bývá tento 650 hektarů veliký lesopark poblíž centra města označován. Jedná se o jednu z největších městských zelených ploch v Evropě. Obyvatelé Hannoveru zde rádi tráví volné chvíle. Potkáte zde spoustu běžců, cyklistů či bruslařů. Nachází se zde i několik sáňkových drah, dětských hřišť, pinpongových stolů apod. Ideální místo pro volný čas.\n\nBudova tzv. nové radnice byla postavena v letech 1901 až 1913 a její stavba stála tehdy deset milionů marek. Radnice je 98 metrů vysoká a v její kopuli byl v roce 1946 vyhlášen samostatný stát Dolní Sasko. V současnosti je kupole zpřístupněna veřejnosti jako vyhlídka na celé město a široké okolí za malý poplatek 3,00 Euro.\n\nRadnice, Hauptbahnhof - hlavní nádraží, Herrenhäuser Gärten - královské zahrady, ZOO, Kröpcke, Aegidientorkirche, Marktkirche, Eilenriede aj.\n\n\n\n\n"}
{"id": "73446", "url": "https://cs.wikipedia.org/wiki?curid=73446", "title": "Oliva", "text": "Oliva\n\nOliva je plodem olivovníku evropského. \n\nKromě zelených oliv, které se sklízejí na podzim, existují i tmavé olivy sklízené začátkem prosince. Nejde o odlišnou odrůdu. Zelené olivy jsou jen nezralou formou oliv tmavých.\n\nVyrábí se z nich velmi kvalitní olivový olej a používají se také v různých jídlech. Kvality oliv a olivového oleje využívali již staří Řekové. Olivy mají podle vědců velmi kladný vliv na lidský organismus. Díky svým detoxikačním účinkům hrají velkou roli v boji proti stárnutí, civilizačním a srdečním chorobám, olivový olej lze využít v léčbě mnohých kožních onemocnění. Zlepšují trávení a chuť k jídlu. Několik oliv před hlavním jídlem pomůže zvýšit hladinu žaludečních šťáv, a tak urychlit trávení.\n\nOlivy jsou jedním z nejvíce pěstovaných druhů ovoce na světě. V roce 2011 bylo olivovníky osázeno 9,6 milionu hektarů, což je více než dvakrát větší plocha než plocha na níž se pěstují jablka, banány nebo manga. Větší plochu na světě zabírají pouze plantáže určené pro produkci kokosových ořechů a palmového oleje. Rozloha pěstování olivovníků se mezi lety 1960 až 1980 ztrojnásobila z 2,6 na 7,95 milionu hektarů a maxima 10 milionů hektarů dosáhla v roce 2008. Deset největších producentů podle údajů Organizace pro výživu a zemědělství je alokováno ve středozemí a produkuje 95 % světové produkce oliv.\n\n"}
{"id": "73447", "url": "https://cs.wikipedia.org/wiki?curid=73447", "title": "Edinburgh", "text": "Edinburgh\n\nEdinburgh (anglická výslovnost , výslovnost v češtině [edynburk], skotskou gaelštinou \"Dùn Èideann\"), též Edinburk, je hlavní město Skotska, konstituční součásti Spojeného království. Leží na jihovýchodě země, na pobřeží Severního moře, u zálivu Firth of Forth. \n\nEdinburgh je jednou z 32 správních jednotek Skotska, tzv. \"council areas\". Jako sídlo skotské vlády (\"Scottish Government\") a Skotského parlamentu je Edinburgh politickým a administrativním centrem země. Spolu s Glasgowem je také centrem kultury, vysokého školství a vědy ve Skotsku. V Edinburghu zasedá Skotský nejvyšší soud. \n\nVe městě se každoročně koná tradiční divadelní Edinburský festival, mezinárodní filmový festival a také Edinburgh Military Tattoo, festival vojenské historie. Město bylo v roce 1995 zapsáno na Seznam světového dědictví UNESCO. Každoročně je navštíví na 13 milionů turistů.\n\nMěsto je rozděleno na dvě části údolím, v němž od západu k východu vedou desítky kolejí železnice k nádraží \"Waverley Station\".\n\nDominantou větší, jižní části je historické jádro Starého Města (Old Town), jemuž vévodí hrad s katedrálou sv. Jiljí. K němu vede nahoru královská cesta zvaná \"Royal Mile\" (Královská míle), zakončená dole královským palácem \"Holyroodhouse\". Historické budovy univerzity tvoří novogotická dvouvěžová Nová kolej v kopci pod hradem a barokní Stará kolej univerzity na jižní straně Nicolson Street. Východní horizont města lemuje původně královský vrch upravený na \"Holyrood Park\", jehož nejvyšším pahorkem je mýtické sídlo krále Artuše v nadmořské výšce 250 metrů.\n\nSeverní část města tvoří Nové Město (New Town) s návrším \"Calton Hill\", pomníkem a astronomickou observatoří. Jižní hranici tvoří rušná Princes Street s parkem a čtyřmi pomníky, z nichž nejvyšší je novogotická věž se sochou spisovatele Waltera Scotta. Dominantou Nového Města je věžová budova hotelu Balmoral na nároží Princes Street a kamenného mostu Northbridge.\n\nStopy osídlení jsou archeologickými nálezy doloženy na hradním návrší i na královském vrchu již od pravěku, v mezolitu, tj. 8500 před n. l., hojně z doby bronzové a keltskou kulturou z doby železné. Edinburgh založili v 1. století n. l. Římané, kteří zde vybudovali vojenský tábor a snažili se podmanit si místní kmen Keltů, latinsky nazývaný \"Votadini\". Jejich předpokládaní následovníci Gododdinové postavili hradiště \"Din Eidyn\" nebo \"Etin\". \"Piktská kronika\" z 10. století zaznamenala pevnost jménem \"oppidum Eden\". Z těchto názvů se postupně vyvinulo označení \"Edinburgh\".\n\nAnglové z království Bernicie měli významný vliv na okolí Edinburghu, jež bylo postupně součástí severní Bernicie, severní Northumbrie a konečně jihovýchodního Skotska, a to zejména od roku 638, kdy gododdinskou pevnost zřejmě obléhaly síly loajální králi Oswaldovi z Northumbrie. Oblast byla postupně christianizována. Některé části hradu a hradní kaple z této doby byly zdokumentovány archeologicky. Hradní palác byl snad vystavěn již kolem roku 1136 za vlády Malcolma III., zakladatele skotského královského rodu, který jej zařadil mezi svá sídla, nebo až za krále Davida I., který založil augustiniánské opatství (\"Holyrood Abbey\"). Edinburgh byl tehdy součástí hrabství Střední Lothian. Sídlem skotských králů byl královský palác Holyroodhouse, za krále Jakuba II. v roce 1437 byl Edinburgh prohlášen hlavním městem Skotského království. Královským sídlem byl také za jeho následovníků, včetně královny Marie Stuartovny, která byla poslední katolickou panovnicí. Po svém uvěznění na hradě Loch Leven uprchla Marie Stuartovna do Anglie, kde však byla svou sestřenicí, královnou Alžbětou I. internována a nakonec roku 1587 popravena. Palác Holyrood je v současné době britským korunním majetkem. Roku 1582 byla založena univerzita, jako čtvrtá ve Skotsku. Roku 1560 zvítězila náboženská reformace, kostely ovládli presbyteriáni, katolíci se zachránili pouze v severozápadním Skotsku.\n\nS nástupem syna Marie Stuartovny, protestantského krále Jakuba V. na anglický trůn roku 1603 město přišlo o titul sídelního města krále a od roku 1707 až do roku 1997 se ve městě nescházel ani skotský parlament. Počátkem 18. století byly vysušeny bažiny pod hradem a začala výstavba Nového Města (New Town). Roku 1745 město obsadilo povstalecké vojsko skotských horalů – jakobitů, které vedl zde sídlící Karel Eduard Stuart s cílem svrhnout vládnoucí hannoverskou dynastii a vrátit na trůn Stuartovce. Po neúspěchu pretendent uprchl do Francie.\n\nVe 2. polovině 18. století se Edinburgh stal centrem skotského osvícenství, působili zde myslitelé David Hume, Adam Smith, James Hutton či Joseph Black, významu nabyla Královská skotská akademie věd a umění (Royal Scottish Academy), stejně jako zdejší univerzita i její absolventi. Město tehdy získalo titul \"Atény Severu\".\nPro 19. století je charakteristický prudký rozvoj obchodu s vlněnými výrobky a průmyslu: jak dosavadních oborů (pivovary, palírny whisky a knihtisk), tak nových továren: roku 1856 byla založena North Rubber Hunter Company na výrobu lovecké obuvi. V letech 1846–1850 začala výstavba železnice East Coast Line, jež razantně údolím prorazila trať a do města umístila dvě nádraží, Wawerly Station a Haymarket. Kolejiště mezi nimi bylo roku 1897 překryté skleněnými stříškami, zaujímá dosud podstatnou plochu údolí a rozděluje jinak celistvou historickou zástavbu.\n\nMěsto se orientuje na finančnictví, školství, turismus i s ním spojený obchod a služby. Edinburgh každoročně navštíví stovky tisíc návštěvníků z celého světa.\n\nNa hradě jsou vystaveny \"skotské korunovační klenoty\". Jsou to zlaté renesanční insignie: královská koruna, královské jablko a ocelový meč s pochvou zdobenou emailem a pásem. Náleží k nim také pozůstatek kamenného stolce, tzv. \"Kámen osudu\" Stone of Destiny. Hradní expozice:\n\n\n\n\nV Edinburghu sídlí Skotský parlament, a to v kontroverzní novostavbě, která vzbudila rozruch jak svým vzhledem, tak cenou. Budova byla zprovozněna v září 2004.\n\nEkonomika Edinburghu těží převážně z finančnictví, turismu a služeb. V oblasti finančnictví je to druhé nejdůležitější centrum po Londýnu ve Velké Británii. Nezaměstnanost je ve městě pouze 2,2 procenta.\n\nBankovnictví má v Edinburghu bohatou historii již po dobu 300 let. Na jeho počátku stál vznik Skotské banky (Bank of Scotland). V dnešní době se Edinburgh řadí mezi šest nejvýznamnějších finančních center Evropy.\n\nV Edinburghu jsou dva profesionální fotbalové kluby, které oba hrají nejvyšší ligu SPL. Jsou to Hibernian FC (přezdívaní the \"Hibs\", nebo \"Hibees\") a Heart of Midlothian FC (the Jambos). V minulosti zde působil klub Meadowbank Thistle, který se v roce 1995 přesunul do města Livingston.\n\nNárodní rugbyový tým hraje své zápasy na stadionu Murrayfield, patřící instituci \"Scottish Rugby Union\". Dalšími populárními sporty jsou kriket a lední hokej.\n\nEdinburgh hostil v roce 1970 hry Commonwealthu.\n\nDle oficiálních zdrojů byl počet obyvatel města v roce 2008 477 830. Tímto počtem se Edinburgh řadí na sedmé místo největších měst Velké Británie a Severního Irska co do počtu obyvatel. Z tohoto počtu bylo 247 736 žen a 230 094 mužů.\n\n\nNejznámější je Edinburský mezinárodní divadelní a hudební festival, který začíná pravidelně každý rok v posledním týdnu v červenci a trvá do konce srpna, respektive začátku září. Od roku 1947 lze během tohoto festivalu spatřit mnoho umělců a výtvorů z různých odvětví kulturního života, počínaje baletem a konče pouliční serenádou. Bohatý program přiláká každoročně desetitisíce turistů z celého světa. V roce 2006 bylo uvedeno na 1867 představení na 261 různých místech.\n\nV Edinburghu a okolí panují podobné klimatické podmínky přímořského charakteru, jako na zbytku východního pobřeží Skotska, tj. mírné zimy a chladnější léta. To je ovlivněno především účinky Golfského proudu. Zimní teploty se pohybují okolo nuly, což je oproti územím ve stejném klimatickém pásu (např. Moskva, Labrador) velice mírné. Zimy bývají velmi větrné. Oproti tomu letní teploty jen málokdy překračují 23 °C. Golfský proud přináší od jihozápadu srážky, kdežto jihovýchodní větry jsou suché, studeného charakteru. Značné proudění vzduchu v těchto místech způsobuje poloha města přímo u Severního moře.\n\n\n\n"}
{"id": "73450", "url": "https://cs.wikipedia.org/wiki?curid=73450", "title": "Morče domácí", "text": "Morče domácí\n\nMorče domácí (\"Cavia porcellus)\" je domestikovaná forma jihoamerického hlodavce morčete divokého. Patří mezi oblíbené domácí mazlíčky.\n\nMorče domácí (\"Cavia aperea porcellus\") pochází z divokého morčete (\"Cavia aperea\"). Již dávno předtím, než dobyli Jižní Ameriku Španělé, chovali morčata pro maso a kožešinu Močikové, Čimúové a Inkové v oblasti dnešního Peru a Chile. Často se chovala také jako mazlíčci pro děti. Morčata se používala také jako obětní zvířata, kněží z jejich vnitřností věštili budoucnost a ukládali je jako obětinu do hrobů zemřelých. Svědectvím této skutečnosti jsou mumifikovaná morčata nalezená ve vykopávkách inckých sídlišť. Již tehdy se vyskytovaly mnohé barevné rázy. Avšak výzkumy naznačují, že černá morčata byla (nejspíše z pověrčivosti) hned po narození usmrcována. V kečujštině (jazyce Inků) se morčata nazývají \"cui cui\" podle typického hlasového projevu.V 15. století zmiňuje své první setkání s ochočenými morčaty u jihoamerických indiánů Kryštof Kolumbus a v 16. století tato zvířata popsal v knize o přírodě této oblasti slavný renesanční přírodovědec Conrad Gessner.\n\nMorčata byla dovezena do Evropy kolem 16. století a jako domácí mazlíčci se začala chovat na počátku 18. století, a to hlavně v Anglii. Zpočátku si je mohli dovolit jen bohatí lidé. V Anglii byly také v 19. století pořádány i první morčecí výstavy. Po druhé světové válce přišla vlna obliby morčat, která trvá dodnes.\n\nPo španělském vstupu do nového světa si morče brzy našlo svou cestu na evropský kontinent, kde se okamžitě stalo populárním jako domácí mazlíček. Například královna Alžběta I. vlastnila morče jako domácího mazlíčka, což mohlo přispět k jeho popularitě.\n\nV podmínkách domácího chovu dosahují morčata hmotnosti 800 až 1250 g, ale mohou vážit až 1800 g při délce těla 20 až 36 cm. Páření probíhá v době říje trvající 24 hodin, následuje březost v rozsahu 58 až 75 dní (nejčastěji 68 dní). V každém vrhu (ročně až pět, ale raději jen dva) se rodí jedno až šest mláďat s průměrnou porodní váhou 90 g. Ty samice odstaví ve stáří 4-6 týdnů. Pohlavní dospělosti dosahují samci ve věku osmi týdnů, samice deseti týdnů. Délka života bývá čtyři až deset let, ale může dosáhnout až čtrnácti let.\n\nStavba těla je u všech morčat stejná – široká oblá hlava, krátký krk, ramena a předhrudí široké, ne moc dlouhý, ale široký hřbet. Zadek zaoblený bez ocasu, končetiny krátké rovné – přední se čtyřmi prsty, zadní se třemi. Prospívající jedinec má celé tělo dobře osvalené. Chrup morčete tvoří dvacet zubů, čtyři řezáky, čtyři třenové zuby a dvanáct stoliček.\n\nStejně jako při chovu jiných domácích mazlíčků je třeba zajistit zvířeti vhodné podmínky a věnovat mu dostatek času. Morčata jsou zvířata společenská, zvláště samice, a proto je lze chovat ve skupině. Chovat dva nebo více samečků se většinou nedoporučuje, neboť se často kolem půl roku věku začínají prát, a to i když spolu žijí od narození. Přesto jsou případy, a není jich málo, kdy se samečci neperou.\n\nVhodné obydlí pro jedno morče je klec o ploše minimálně 80 × 50 cm a výšce 35–40 cm. Ta by měla být umístěna ve světlém nepřetopeném pokoji. Je třeba dbát na to, aby v pokoji nebyl průvan (na ten jsou morčata náchylná) a pokud možno ani zdroje hluku, jako např. televize, ovšem u většiny chovatelů tento faktor nezpůsobuje žádné komplikace.\n\n\nJako podestýlku je vhodné použít hobliny (piliny jsou příliš jemné, dráždí oči a vnikají do nozder; sláma může způsobit poranění očí, které jsou u morčat přirozeně vystouplé). Dalšími možnostmi jsou dřevěné pelety, dělají se i slaměné či konopné. U konopných pelet hrozí výskyt parazitů (lze je odstranit vystříkáním některým z relevantních přípravků, např. Arpalitem). Vhodná je také kukuřičná drť, která moč vsákne a zabraňuje tak zápachu, někdo používá i kočkolity, ale hrozí nebezpečí otravy při požití. Seno je vhodné jako potrava, pokud možno každý den, nikoli však jako podestýlka, protože nasákne močí a rychle začne zapáchat.\n\n\nKaždé morče by mělo mít jako součást bydlení domeček. Ten se dá koupit ve zverimexu, ale je možné ho vyrobit i doma. Bez domečku morče nemá soukromí a nemá se kam schovat. Napaječka nejlépe s kuličkovým systémem, jesličky na seno a trávu, různé hračky.\n\nMorče je koprofág, požírá vlastní výkaly. Ty jsou zdrojem vitaminů, vlákniny a symbiotických, ve střevě žijících bakterií.\n\nJeho potrava by měla být pestrá (hlavně v domácích podmínkách). Vhodné je krmit morče pravidelně každý den ve stejnou dobu. Obvykle se krmí dvakrát denně.\n\n\nMorčata žila v přírodě ve velkých skupinách, jedná se o zvířata se silně vyvinutým sociálním smyslem. Morčata ovládají pestrou škálu zvuků a jiných prostředků k vyjádření svých pocitů.\n\nUši morčete dokáží vnímat ultrazvuk až k hranici 100 kHz.\n\nV mnoha státech jsou zřízené kluby morčat s rodokmenem, které se řídí určitými standardy. Česká republika není výjimkou. Pořádá mnoho výstav, které je možno navštívit. Informace a termíny výstav naleznete na stránkách klubu.\nAbyste mohli odchovávat morčata s průkazem původu (PP), musíte se nejdříve stát členy Českého svazu chovatelů u libovolné základní organizace (např. v místě bydliště či chovatelů morčat), zaregistrovat si vlastní chovatelskou stanici (CHS).\nVystavovaná morčata se dělí do tří standardů – A, B, C. Morče lze registrovat od 500 g a výš, na věku nezáleží. Mělo by ovšem mít vyvinuté všechny znaky svého plemene. Vystavovat můžete v kategorii baby, junior nebo dospělých.\nPrůkaz původu se vystavuje jedincům, kteří odpovídají standardu svého plemene. Poté se absolvuje registrace čili uchovnění. Mláďatům se vystavuje tento průkaz, pokud mají alespoň jednoho z rodičů registrovaného.\n\nSrst je souměrně krátká a hustá. Je hladká, lesklá a dobře přiléhá k tělu.\n\nSrst je souměrně krátká a hustá. Je hladká, lesklá a dobře přiléhá k tělu. Na hlavě morčete je čelní rozeta (tzv. korunka).\n\nSrst je souměrně krátká a hustá. Je hladká, lesklá a dobře přiléhá k tělu.Americký crested má jediný rozdíl a tím je odlišné zbarvení čelní rozety. Tato tzv. koruna je vždy v bílé barvě a tak ostře kontrastuje s ostatní barvou srsti.\n\nNa tomto plemeni jsou charakteristickým znakem rozety (vírky), které jsou pravidelně rozloženy po celém těle. Morče má mít 8 rozet, a to v následujícím rozložení: 4 rozety tvoří pás kolem těla (2 jsou na hřbetě z obou stran páteře a 2 jsou na bocích). Další 4 rozety jsou na zadní části těla.\n\nSrst je souměrně krátká, hustá a elastická, bez přesahujících delších chlupů. Je hrubá a krepovitá, roste kolmo od těla a nepřesahuje délku 2,5 cm. Americký teddy je vzhledově totožný s rexem, rozdíl je pouze genetický.\n\nPlemeno švýcarský teddy je typické polodlouhou srstí, jejíž délka je asi 7 cm. Souměrně dlouhá srst je hustá, měkká a krepovitá, roste kolmo od těla.\n\nToto plemeno má hladkou rovnou srst, srst je souměrně dlouhá a hustá. Dlouhá srst narůstá od temene hlavy a za ušima spadá podél těla volně dolů.\n\nToto plemeno má hladkou rovnou srst, srst je souměrně dlouhá a hustá. Na hlavě morčete je čelní rozeta (tzv. korunka).\n\nToto plemeno má hladkou rovnou srst, srst je souměrně dlouhá a dorůstá délky asi 20 cm. Na zádi (na kyčlích) má dvě vedle sebe umístěné rozety, proto srst roste obráceně od zádi k hlavě. Na čele je nepravý vírek, který tvoří společně s obráceně rostlou dlouhou srstí ofinku. Této ofině se říká „pony“.\n\nToto plemeno má zvlněnou, krepovitou srst, jednotlivé pramínky se stáčejí do spirál. Srst je souměrně dlouhá, dorůstá délky asi 20 cm a roste kolmo od těla.\n\nToto plemeno má zvlněnou, krepovitou srst, jednotlivé pramínky se stáčejí do spirál. Srst je dlouhá, dorůstá délky asi 20cm a roste kolmo od těla. Na hlavě morčete je čelní rozeta (tzv. korunka).\n\nToto plemeno má zvlněnou, krepovitou srst, jednotlivé pramínky se stáčejí do spirál. Srst je souměrně dlouhá a dorůstá délky asi 20 cm a roste kolmo od těla. Na zádi (na kyčlích) má dvě vedle sebe umístěné rozety, proto srst roste obráceně od zádi k hlavě. Na čele je nepravý vírek, který tvoří společně s obráceně rostlou dlouhou srstí ofinku. Této ofině se říká „pony“.\n\nToto plemeno má zvlněnou srst, jednotlivé pramínky se stáčejí do spirál. Srst je souměrně dlouhá a dorůstá délky asi 20 cm. Roste kolmo od těla, je hustá a lesklá. Na zádi (na kyčlích) má dvě vedle sebe umístěné rozety, proto srst roste obráceně od zádi k hlavě. Na čele je nepravý vírek, který tvoří společně s obráceně rostlou dlouhou srstí ofinku. Této ofině se říká „pony“. Strukturou je srst odlišná od klasických kudrnatých plemen. Chlup není krepovitý.\n\nSkinny mají po celém těle velmi nepatrné množství prakticky neviditelného chmýří, které činí jejich tělo příjemné na dotek.\n\n-Pompon\n\nOhraničené osrstění na nose končící symetricky v úrovni vnitřních koutků očí.\n\n-Véčko\n\nOsrstění nosu není zakončeno v úrovni vnitřních koutků očí, pokračuje podél\n\nnadočnicových oblouků směrem k uším a připomíná tvar písmene V.\n\nBaldwiní kůže bývá na dotek poněkud gumová bez jakéhokoliv osrstění. Baldwin se rodí normálně osrstěný, ale srst postupně od 5. dne ztrácí směrem od hlavy. Do věku 2. měsíců musí být úplně holý, jinak mu zbytky srsti zůstanou po celý život (tzv. mezityp). Na kůži baldwina se tvoří vrásky a záhyby, které jsou nejvýraznější na hlavě, ramenou a nohách.\n\nObří morče, hmotnost kolem 2 kilogramů. U cuy morčat se toleruje mnohoprstost tzv. polydaktylie, která je geneticky vázaná na obří růst, některé prsty nemusejí být funkční. Cuy Morče bylo původními obyvateli Ameriky chováno na maso a i dnes je maso morčat běžnou součástí jídelníčku, zejména mezi obyvateli Peru či Ekvádoru.\n\nDíky saténovému faktoru se světlo odráží jinak – barvy se zdají být tmavší, intenzivnější a vzniká vysoký lesk.\n\nMorče domácí se řadí podle vyhlášky č. 207/2004 Sb. mezi druhy laboratorních zvířat. Používá se k laboratorním pokusům ve farmakologii, mikrobiologii, imunologii, parazitologii a dalších biotechnologických oborech. Chov v laboratorních podmínkách, jakož i veškeré pokusy na morčatech musí být v souladu se zákonem č. 246/1992 Sb., na ochranu zvířat proti týrání, ve znění zákona 77/2004 Sb., dále pak vyhlášky č. 207/2004 Sb a dalších souvisejících předpisů. Ve zmiňované vyhlášce jsou stanoveny limity pro minimální chovnou plochu pro jedno zvíře během pokusu i mimo něj, chovnou plochu pro matku s mláďaty, limity pro teplotu a vlhkost, limity pro navykací fázi před samotným experimentem.\n\n\n"}
{"id": "73463", "url": "https://cs.wikipedia.org/wiki?curid=73463", "title": "Arthur Cecil Pigou", "text": "Arthur Cecil Pigou\n\nArthur Cecil Pigou (18. listopadu 1877 – 7. března 1959) byl anglický ekonom, žák a nástupce Alfreda Marshalla. V letech 1908 – 1943 byl profesorem politické ekonomie na univerzitě v Cambridge. \n\nJeho hlavním přínosem je rozvoj ekonomie blahobytu. Poukazuje na nedostatek tržního systému, který sice optimálně alokuje zdroje, ale nemusí zajišťovat maximální blahobyt společnosti. Společenský blahobyt je nejčastěji definován jako součet blahobytu všech jedinců. Tento blahobyt se maximalizuje, pokud blahobyt jednoho nemůže být zvýšen, aniž by se zároveň nesnížil blahobyt druhého. \n\nAčkoli byl Pigou zastánce liberalismu, obhajuje zároveň potřebu státních zásahů při řešení tzv. externalit. Navrhoval soustavu daní (tzv. \"Pigouova daň\") a subvencí, která má uvádět motivace soukromých subjektů do souladu s požadavkem společenské efektivnosti (např. zdanění firem, které znečišťují životní prostředí). S jiným řešením problému externalit přišel v roce 1960 Ronald H. Coase (tzv. \"Coaseho teorém\").\n\n\n"}
{"id": "73468", "url": "https://cs.wikipedia.org/wiki?curid=73468", "title": "Thorismund", "text": "Thorismund\n\nThorismund (Torismond, španělsky \"Turismundo\") se stal vizigótským králem po smrti svého otce Theodoricha I., který padl v bitvě na Katalaunských polích v roce 451. Zemřel v roce 453 a byl následován svým bratrem Theodorichem II.\n"}
{"id": "73469", "url": "https://cs.wikipedia.org/wiki?curid=73469", "title": "Naha", "text": "Naha\n\nNaha (: 那覇市; \"Naha-ši\") je hlavní město japonské prefektury Okinawa. Moderní město bylo založeno 20. května 1921. Ale již před tím to bylo nejdůležitější a nejlidnatější město v souostroví Rjúkjú. Od počátku 15. století až do roku 1879 bylo hlavním městem Království Rjúkjú.\n\nNaha leží v jižní části ostrova Okinawa, největšího ostrova v souostroví Rjúkjú, na břehu Jihočínského moře.\n\nNaha je politickým a ekonomickým centrem a centrem vzdělanosti prefektury Okinawa. V minulosti byla i náboženským centrem Rjúkjúské dynastie.\n\nNa konci druhé světové války bylo skoro celé město srovnáno se zemí během tzv. bitvy o Okinawu.\n\n\n\n\n\n"}
{"id": "73471", "url": "https://cs.wikipedia.org/wiki?curid=73471", "title": "Theodorich II.", "text": "Theodorich II.\n\nTheodorich II. ( \"Teodorico\") (426 – 466 Toulouse) byl vizigotský král od roku 453, kdy dal zavraždit svého bratra Thorismunda. Za jeho vlády byl uzavřen foedus s římskou říší, která Vizigótům postoupila roku 462 Septimánii (oblast při pobřeží Středozemního moře v dnešní Francii). Theodorich zemřel v roce 466 a byl následován svým bratrem Eurichem.\n"}
{"id": "73472", "url": "https://cs.wikipedia.org/wiki?curid=73472", "title": "Cotton module builder", "text": "Cotton module builder\n\nCotton Module Builder je název pro zařízení využívané v mechanizaci pěstování bavlníku (\"Gossypium\"). Jedná se o jednotku, která vytváří na poli ohromné bloky (kolem 50 m³) stlačené bavlny. Tyto bloky mohou být následně naloženy na nákladní automobil a odvezeny k dalšímu zpracování.\n\nDo otevřeného prostoru CMB, je ze shora vysypán zásobník sběrače surové bavlny. Následně dojde ke spuštění pěchovací nohy do mačkacího prostoru a k rovnoměrnému rozhrnutí bavlny po celé ploše prostoru. Poté začne pěchovací noha postupně postupovat od připojení CMB k traktoru na druhou stranu. Stlačí vždy danou plochu bavlny, zdvihne se, popojede o několik centimetrů a opět danou plochu stlačí. Následně je do prostoru vysypán další zásobník sběrače surové bavlny. Když dojde k naplnění CMB a není již možno přijímat další bavlnu, v zadní části CMB se otevřou hydraulicky dveře, hydraulické písty nazdvihnou objekt na kolech, traktor popojede dopředu s CMB a zanechá za sebou stlačený blok bavlny.\n\nTen je pak ještě shora zakryt plachtou proti vodě a čeká na odvoz k dalšímu zpracování.\n\n"}
{"id": "73474", "url": "https://cs.wikipedia.org/wiki?curid=73474", "title": "Óita", "text": "Óita\n\nÓita (大分市; \"Óita-ši\") je hlavní město prefektury Óita na ostrově Kjúšú v Japonsku.\n\nV roce 2003 mělo město Óita 441 270 obyvatel a hustotu osídlení 1 222,90 ob./km². Celková rozloha města je 360,84 km².\n\nMěsto začalo prosperovat v 16. století za vlády Ótomo Sórina, který obchodoval s Portugalci.\n\n\n"}
{"id": "73478", "url": "https://cs.wikipedia.org/wiki?curid=73478", "title": "Kofola", "text": "Kofola\n\nKofola je sycený nealkoholický nápoj kolového typu, který vznikl v roce 1959 v Československu jako alternativa k tehdy nedostupným konkurenčním nápojům Coca-Cola nebo Pepsi. Nápoj vyrábí česká společnost Kofola a.s. \n\nKofola vznikla v rámci státní úlohy na využití přebytečného kofeinu při pražení kávy. Byla vyvinuta v Opavě v roce 1959. Doc. RNDr. PhMr. Zdeněk Blažek, CSc., byl pověřen vyvinout nápoj kolového typu. Základ tohoto nápoje měl být postaven na tuzemských surovinách a složený z přírodních látek. Namíchal originální vícesložkový sirup, který se později stal základem pro nový nápoj. Sladkokyselý sirup se pod názvem \"Kofo\" vyráběl ve farmaceutickém podniku \"Galena n.p.\" Opava-Komárov (dnes součást skupiny Teva Pharmaceutical Industries Ltd.), kde jej s kolektivem technologicky do výroby převedl čerstvý absolvent farmacie Jaroslav Knap, s nímž se Blažek seznámil na 1. československém sjezdu lékárníků. Sirup \"Kofo\" se stal hlavní přísadou nealkoholického nápoje \"Kofola\", představeného v roce 1960. Od roku 1960 je Kofola prodávána.\n\nBěhem 70. let se Kofola v komunistickém Československu stala velmi oblíbenou, protože nahradila nedostupné západní kolové nápoje, jako je Coca-Cola nebo Pepsi. Po pádu komunistického režimu v roce 1989 soupeřila se zahraničními značkami, které vstoupily na nově vzniklý atraktivní trh. Poté nastalo období úpadku a soudních sporů o ochrannou známku. Mnoho firem produkovalo své vlastní „kofoly“, ačkoli neměly s původní nic společného a jen použily zavedenou značku. Nakonec se stala jediným výrobcem a distributorem Kofoly v České a Slovenské republice firma \"Santa nápoje\", sídlící v Krnově, vlastněná řeckou rodinou Samarasových. Odkup receptury vyšel nové majitele na 215 milionů korun.\n\nV roce 2002 postavila společnost novou továrnu v Rajecké Lesné na Slovensku, kde stáčí pramenitou vodu Rajec. V roce 2003 se firma přejmenovala na \"Kofola, a. s.\". Kromě Kofoly též vyrábí další nealkoholické nápoje (Top Topic, Jupí, Jupík, Chito, Rajec, v licenci RC Colu, Capri Sonne), které vyváží do Polska a Maďarska – v těchto státech je úspěšný především Jupí a Jupík. Společnost vlastní také závod v polském Kutně, kde se vyrábí především džusy Jupí a je to jedna z největších českých investic v Polsku.\nOd roku 1998 se Kofola dodává i v 0,5 a 2litrových PET lahvích (navíc k 0,33litrovým skleněným lahvím). Čtvrtlitrové plechovky byly zavedeny v roce 2003, litrové PET lahve v prosinci 2004. Čepování Kofoly z 50litrových sudů je v mnohých barech a restauracích také velmi populární.\n\nV roce 2002 spustil výrobce mediální kampaň, zaměřenou na mladé a moderní publikum, která je založená na sloganu \"„Když ji miluješ, není co řešit. / Keď ju miluješ, nie je čo riešiť. / When you love her nothing else matters.“\" Do roku 2000 zobrazovalo logo Kofoly kávové zrno. Nyní připomíná lístek lékořice.\n\nFirma je jedním z nejvýznamnějších výrobců nápojů ve střední Evropě. Působí nejen na českém a slovenském, ale i na maďarském a polském trhu. V roce 2007 dosáhly tržby hodnoty 4,4 miliardy korun, v březnu téhož roku ohlásila Kofola sloučení s polským výrobcem sycených nápojů Hoop. Skupinu vlastní řecká rodina Kostase Samarase. V roce 2009 se změnilo jméno společnosti Kofola – Hoop S.A. na Kofola S.A. Rozšíření výrobních a skladovacích prostor v Rajecké Lesné na Slovensku. V dubnu roku 2009 Kofola S.A. odkoupila společnost PINELLI a od té doby vyrábí energetický nápoj Semtex. V prosinci 2014 koupila Kofola slovinskou továrnu na minerálky Radenska.\n\nV květnu 2015 uvedla firma novou reklamní kampaň se šišlajícím psem. Reklamy měly být původně natočené s živým zvířetem, ale jelikož se nenašel vhodný pes, rozhodla se firma použít místo psa animaci. Na začátku prosince 2015 vstoupila Kofola na pražskou burzu. Investorům nabídla 6,7 procenta akcií (1,5 milionu kusů). Úpisová cena byla stanovena na 510 korun za akcii.\n\nPodle webových stránek výrobce se produkce zvyšovala především v druhé polovině 60. a na počátku 70. let, kdy byla Kofola protipólem „kapitalistické“ Coca-Coly. Roční produkce v letech 1970 1972 byla 179 400 tisíc litrů. Po roce 1989 zaznamenala Kofola ústup ze scény poté, co hladový trh zaplavila Coca-Cola a Pepsi. V roce 1996 byla produkce na historickém minimu 26 miliónů litrů. Po roce 2000 začala produkce stoupat. V roce 2007 byl finanční obrat firmy Kofola 4,5 miliardy Kč. \n\nKe konci roku 2018 skupina Kofola působila v Česku, na Slovensku, v Polsku, ve Slovinsku, v Chorvatsku, v Rusku, v Rakousku a v Maďarsku.\n\nNa Slovensku je Kofola největším konkurentem Coca-Coly a Pepsi. V roce 2003 se na slovenském trhu prodalo 14,28 milionu litrů Kofoly, v roce 2004 dosáhl prodej hodnoty 19,44 milionu litrů. Podle průzkumu z roku 2004 si 17 % slovenských konzumentů kolových nealkoholických nápojů kupuje nejčastěji Kofolu v porovnání se 14 %, která upřednostňují Coca-Colu. Tržní podíl Kofoly se za poslední tři roky zdvojnásobil (4,6 % v roce 2002, 9,4 % v roce 2004). Kofola obsadila třetí místo na slovenském trhu, za Coca-Colou (11,5 % v roku 2004) a Walmarkem (9,6 %), čímž předběhla Pepsi (5,5 %). \n\nKofola SA je dceřiná společnost založená v Polsku, zabývající se odvětvím nealkoholických nápojů. Tato společnost je výrobcem a distributorem sycených a nesycených nápojů, minerálních vod, džusů, ovocných nápojů, dětských nápojů a energetických nápojů.\n\nProduktové portfolio společnosti se skládá z několika značek, včetně kolových nápojů pod značkou Hoop Cola, minerálních vod Artic Classic a Woda Grodziska, sirupy Paola, Jarmark Polski, Jupi, Jupík a mezi ostatními také ledové čaje jako Pickwick Ice Tea a Happy Frutti.\n\nV roce 2013 Kofola Group, i navzdory vysokým cenám komodit a slabší poptávce zvýšila roční obrat z 1 013 mil. PLN na 1 016 milionů PLN. Společnosti se také podařilo zvýšit provozní zisk (EBIT) o 1,6 %, kromě toho zvýšila svůj podíl na trhu v různých segmentech a tím snížila úroveň zadlužení. Kofola SA také oznamuje, že v roce 2014 zaměří svou činnost kromě výběrových restaurací i na rostoucí trh se zdravými nápoji.\n\nKofole SA Group byl udělen titul „Perla polského hospodářství“ v kategorii Velké perly 11. ročníku organizovaného redakcí ekonomického magazínu Polish Market ve spolupráci s ústavem PAN (ekonomické akademie).\n\nZákladem Kofoly je sirup \"KOFO\". Sirup se mísí vždy na celou sezónu, proto může mít Kofola meziročně jemné odchylky v chuti podle charakteru sezónního počasí a dozrávání ovoce. \nPodle jiného zdroje je složení sirupu následující:\nPodle zveřejněných údajů na etiketě od výrobce v roce 2015 obsahoval\n\nVoda, sirup KOFO, oxid uhličitý, další aroma u Kofoly s příchutěmi. Kofola bez cukru obsahuje místo cukru náhradní sladidlo.\n\nV roce 2004 byla poprvé vydána speciální příchuť Kofola, s citronovou příchutí. Od roku 2007 je (s výjimkou v roce 2010) pravidelně každý rok vydáváno až několik nových příchutí, většinou jde však o limitované edice, popř. vánoční limitované edice. \n\nKofola se používá i do alkoholických míchaných nápojů. Typickým míchaným nápojem je například Kofola s tuzemským rumem, Další možností je varianta nazývaná „houba“ či „bambus“ – vína s kolou, v tomto případě s Kofolou.\n\nV Česku a na Slovensku se jako psí herec v reklamách na Kofolu proslavil pejsek Tuna (zde přezdívaný jako Štefan, či „Ftefan“), které byly vysílány v televizi od května 2015 do srpna 2016. Celkem bylo natočenu 20 různých reklam v délce od 15 do 24 sekund.\n\n\n"}
{"id": "73482", "url": "https://cs.wikipedia.org/wiki?curid=73482", "title": "Má vlast", "text": "Má vlast\n\nMá vlast je cyklus šesti symfonických básní s mimohudební tematikou českého skladatele Bedřicha Smetany, inspirovaný českou historií, legendami a krajinou. Jednotlivé části \"Mé vlasti\" jsou \"Vyšehrad\", \"Vltava\", \"Šárka\", \"Z českých luhů a hájů\", \"Tábor\" a \"Blaník\". Jedná se o Smetanovo vrcholné dílo, které vzniklo v letech 1874 až 1879, kdy byl již zcela hluchý.\n\nSmetana začal komponovat první skladbu cyklu – \"Vyšehrad\" – koncem září 1874, kdy ještě nebyl zbaven sluchu úplně, avšak během října ztratil i jeho poslední zbytky. Skladbu dokončil 1. listopadu již jako úplně neslyšící, aniž by se ztráta sluchu, pro Smetanu skličující událost, nějak podepsala na jeho práci. Do konce roku 1874 ještě zkomponoval \"Vltavu\", další dvě básně napsal následující rok. Zaměstnán prací na jiných dílech Smetana na několik let od tvorby symfonických básní s českou národnostní tematikou upustil a vrátil se k ní až v letech 1878/79, kdy vznikly poslední dvě skladby \"Tábor\" a \"Blaník\", které na sebe úzce navazují. V době vzniku prvních děl přitom Smetana ještě neměl jasnou představu o tom, jakou bude mít cyklus konečnou formu; tu dostal až se vznikem posledních kompozic. První souborné provedení celého cyklu se konalo 5. listopadu 1882 v Praze na Žofíně, jednotlivé symfonické básně však byly nacvičeny a hrány i dříve.\n\nDílo vzniklo v době dozvuků českého národního obrození, a i když jej zpočátku část české veřejnosti nepřijala zcela za své, postupně se z něj stalo jedno z vrcholných děl české klasické hudby. \"Má vlast\" byla vůbec první nahrávka, kterou zaznamenala Česká filharmonie na gramofonovou desku. Každoročně se hraje 12. května, v den výročí Smetanova úmrtí, jako první zahajovací dílo na festivalu klasické hudby Pražské jaro a 28. října v den české státnosti.\n\nPrvní polovina 19. století se v českých zemích nesla ve znamení národního obrození, jehož hlavní představitelé jako Josef Dobrovský či Josef Jungmann si kladli za cíl mimo oživení českého jazyka také zvýšení míry národnostního uvědomění českého národa. Hlavní fáze českého obrození sice probíhaly zejména v desetiletích kolem přelomu 18. a 19. století, otázky ohledně národnostního sebeurčení českého národa se však objevovaly po celé století devatenácté. Mimo jiné i na české hudební scéně byla diskutována otázka, jakým způsobem hudebně vyjádřit stále sílící národnostní uvědomění Čechů; většinou se uvažovalo o tom, že toho lze nejlépe dosáhnout pomocí tvorby hudebních děl na lidové motivy a písně. S představiteli tohoto názoru se později ztotožnil i Smetana.\n\nPřirozeným hudebním centrem české hudby byla tehdy Praha. Tam byla roku 1863 založena Umělecká beseda, jejíž členové, dnes klasičtí umělci jako Vítězslav Hálek, Josef Mánes, Jan Evangelista Purkyně nebo Bedřich Smetana, zásadním způsobem přispěli k utváření identity českého národního umění. V této době existovalo kolem dvou set pěveckých spolků, které roku 1862 uspořádaly v Praze pěvecký festival s ryze českou hudbou.\n\nV atmosféře opětovného nabývání národnostního uvědomění vznikla i myšlenka na stavbu národního divadla pro potřeby českého obyvatelstva. Za tímto účelem vznikl Sbor pro zbudování Národního divadla, který začal shromažďovat potřebné finanční prostředky na tak rozsáhlou stavbu. Naléhavá potřeba zbudovat hlavní české divadlo si však vyžádala postavení Prozatímního divadla, které se dočkalo otevření v roce 1862. Díky orchestru, který vznikl při operní scéně Prozatímního divadla, bylo možno provádět operní či další velká orchestrální představení, kterých pěvecké spolky nebyly schopny. V roce 1866, čtyři roky po otevření Prozatímního divadla, se stal ředitelem opery Bedřich Smetana, který dnes patří k vrcholným představitelům české klasické hudby a zakladatelům české hudby národní.\n\nCyklus šesti symfonických básní, který nakonec Smetana pojmenoval \"Má vlast\", vznikal mezi lety 1874–1879. Smetana jej tvořil postupně a z počátku neměl přesný plán toho, jakou bude mít konečnou formu či kolik bude mít částí. První čtyři symfonické skladby přitom vznikaly nezávisle na sobě a až poslední dvě skladby byly psány cíleně za účelem dotvoření cyklu o šesti symfonických básních.\n\nPrvní symfonická báseň z roku 1874 zvaná \"Vyšehrad\" vznikala v době, kdy si Smetana procházel těžkým obdobím. Již od roku 1866 působil jako vůdčí osobnost opery Prozatímního divadla. Smetana zamýšlel z této operní scény udělat operu světového významu, proto postupně do operního repertoáru začleňoval nejvýznamnější díla operní literatury jako byla díla Carla Marii Webera, Wolfganga Amadea Mozarta, Ludwiga van Beethovena, Gioacchina Rossiniho nebo Daniela Aubera. V atmosféře dozvuků českého národního obrození však začalo být Smetanovi postupně vyčítáno, že se příliš zaměřuje na světové opery a měl by se raději snažit začlenit do repertoáru operní scény Prozatímního díla národnostního charakteru. Do čela Smetanových odpůrců se postavil František Pivoda, jeden z předních českých hudebních kritiků tehdejší doby, který Smetanovi vyčítal mimo nedostatku národnostního uvědomění i jeho příklon k mladočechům, údajnou Smetanovu žárlivost na jiné skladatele či samotné Smetanovy skladby, které podle Pivody často nebyly valné kvality a až na \"Prodanou nevěstu\" postrádaly národnostní náboj.\n\nNa nátlak kritiků se proto Smetana v roce 1872 vzdal funkce ředitele opery. Vyjádření nesouhlasu s tímto krokem z řad předních českých umělců však způsobila, že již počátkem následujícího roku byl Smetana opět dosazen na místo vedoucího operní scény. Jeho nová komická opera \"Dvě vdovy\" však kromě nadšených ohlasů vyvolala i další vlnu kritiky, která se často přesouvala až do osobní roviny výpadů proti Smetanovi. Po skončení náročné sezony v roce 1873/1874 byl Smetana i následkem vln osobních útoků značně vyčerpán. Brzy jej však zasáhla další rána v podobě relativně náhlé ztráty sluchu. Toho léta si Smetana všiml, že každé ucho vnímá jednotlivé tóny jinak; později mu začalo pískat v levém uchu a sluch se mu neustále zhoršoval, až přes noc z 19. na 20. října 1874 ohluchl úplně, přitom ještě 19. října večer navštívil operu a byl schopen ji slyšet.\n\nSmetana se poté vzdal svých funkcí v divadle a již 1. listopadu obsadil místo ředitele opery jeden z jeho hlavních odpůrců, staročech Jan Nepomuk Maýr. Smetana, prožívaje těžké životní období, tak paradoxně získal více času na skladatelskou činnost a nebyl tolik rozptylován veřejným děním a činnostmi souvisejícími s vedoucím postavením pražské opery. Ponořil se proto do tvoření partitury symfonické básně \"Vyšehrad\" a již 18. listopadu oznámil, že je se svým dílem hotov. Na \"Vyšehradu\" přitom začal pracovat koncem září 1874. Premiéru měla tato symfonická báseň 14. března 1875. Tvůrčí rozmach Bedřicha Smetany, byť již úplně hluchého, dále pokračoval. Již dva dny po dokončení \"Vyšehradu\" začal pracovat na nové symfonické básni, kterou nazval \"Vltava\". V této básni se Smetana snaží hudbou vykreslit podobu největší české řeky. S touto symfonickou básní byl hotov již 8. dne následujícího měsíce. Premiéru měla \"Vltava\" 4. dubna 1875.\n\nByť Smetana zkomponoval první dvě básně z cyklu \"Má vlast\" ve druhé polovině roku 1874, náměty na jejich vytvoření nosil v hlavě už nejméně od roku 1872, jak to dokládá zmínka v Hudebních listech. Podle Otakara Šourka však lze „hudební zárodek“ cyklu najít už v roce 1870, protože motiv sestupně a vzestupně rozloženého sextakordu, který se objevuje ve \"Vyšehradě\", se objevil už i v druhém dějství \"Libuše\".\n\nTřetí symfonická báseň s názvem \"Šárka\" byla dokončena 20. února 1875 a je pojmenovaná po bojovnici Šárce z české pověsti Dívčí válka. První tři symfonické básně Smetana skládal v Praze, čtvrtou symfonickou báseň \"Z českých luhů a hájů\", která byla dokončena 18. října, Smetana komponoval v myslivně v Jabkenicích. Po dokončení čtvrté symfonické básně Smetana spojil svorkou partitury všech čtyř básní a nadepsal je titulem „Na Vlasť – tvoří celek“.\n\nBěhem jednoho roku tak Smetana vyplodil čtyři symfonické básně. Dobový tisk o Smetanových čtyřech básních psal jako o tetralogii, avšak sám Smetana zamýšlel v budoucnu ještě celek nějakým způsobem uzavřít a dodat mu myšlenkové vyvrcholení. V nastávajícím čase však byl Smetana zaměstnán prací na jiných projektech jako byly např. opery \"Hubička\" a \"Tajemství\" či smyčcový kvartet \"Z mého života\". K sepsání těchto děl ho hnaly do jisté míry finanční důvody, jelikož po odchodu z divadla Smetana neměl stálé zaměstnání a cestovní výlohy spolu s výdaji za léčebné pobyty a návštěvy doktorů byly značně vysoké. K tematice symfonických básní na národnostní téma se proto vrátil až po dokončení několika jiných prací, a to v roce 1878.\n\nV pořadí pátá symfonická báseň \"Tábor\" byla dokončena 13. prosince 1878, premiéru měla 4. ledna 1880. Je pojmenovaná po jihočeském městě Tábor, které v roce 1420 založili husité, jimž během husitských válek sloužilo jako hlavní centrum. Smetanu při sepsání táto básně inspirovaly právě husitské války, o čemž svědčí i přítomný nápěv husitského chorálu \"Ktož jsú boží bojovníci\", který v celé básní dominuje. Tato část symfonického cyklu je mohutnou fantazií na bitevní zpěv husitů, k níž se bezprostředně pojí následující, šestá a poslední symfonická báseň s názvem \"Blaník\". Byla dokončena 9. března 1879 a premiéru měla 4. ledna 1880. Je pojmenovaná po středočeském vrchu Blaník, v němž podle staročeské pověsti spí vojsko v čele se svatým Václavem a čeká, až bude českému národu nejhůře. Po dokončení \"Blaníku\" Smetana připojil posledně dvě komponovaná díla – \"Tábor\" a \"Blaník\" – k předcházejícím čtyřem symfonickým básním a celek pojmenoval \"Vlast\", čímž byl celý soubor uzavřen. První zmínku o tom, že cyklu se nakonec dostalo pojmenování \"Má vlast\" s největší pravděpodobností přinesl časopis \"Dalibor\" 20. října 1879, který rovněž zmiňoval, že Smetana celý cyklus věnoval Praze.\n\nPoté, co Smetana celý cyklus zakončil, zkomponoval ještě verzi pro čtyřruční klavír. Při komponování této verze \"Mé vlasti\" byl Smetana do jisté míry omezen technickou povahou díla (technické možnosti čtyřručních klavírních skladeb jsou přirozeně menší než u skladeb komponovaných pro klavíry dva) i tím, že některé pasáže cyklu jsou vyloženě orchestrálního charakteru, a nebylo proto možné je převést do verze čtyřručního klavíru. V situacích, kdy ve skladbě v orchestrální verzi nastávají části s několikanásobnými hudebními linkami, byl Smetana nucen vybrat jen některou či některé z nich. Podle Lukáše Matouška může skutečnost být klíčem pro určení původně zamýšlené Smetanovy interpretace díla.\n\nJak celý cyklus \"Má vlast\" postupně vznikal, byly jednotlivé symfonické básně nacvičovány i hrány různými orchestry, avšak většinou pouze jednotlivě. První uvedení \"Mé vlasti\" jakožto šestidílného cyklu nastalo 5. listopadu 1882; premiéra se odehrála v sále na Žofíně, cyklus byl nacvičen \"Výpomocným spolkem členů sboru a orchestru královského zemského českého divadla\" pod vedením dirigenta Adolfa Čecha. Představení navštívil i sám Bedřich Smetana, avšak bylo to první a zároveň poslední souborné uvedení celého cyklu, kterého se dožil (zemřel o 2 roky později).\n\nDalší nacvičování a předvádění \"Mé vlasti\" se dělo jen velmi sporadicky. Bylo to mimo jiné způsobeno vysokými požadavky na technické a umělecké dovednosti orchestru. Druhé souborné představení \"Mé vlasti\" nastalo 12. května 1887 k příležitosti třetího výročí Smetanovy smrti. K častějšímu provedení cyklu v českých zemích výrazně přispěl vznik České filharmonie, která byla schopna tak náročné dílo nastudovat. Díky České filharmonii se rovněž začaly pořádat koncerty v Národním divadle mnohem častěji než dříve, takže i \"Má vlast\" se dočkala stále častějších provedení. \"Má vlast\" se poměrně brzy hrála i v zahraničí (zejména Německo a Velká Británie) a stejně jako v českých zemích, i tam byly nejdříve uvedeny jednotlivé básně.\n\nV roce 1929 byla \"Má vlast\" zaznamenána na gramofonovou desku. Nahrávka byla pořízena Českou filharmonií pod vedením Václava Talicha pro společnost His Master's Voice; jednalo se vůbec první zaznamenanou nahrávku České filharmonie. V následujících letech Česká filharmonie \"Mou vlast\" propagovala na českém i zahraničním území a po nedlouhé době se stalo zvykem cyklus hrát při nejrůznějších státních příležitostech. Skladba je dnes považována ze vrcholné dílo nejen Bedřicha Smetany, ale české klasické hudby vůbec.\n\n\"Má vlast\" se hraje každoročně 12. května, v den výročí Smetanova úmrtí, jako první zahajovací dílo na festivalu klasické hudby Pražské jaro. V roce 2002 cyklus na zahajovacím koncertě vůbec poprvé dirigoval dirigent mimoevropského původu, a to Japonec Ken-ičiró Kobajaši.\n\nBáseň začíná zvuky harf středověkého barda Lumíra a přechází v tóny hradní výzbroje. Tato část představuje hlavní motivy, které jsou použity i v dalších částech cyklu. Čtyřtónový motiv (b-es-d-b) představuje Vyšehrad a zazní znovu na konci \"Vltavy\" a nakonec při vyvrcholení celého cyklu v závěru \"Blaníku\". Sám Smetana o skladbě prohlásil:\n\n\"„Harfy věštců začnou; zpěv věštců o dějích na Vyšehradě o slávě, lesku, turnajích, bojích až konečné úpadku a zříceninách. Skladba končí v elegickém tónu...“\"\n\nPro úvodní arpeggio, které báseň otevírá, partitura požaduje dvě harfy. Po dominantním septakordu přijdou na řadu dechové nástroje, následované smyčci, po nichž celý orchestr dosahuje vrcholu. V další části Smetana připomíná příběh hradu, při čemž používá rychlejší tempo, které připomíná pochod vítězství. Zdánlivě triumfální vyvrcholení je přerušeno krátkou sestupnou pasáží, zachycující zničení Vyšehradu husity. Poté znovu zazní úvodní pasáž harf, která opět připomíná krásu hradu, který se proměnil v trosky. Báseň končí tiše, což znázorňuje řeku Vltavu protékající pod hradem.\n\nVltava je přibližně dvanáct minut dlouhá a je v tónině e moll. Smetana o ní napsal:\n\n\"„Skladba líčí běh Vltavy, začínaje od prvních obou praménků, chladná a teplá Vltava, spojení obou potůčků do jednoho proudu; pak tok Vltavy v hájích a po lučinách, krajinami, kde zrovna se slaví veselé hody; při noční záři lůny rej rusalek; na blízkých skalách vypínají se pyšně hrady, zámky a zříceniny, Vltava víří v proudech Svatojánských; teče v širokém toku dále ku Praze. Vyšehrad se objeví, konečně mizí v dálce v majestátním toku svém v Labi.“\"\nVltava je adaptací italské lidové písně renesančního původu \"La Mantovana\", jejíž motivy lze nalézt i v izraelské státní hymně \"Hatikvě\" (palestinský rozhlas dokonce vysílal shodnou část \"Vltavy\" namísto \"hatikvy\" v době, kdy byla státní hymna za britské nadvlády v Palestině zakázána). V durové tónině se podobná melodie také objevuje v české lidové písni „Kočka leze dírou“.\n\nSlovy autora:\n\n\"„V této skladbě se nemíní krajina, nýbrž děj, bajka o dívce Šárce. Skladba počne líčením rozzuřené dívky, jež pomstu přísahá za nevěrnost milence celému mužskému pokolení. Zdáli je slyšet příchod Ctirada s jeho zbrojnoši, který táhne na pokoření a potrestání dívek. Už zdáli zaslechnou nářek (ač lstivý) přivázané dívky u stromu, při pohledu na ni obdivuje Ctirad krásu její – zahoří milostnými city pro ni, osvobodí ji, ona připraveným nápojem obveselí a opojí jak Ctirada tak zbrojnoše až k spánku. – Na dané znamení lesním rohem, které v dálce ukryté dívky zodpoví, vyhrnou se tyto ku krvavému činu, hrůza všeobecného vraždění, vzteklost nasycené pomsty Šárky – toť konec skladby.“\"\n\nSkladbu otevírá úvodní dynamická pasáž, kterou brzy střídá střídmější část, jež líčí pochod Ctiradovy družiny. Nenadálé „výbuchy“ orchestru potom naznačují spatření Šárky Ctiradem. Následuje oddíl \"Moderato, ma con calore\", který barvitě vykresluje Ctiradovo milostné vzplanutí k Šárce a podle Václava Holzknechta se jedná o jednu z nejerotičtějších Smetanových scén.\n\nV této básni se nevypráví žádný reálný příběh, ale oslavuje se krása české krajiny. V první části vykresluje vznešenost lesa, kterou následuje popis vesnické slavnosti. Inspirací byla autorovi krajina kolem Jabkenic, kde se v té době pobýval. Autor o této básni napsal:\n\n\"„Toť všeobecné kreslení citů při pohledu na českou zem. Ze všech stran tu zazní zpěv plno vroucnosti, jak veselý tak melancholický z hájů a luhů. Lesní kraje v sólech hornistů – a vesele ourodné nížiny labské a jiné a jiné, vše se tu opěvuje. Každý může ze skladby té si vykreslit, co mu libo – básník má volnou cestu před sebou, arciť musí skladbu v jednotlivostech sledovat.“\"\n\nSmetana považoval dobu husitství za vrcholné období českých dějin. \"Tábor\" je oslavou tohoto období. Podkladem básně je husitský chorál \"Ktož jsú boží bojovníci\", který se v různých podobách objevuje po celou dobu skladby. Smetana si o \"Táboru\" poznamenal:\n\n\"„Motto: Kdož jste boží bojovníci! Z této velebné písně pozůstává celá stavba skladby. V sídle hlavním – v Táboře – zazněl tento zpěv zajisté nejmohutněji a nejčastěji. Skladba líčí též pevnou vůli, vítězné boje a vytrvalost, a tvrdošíjnou neústupnost, kterou skladba též také končí. Do detailu se nedá rozdrobit, nýbrž zahrne všeobecnou slávu a chválu husitských bojů a nezlomnost povahy husitův.“\"\n\nHudebně začíná \"Blaník\" přesně tam, kde končí \"Tábor\" a objevují se v něm i obdobné motivy. V básni například opět zazní husitský chorál, avšak tentokrát jiná pasáž, která se objeví v závěrečné části \"Blaníku\". Původní text převzaté pasáže husitského chorálu „že konečně vždycky s ním zvítězíte“ je odkazem ke vzkříšení českého národa a jeho vítěznému vzestupu. Poslední dvě básně cyklu tvoří soudržný pár, obdobně jako první dvě básně \"Vyšehrad\" a \"Vltava\". Slovy autora:\n\n\"„Jest pokračování předešlé skladby: Tábor. Po přemožení reků husitských skryli se tito v Blaníku a čekají v těžkém spánku na okamžik, kde vlasti mají přijíti na pomoc. Tedy ty samé motivy jako v Táboře slouží v Blaníku za podklad stavby: 'Kdo jste boží bojovníci'. Na podkladě této melodie (tohoto hus. principu) se vyvine vzkříšení národa českého, budoucí štěstí a sláva! kterým vítězným hymnusem, v podobě pochodu, skončí skladba a tak celá řada symf. básní „Vlasť“. Co malé intermezzo zazní v této skladbě též kratinká idyla: kresba polohy Blaníku, malý pastucha si huláká a hraje a ozvěna mu odpovídá.“\"\n\n\n\n"}
{"id": "73484", "url": "https://cs.wikipedia.org/wiki?curid=73484", "title": "Eurich", "text": "Eurich\n\nEurich (cca 415–484, známý též jako \"Evaric\", \"Erwig\", esp. \"Eurico\") se stal vizigótským králem po smrti svého bratra Theodoricha II. v roce 466. Eurich byl také jedním z nejsilnějších germánských vládců v dobách konce západořímské říše. V občanských válkách porazil několik dalších pretendentů trůnu a stal se tak nepopiratelným vládcem sjednocených Vizigótů. V roce 470 odrazil invazi keltského magnáta Riothama a rozšířil své království daleko na sever, možná do míst k řece Sommě. Za jeho vlády získala vizigótská říše úplnou nezávislost na říši římské, Vizigóti ovládali celý Pyrenejský poloostrov (mimo oblast Galicie, kde vládli Svébové) a okolo dvou třetin dnešní Francie.\n"}
{"id": "73485", "url": "https://cs.wikipedia.org/wiki?curid=73485", "title": "Slunečná", "text": "Slunečná\n\nObec Slunečná (do roku 1949 \"Sonneberg\", česky \"Sonneberk\") leží v západní části Libereckého kraje, přibližně 5 km jižně od Kamenického Šenova, 5 km jihozápadně od Nového Boru a 9 km severně od okresního města České Lípy na jihovýchodním svahu zalesněného hřbetu Českého středohoří (německy\" Sonnebergrücken\"). Sousedí s katastrálním územím obcí: na východě Skalice u České Lípy, na jihu Horní Libchava, na jihozápadě Volfartice, na jihozápadě Volfartice - Nová Ves, na severozápadě Nový Oldřichov, na severu Kamenický Šenov a Prácheň. Slunečnou charakterizuje její okrajová poloha v nadmořské výšce 360–460 m n. m. Se sousedními obcemi a spádovými centry (Nový Bor, Kamenický Šenov, Česká Lípa) ji spojují obcí procházející silnice III. třídy.\n\nV roce 1833 se Sonneberg (Slunečná) nacházel přibližně jednu hodinu od správy panství v Horní Libchavě a jeho součástí byla až do roku 1925 osada Emanuelsberg. V 87 staveních žilo tehdy 598 obyvatel. Obec byla rozdělena na Horní a Dolní Slunečnou (Ober- und Nieder- Sonnenberg). Období jejího rozmachu na přelomu 19. a 20. století je spojeno s Habsburskou monarchií, velkopřevorstvím Maltézského řádu, šlechtickým rodem Kouniců a dary zdejších rodáků, z nichž mohl být postaven kostel a nová budova školy. Zásluhou okrašlovacího spolku (Anpflanzungs- und Verschönerungsverein) se Slunečná etablovala již na zač. 20. století jako vyhledávané letovisko s klientelou přijíždějící až z Drážďan a Berlína, což umožnila její blízkost k železničním zastávkám v Kamenickém Šenově, Skalici a od roku 1903 také v Horní Libchavě. Turistický komfort zajišťovalo pět hostinců, letní byty v soukromí a pošta s telegrafem. Po vzniku Československa přibyli čeští turisté a rozmohly se i zimní sporty.\n\nPo druhé světové válce bylo původní německé obyvatelstvo vyhnáno a nahrazeno obyvateli z vnitrozemí. Komunistický puč pro obec v konečném důsledku znamenal degradování na chatovou a chalupářskou osadu, v níž žilo v roce 1991 jen 48 obyvatel. Mezi hlavní priority obce patří navýšení počtu trvale usedlého obyvatelstva, vylepšení technické infrastruktury a rozvíjení turistické atraktivity. Na území obce zasahuje nejen CHKO České středohoří, ale je dotčena i několika nadregionálními biokoridory a biocentry. Slunečná je členem Svazku obcí Novoborska, Sdružení Českolipsko a přeshraničního svazku Euroregion Neisse - Nisa - Nysa. V roce 2013 zde žilo  obyvatel.\n\nPrvní zprávy o obci \"Sonneberg\" pochází z doby před třicetiletou válkou. Zmíněna je v kupních smlouvách panství Horní Libchava v letech 1611, 1615 a 1623. Svůj název obdržela podle své polohy na jižní a slunné straně horského hřbetu. Podle ústní tradice místních obyvatel se zde měl nacházet ovčín a pod ním na potoce mlýn, jehož základy byly ještě na zač. 20. stol. viditelné. První obyvatelé se zabývali těžbou dřeva a výrobou dřevěného uhlí. Farní knihy skalické farnosti (založené r. 1670) zmiňují na Slunečné vlastního rychtáře (Richter), 5 chalupníků a 20 domkářů patřilo k faře do Skalice, zbytek k faře v Horní Libchavě.\n\nZvonice se v obci nenacházela a tradovalo se, že ji místní nepotřebují, jelikož slyší klekání ze Skalice („\"weil sie mit eigenen Ohren das Geläute von Langenau hören\"”). V roce 1833 spadalo 30 stavení se 170 obyvateli k panství Nový zámek (pobělohorský konfiskát získal Albrecht z Valdštejna, po něm sňatkem Kounicové), 57 stavení se 428 obyvateli k panství Horní Libchava (pobělohorský konfiskát získal Maltézský řád). Obě panství zde měla své lesní revíry s hájovnou (Horní Libchava čp. 88, Nový zámek čp. 86)\n\nV polovině 18. století nechal na svém panství velkopřevor Emanuel Václav Krakowský z Kolowrat zbudovat severně 3 km od Slunečné na severní straně České skály (Tscheschkenstein) podél Skalického potoka osadu nazvanou Emanuelsberg, která sousedila s obcí Prácheň (Parchen). Poprvé je písemně doložena se 4 staveními v roce 1787. V roce 1833 bylo v obci uváděno 61 obyvatel ve 12 staveních. V roce 1850 se Emanuelsberg stal součástí politické obce Slunečná, přifařen a přiškolen zůstával k Práchni. Před první světovou válkou měla obec 16 stavení se 103 obyvateli, z toho jich 99 uvádělo německý obcovací jazyk (český obcovací jazyk nebyl uveden). Poštovně příslušel ke Skalici. Po vzniku Československé republiky se v obci nacházelo 16 stavení, z toho čp. 8 patřilo k dominiu Horní Libchava. Po pozemkové reformě a odprodeji velkostatku Josefu Vranému připadl německý Emanuelsberg v roce 1925 k politické obci Prácheň-Šelty. Následným přílivem českých sklářů se zvýšil počet obyvatelstva v obci.\n\nKatastrální obec Slunečnou spravoval obecní výbor s 12 členy, k němuž patřily ještě dva virilní hlasy za panskou správu v Horní Libchavě a Novém zámku. Rozpočet obce tvořily před první světovou válkou z 54% poplatky obecní a z 5% poplatky školní. V majetku obce se nacházel lesní pozemek, dluhopisy v hodnotě 400 korun, dvě budovy a vodovod. Zadlužení obce činilo 35 113 korun a 43 haléřů. Ze zalesněného hřbetu Slunečné stékaly horské potoky, které napájely potok Rebenku: jeden pramenící pod Čachovem, druhý na místě zvaném „Boden”, protékal Dolní Slunečnou a Josefsdorfem, a třetí z místa „Stoßflöffel” napájel Horní Slunečnou. Vodovodem opatřila obec nejprve v roce 1903 školu, na podzim v roce 1909 započala s výstavbou obecního vodovodu. Vzhledem k tomu, že studny bývaly často v suchých obdobích bez vody, zřídila též vodní nádrž o velikosti 1 200 hl. Vodovod dokončila na jaře 1910. Slunečná spadala pod zdravotní obvod Skalice (Skalice, Lammel, Sommerdörfel a Josefsdorf, Schaiba, Sonneberg a Emanuelsberg).\n\nSklářský obchodník Johann Georg Jirschik z Bilbaa a místní rodák odkázal obci Slunečné ve své závěti z 2. října 1832 částku 100 000 piastrů na stavbu kostela, jež obec v letech 1846–1850 vybudovala. Na stavební práce přispěl částkou 800 zlatých též Wendelin Breitschneider, další zdejší rodák a později obchodník v Praze, který zakoupil i oltářní obraz Nanebevzetí Panny Marie od malíře A. Lhoty z Prahy, potřebné mešní nádoby a paramenta. Po výstavbě fary, umístěné při okresní silnici do Kamenického Šenova naproti kostelu Nanebevzetí Panny Marie, a zbudování vlastního hřbitova v roce 1880 obdržela Slunečná vlastní farnost s duchovní správou Maltézského řádu v Horní Libchavě. K farnosti patřilo také 7 domů z Josefsdorfu (nyní Svobodné Vsi, odloučené části Skalice).\n\nŠkola je v obci doložena v roce 1833, roku 1864 v nově postavené budově čp. 94 („\"frühere Schulgebäude ward 1864 erbaut und dient jetzt als Siechenhaus\"”). V roce 1873 věnoval českolipský podpůrný spolek „Kreuzer Verein” školní knihovně 40 svazků. Za novou školní budovu vděčila Slunečná sklářskému obchodníku z Bilbaa Josefu Jirschikovi, synovci Johanna Georga Jirschika. Na základě dokumentu z 22. ledna 1886 byla vdova \"Doña\" \"Florentina de Uriguen y la Concha\" pověřena poslední vůlí svého zemřelého manžela \"Don José Jirschick y Gruner\" (Josef Jirschick aus Sonneberg) zřízením nové školy na Slunečné, k čemuž zesnulý odkázal částku 160 000 pesos. Duchovní a světští učitelé měli obdržet finanční příspěvek 100 až 200 korun ročně. Novou dvoutřídní školu (čp. 104) obec postavila v maurském stylu nedaleko staré školy uprostřed obce v roce 1889. Z obce Josefsdorf byla přiškolena stavení čp. 33 - 50, 52, 54. Pedagogický personál tvořil nadučitel (1900–1921 Josef Richter, po něm Emil Ullrich), učitel (Franz Seidl), učitelka pro ruční práce (Amalie Laufke, † 21. listopadu 1930), náboženství vyučoval duchovní Maltézského řádu. V meziválečné době fungovala škola už jen jako jednotřídní.\n\nPůvodní školní budova čp. 94 sloužila nadále jako útočiště nemocným a potřebným (Siechenhaus), v nové republice pak jako chudobinec (Armenhaus). O špitální dům (starobinec) se staral podpůrný spolek „St. Josef” (Svatého Josefa). Spolek nechal také na místním hřbitově umístit pamětní desku Josefu Jirschikovi a u jeho rodného domu čp. 22 vztyčit žulový obelisk s nápisem:\n\nNa začátku 20. století se sklářský průmysl v Kamenickém Šenově a v Boru nacházel v těžké krizi. To byl jeden z hlavních důvodů, proč Rudolf Hohlbaum, profesor na c. k. Odborné sklářské škole v Boru, Obchodní a živnostenská komora v Liberci (Reichenberger Handels- und Gewerbekammer) ve spolupráci s živnostenským oddělením c. k. ministerstva obchodu ve Vídni navrhli pro kuliče skla v domácích dílnách na Slunečné a okolí zřízení družstevních dílen.\n\nDne 28. dubna 1908 se konala schůze ke schválení stavebních plánů, které se účastnili: předseda Franz John, členové představenstva a dozorčí rady sklářského družstva „Werkgenossenschaft der Glaskugker in Sonneberg”, zástupci c. k. ministerstva obchodu - profesor Robert Apitsch a vrchní inspektor Ing. Heinrich Pösendeiner, zástupci Obchodní a živnostenské komory v Liberci - zástupce tajemníka (Sekretär-Stellvertreter) Karl Kostka a za Ústav na podporu živností při Obchodní a živnostenské komoře v Liberci Ing. Ludwig Loos, a nakonec za Svaz sklářů v Boru (Fachverband der Glasarbeiter) profesor Rudolf Hohlbaum.\n\nPozemek pro výstavbu sklářských dílen naproti nové školní budově poskytla obec zdarma. Stavební plány vypracoval Ing. Ludwig Loos a stavba byla svěřena staviteli Richterovi z Kamenického Šenova, který měl za sebou v Kamenickém Šenově úspěšnou stavbu sklářské továrny pro firmu Palme v roce 1905. Stavbu sklářské družstvo financovalo z poskytnuté půjčky od Zemského jubilejního fondu císaře a krále Františka Josefa I. na podporu malých živnostníků v Praze a z půjčky poskytnuté Jubilejním kreditním fondem Obchodní a živnostenské komory v Liberci. Na zařízení přispěla po intervenci Obchodní a živnostenské komory v Liberci Zemská politická správa v Praze částkou 2000 korun.\n\nV budově sklářského družstva čp. 105, jejíž provoz byl zahájen v roce 1909, se nacházely dílny pro 28-30 kuličů, speciální prostory pro leštění skla, pro výbušné materiály a sklad pro hotové výrobky. Stavební plány počítaly také s případným rozšířením formou přístavby. Za využívání dílen platili skláři menší nájem, ale jinak zůstávali nadále samostatnými obchodními partnery zdejších sklářských rafinerií. Stroje poháněl benzínový motor, zapůjčený za poplatek c. k. obchodním ministerstvem, což provoz prodražovalo a družstvo počítalo s vlastním motorem na naftu.\n\nC. k. poštovní úřad s telegrafem byl na Slunečné otevřen 16. září 1909 a obsluhoval Slunečnou a Emanuelsberg. Poštovní expedientkou byla jmenována Luise Peisler, dcera zemřelého poštmistra ve Skalici, která zajišťovala spojení s poštovním úřadem ve Skalici pěší pochůzkou (Fussbotendienst) dvakrát denně: ze Skalice do Slunečné (dopoledne v 8.15 hod. a odpoledne v 15.00 hod.), ze Slunečné do Skalice (dopoledne v 11.00 hod. a odpoledne v 15.40 hod.) V roce 1910 si obec obdržela od okresního výboru v Boru subvenci 400 korun na zřízení telefonní hovorny. V roce 1914 vedla poštovní úřad Luise Rzehak a poštu roznášel Pietsche Wilhelm.\n\nPrvními vlastivědnými a turistickými průkopníky, kteří objevovali krásy českolipského okolí, se stali členové a podporovatelé spolku Nordböhmischer Exkursions-Club (Severočeského exkurzního klubu). Spolek vydal vlastním nákladem spoustu turistických průvodců jako například: r. 1889 Wanderungen im nordlichen Böhmen (Turistika v severních Čechách), r. 1891 Nordbböhmischer Touristenführer (Severočeský turistický průvodce), r. 1896 Nordbömisches Sommerfrischenbuch (Kniha severočeských letovisek) a v roce 1900 Leipaer Touristen-Führer (Lipský turistický průvodce). Jeho zásluhou byla oblast Slunečné (tzv. „Sonneberg Partie”) napojena značenou 12 km trasou na českolipský turistický okruh (Žlutá tečka: Česká Lípa - Sonneberg - Kam. Šenov).\n\nTuristická trasa začínala u Městského parku (Stadtpark) a Židovského hřbitova (Judenfriedhof), vedla kolem hostince na Střelnici (Gasthaus Schützenhaus), železničních zastávek „Česká Lípa městský sad” a „Střelnice” (lokálky do Kamenického Šenova), dále pak po Hornolibchavské silnici. Po levé straně bylo možno spatřit pískovcový obelisk z roku 1756 (vztyčený na památku nalezené monstrance). Vpravo směrem k železničnímu náspu odbočovala polní cesta, která se stáčela doleva k loukám nazývaným \"zur alten Schleifmühle\", míjela po levé straně sochu sv. Jana Nepomuckého z roku 1712 (nyní v zahradě Vlastivědného muzea v České Lípě, 50.6855333N, 14.5342500E), před Manušicemi kapličku (50.7118667N, 14.5178833E) a kříž (50.7147333N, 14.5159333E). Nalevo se nacházely 4 rybníky. Po křižovatce s okresní silnicí do Skalice pokračovala trasa lesní cestou s výhledy na Skalický vrch (Langenauer Berg) s možností pozorovat manušické bouřkové kuličky. Ve Farním lese (Pfarrwald) se nacházel pramen zásobující českolipský vodovod. Asi po 40 minutách ostré chůze bylo možné dosáhnout Slunečné. Z dolní části obce pak vedla kolem vrchu Poustevny (Einsiedelberg) značená cesta do Volfartic (20 minut). Zásluhou botaniků a spolupracujících přírodovědců exkurzního klubu mohl být objeven a ochráněn výskyt šafránu bělokvětého na louce u fary.\n\nV roce 1906 konstituovaný spolek „Anpflanzungs- und Verschönerungsverein” pro výsadbu stromů a okrašlování obce založil a označil mnohé turisticky zajímavé stezky k místním vrcholům: Einsiedelberg (Poustevna), Kitzberg (Kozlí vrch), Wolfsberg (Vlčí vrch, též Kameník), Tscheschkenstein (Česká skála). Obec Slunečnou propojil s osadou Emanuelsberg značenou lesní cestou. Z jeho popudu se stala Slunečná již na zač. 20. století vyhledávaným letoviskem (Sommerfrische). Snažil se vylepšovat ubytovací podmínky, udržoval pěšiny a stezky po obci a v jejím okolí. Na začátku dubna 1909 vyhlásil farskou louku za rezervaci (Alpenblumen-Reservation) a umístil u ní tabulku, která zakazovala vyrýpávání šafránových cibulek a vandalismus. Ke konci roku 1909 otevřel na silnici mezi Slunečnou a Kamenickým Šenovem 3,5 km dlouhou sáňkařskou dráhu.\n\nSpolupracoval s okolními turistickými spolky jako například s místním odborem turistického spolku \"Naturfreunde\" ve Skalici a sekcí Alpského spolku v Boru (Deutscher und Österreichischer Alpenverein Haida, DuÖAV), který vydal v roce 1904 průvodce „Stadt Haida in Deutschböhmen und Umgebung” (Město Haida v německých Čechách a okolí). Rozvoji turismu napomohla obzvláště železniční dráha Česká Kamenice - Česká Lípa se stanicí v Horní Libchavě (1 km) a zastávka na České severní dráze (k. k. pr. böhmische Nordbahn) ve Skalici (3 km). Pro lepší komfort letních hostů se okrašlovací spolek zasadil o zřízení vlastního c. k. poštovního úřadu a telegrafu.\n\nPři sčítání lidu v roce 1900 měla Slunečná s 104 stavení s 509 obyvateli německé národnosti, Emanuelsberg 15 stavení s 91 obyvateli německé národnosti. V roce 1913 uvedlo 438 obyvatel německou obcovací řeč a 3 českou. Hlavní obživu zdejším domkářům přinášelo sklářství. Kolem poloviny 19. století se okolní sklářské obchodní společnosti transformovaly na sklářské rafinerie, které zadávaly zakázky domácím dílnám (sklářů, malířů, kuličů, rytců či pasířů). Většina jich pracovala pro kompanie v Kamenickém Šenově a Boru (Haida). Po zřízení dílenské budovy kuličů skla sdružených v družstvu „Werkgenossenschaft der Glaskugler GmbH” stoupl počet stavení na 105. Skláři na Slunečné se specializovali na výrobu dutého skla (Hohlglas) a skleněných manžet k lustrům (Lichtmanschetten). Zemědělství a pastevectví se věnoval 1 sedlák a 13 chalupníků. Za zmínku stojí i ovocnářství, zejména pěstování třešní, jabloní a hrušní. Drobných řemeslníků a nádeníků (převážně dřevorubců) bylo pomálu.\n\n\n\n\nV pohraničních oblastech nevyvolalo vyhlášení nového státu žádné nadšení. Dne 29. října 1918 vyhlásili v Liberci němečtí poslanci Prozatímního národního shromáždění Německého Rakouska, zastupující oblast severních Čech, samostatnou provincii Deutschböhmen (Německé Čechy) a její příslušnost k Německému Rakousku. Demokraticky zvolená prozatímní vláda této provincie následně prohlásila území za součást Německého Rakouska. Československá vláda trvala na jednotě českých historických zemí a v listopadu – prosinci 1918 její vojska postupně obsadila pohraničí. Na základě smlouvy ze Saint-Germain, uzavřené dne 10. září 1919, se stal soudní okres Haida (Nový Bor) součástí nového Československa. V roce 1923 žilo v obci Slunečná a obci Emanuelsberg ve 110 staveních celkem 546 obyvatel.\n\nPo odprodeji velkostatku Horní Libchava získal větší parcely na Slunečné Josef Vraný (též dvorce Ramš u Sosnové, Robeč a Nový dvůr o rozloze 626 hektarů, dvorec v Horní Libchavě a větší parcely ve Stružnici a Volfarticích, odkoupil dvory v Holanech a Nedamově). Následkem vymření české linie šlechtického rodu Kouniců po meči a zrušení fideikomisů v Československu obdržel revíry Slunečnou a Okřešice (925 ha) Alexander princ Hohenlohe-Waldenburg-Schillingsfürst (1879–1933), syn Marie princezny Hohenlohe-Kaunitz-Waldenburg-Schillingsfürst. Zároveň proběhla na obou velkostatcích pozemková reforma, v jejímž důsledku se část lesních parcel ocitla v držení státu. Obec Emanuelsberg připadla v roce 1925 k Práchni. V roce 1935 čítala Slunečná 95 stavení s 395 obyvateli, z toho 366 německé národnosti, 24 české a 5 příslušných k jinému státu. K římskokatolickému vyznání se při sčítání lidu přihlásilo 368 obyvatel, evangelíků bylo 7, 2 lidé se hlásili k jiné víře než římskokatolické, evangelické, československé-husitské či židovské, 18 obyvatel žilo bez víry.\n\nNa začátku 20. let pracovali ve sklářských dílnách „Werkgenossenschaft der Glaskugler GmbH” na čp. 105 kuliči: Böhm Franz, Hoffmann Ferdinand, Hauptmann Emil, Lauermann Heinrich, Liebisch Franz, Mehr Emil, Mehr Heinrich, Marschner Heinrich, Marschner Richard, Rösler Albin, Rösler Heinrich, Rösler Hugo, dva kuliči v domácí dílně: Marschner Franz (čp. 48) a Mehr Franz (čp. 97). Domácí rytí skla provozovali: Göttlich Sylvester (čp. 100), Lehnert Franz (čp. 95) a Werner Stefan (čp. 62). Pasířstvím se živili: Klimt Franz (čp. 91) a Pietsch Heinrich (čp. 17). V důsledku neproporční účasti německých oblastí na státních zakázkách se sklářská oblast Haida (Bor) - Kamenický Šenov (závislá z 95% na exportu) začala ve 30. letech potýkat s velkou nezaměstnaností.\n\nDne 24. září 1932 se shromáždilo v Kamenickém Šenově na 400 starostů německých obcí, kteří požadovali vládní kroky pro zlepšení životních podmínek nezaměstnaných sklářů, jejichž týdenní podpora činila 10 korun pro svobodné a 20 korun pro ženaté. Od roku 1933 se již tato sklářská oblast nacházela ve stavu nouze (Notstandsgebiet). Vládní kroky k plnění závazků z 18. února 1937 byly velmi umírněné a svázány s mnoha byrokratickými postupy. V lednu 1938 nezaměstnanost sklářů opět stoupla. Německá strana proto požadovala: navýšení státních prostředků na vyživovací akci (Ernährungsaktion), na týden 2 potravinové lístky pro dospělé a 1 pro děti, zařazení dětí z nezaměstnaných rodin do mléčné akce (Milchaktion), státní zimní podporu (Winterhilfe) pro všechny nezaměstnané, urychlení uhelné akce (Kohlenaktion), nezaměstnané invalidy zahrnout do chlebové akce (Brottaktion) a především oživení a podporu exportu severočeského sklářského průmyslu.\n\nTuristické trasy ve státních lesích převzal v nové republice českolipský odbor Lužickojizerské župy KČST, který je propojil s trasami ve vnitrozemí a opatřil jednotným značením s českoněmeckými tabulkami. Celá řada místních obyvatel nabízela ve svých domech letní byty a v hájovně si mohli návštěvníci najmout průvodce k výšlapu na některý z vrcholů nad obcí. Hostinský Heinrich Rösler přistavěl taneční sál, ve kterém pořádal každou neděli taneční zábavu a Hauptmann Johann provozoval kolotoč. Hostinský Milde Franz prodával med.\n\nNěmecká turistická klientela nadále převažovala a díky vyhlášce ministra vnitra č. 66/1928 Sb. ze dne 27. dubna 1928 o úlevách v pohraničním styku s Německem napomohla rozvoji cestovního ruchu také na Slunečné. Vzrůstající automobilová turistika si vyžádala nové příručky, které upozorňovaly na zajímavé silniční trasy, možnost tankování, autobusová spojení, služby a výlety pro letní hosty. V roce 1931 vyšly o Slunečné dva průvodci: od Emila Ullricha (ředitele školy na Slunečné) průvodce letovisky „Sommerfrische Sonneberg bei Haida-Nordböhmen”, nakladatelstvím Hohenstadt pod časopisem pro turistiku, sport a cestovní ruch „Deutsches Bergland”. Fritz Hohenstadt vydal v edici „Bergland-Verkehrsbücher” sešitové vydání o 4 stranách č. 126 „Sommerfrische Sonneberg bei Haida”.\n\n\nVzhledem k tomu, že hlavní klientelu tvořili říšští Němci, začaly se po roce 1933 promítat do oblasti cestovního ruchu vznikající politické rozpory mezi Československem a Německem. Od dubna 1933 bylo znovu zavedeno výjezdní vízum, jehož udělení bylo spojeno se zdlouhavou procedurou a bez něhož nemohl německý občan vycestovat. Situace hostinských se rapidně zhoršovala. Dne 29. května 1934 se v Boru konala výroční a župní schůze Svazu německých hostinských družstev severních a severovýchodních Čech. Ze zasedání vzešla směrem k čsl. vládě rezoluce, která požadovala: reformu obchodního zákoníku, novelizaci zákona o živnostenském oprávnění, omezení vydávání nových koncesí, regulaci soukromých vyvařoven za úplatu, úpravu podmínek pro přechodné ubytování zahraničních turistů v soukromí, zavedení koncese pro maloobchodní prodej lahvového piva (na stejných principech jako u hostinské koncese) a přirozeně opětovné zavedení bezvízového malého pohraničního styku. Na výroční schůzi bylo také uděleno hostinským Heinrichovi Röslerovi a Heinrichovi Böhmovi ze Slunečné čestné uznání za ukázkové padesátileté vedení jejich podniků.\n\nPoslední předválečné volby vyhlásila okresní správa v České Lípě v obci Slunečná na neděli 6. prosince 1936. Starostou obce byl znovu zvolen Emil Müller, kandidát společné kandidátky Sudetoněmecké strany (SdP) a Německého svazu zemědělců (BdL), místostarostou Stefan Werner, kandidát Německých sociálních demokratů (DSAP), obecními radními: Emil Rösler (SdP.-BdL.), Otto Klimt (DSAP). Po Mnichovské dohodě se stala Slunečná součástí Německé říše v okresu Česká Lípa (Landkreis Böhmisch-Leipa) s úředním soudem v Boru (Amtsgericht Haida).\n\nPo odsunu německého obyvatelstva byl v obci založen MNV, který koordinoval osídlování a národní správu konfiskovaného německého majetku, probíhající v první fázi výhradně z Mladoboleslavska. MNV na Slunečné působil až do roku 1981, kdy začalo probíhat slučování pod MěstNV v Novém Boru. Na Slunečné pak působil aktiv občanů pod názvem Občanský výbor, pomocný orgán MěstNV v Novém Boru a jeho rady. Po únorovém komunistickém puči bylo v obci v roce 1949 založeno Jednotné zemědělské družstvo Slunečná, které fungovalo samostatně až do roku 1961, kdy bylo sloučené s JZD Skalice, následně pak se všemi okolními JZD pod Státním statkem Cvikov. JZD postavilo kravín (nyní budova Severočeské vodárenské společnosti a.s., provozovatele vodovodu) a drůbežárnu. V roce 1957 probíhala celostátní akce „Dosídlujeme okresy”, kdy byla jmenována i obec Slunečná. Základní devítiletá škola byla zrušena v roce 1959. V roce 1960 se opravovala silnice Slunečná - Skalice, Skalice - Nový Bor a Slunečná - Kamenický Šenov. V roce 1982 zde žilo méně než 70 obyvatel. Většina stavení sloužila k rekreačním účelům.\n\nZnárodňovací zákon č. 124/1948 Sb., o znárodnění některých hostinských a výčepnických podniků a ubytovacích zařízení, se sice dotýkal podniků s více jak 49 zaměstnanci, ale komunisté si našli cestu k likvidaci i malých a středních provozoven. Většina přešla do socialistického sektoru tzv. \"dobrovolně\" a jejich podniky s aktivy přebral národní výbor. Časté byly praktiky, kdy byli živnostníci obviněni z hospodářských deliktů a jejich majetek pak konfiskován. Živnostenské kompetence komunisté přesunuli na Okresní národní výbory. Ke konečné likvidaci živností došlo v roce 1966 Zákoníkem práce č. 65/1965 Sb. Socializací cestovního ruchu zanikl také Sokol, Autoklub RČS, Klub českých turistů.\n\nPočátek chalupaření má své kořeny v nabývání majetku po odsunutých Němcích a později po násilně vystěhovávaných rodinách „kulaků“. Po německém obyvatelstvu zůstalo ve vsi značné množství prázdných objektů, které MNV nabízel za směšně nízké částky k rekreačním účelům. Vnitřní vybavení bylo většinou už vykradené. Vyložený chalupářský boom na Slunečné nastal až po uzákonění pětidenního pracovního týdnu v roce 1968. Další vlna chalupářů přišla se stěhováním mladé generace do měst, která uprázdněné chalupy po rodičích prodávala. Díky tomuto chalupářskému fenoménu, který nahrazoval zakázané nebo silně regulované cestování do zahraničí, se podařilo zachránit alespoň zlomek místní roubené architektury. Spousta chalup podlehla řízeným demolicím.\n\nAdministrativně náleží Slunečná, jejíž katastrální území má rozlohu 613 ha, do Libereckého kraje, okresu Česká Lípa a pod správu obce s rozšířenou působností Nový Bor. Při sčítání lidu v roce 2013 obec evidovala 131 obyvatel, hustota osídlení však ležela mnohonásobně pod celorepublikovým průměrem a činila 133 obyv./km². Za zaměstnáním vyjíždí 26 obyvatel. Obec nemá základní školu ani mateřskou školu. Školní zařízení navštěvují žáci většinou v České Lípě. Obecní úřad sídlí v budově bývalé školy čp. 104, kde se nachází též obecní knihovna a tři byty.\n\nSoučasným majitelem a provozovatelem vodovodu jsou „Severočeské vodovody a kanalizace, a.s.”, které plánují v roce 2018 rekonstrukci jeho nevyhovujícího stavu. V obci není vybudována kanalizace ani čistírna odpadních vod (ČOV). Zásobování elektrickou energií je prováděno napojením na kmenovou linku vyvedenou z transformátoru Česká Lípy – Dubice. Provozovatelem elektrické sítě je ČEZ Distribuce a.s. Obec není plynofikována. Území je napojeno na telefonní obvod Liberec (TO 48) a provozovatelem telefonní sítě je Telefonica O2 Czech Republic, a.s. Odstraňování odpadů zajišťuje firma „AVE CZ odpadové hospodářství s.r.o.”\n\nZemědělská půda bez provedených meliorací sestává hlavně z travnatých porostů a tvoří 12,2 % z rozlohy obce (75 ha), přičemž orná půda zabírá jen 1 ha. Většinu nezemědělské půdy představují lesy, rozprostírající se na 87,8 % rozlohy obce, kde převažuje lesní hospodářství. Komplexní pozemkové úpravy nebyly v obci dosud zahájeny.\n\n\n\nSlunečná leží v turistické oblasti Českolipska a Jizerských hor. Atraktivita obce souvisí s jejím geografickým umístěním v II. a IV. zóně CHKO České středohoří. Návštěvníci mohou využít modrou turistickou trasu a 2 cyklotrasy (č. 211 Ráj – Kytlice – Rožany, hraniční přechod a č. 3062 Svitava – Slunečná). Turistům však obec nabízí jen základní občanskou vybavenost (ubytování a stravování). Kapacita hromadných ubytovacích zařízení se v obci pohybuje okolo 30 lůžek. Obcí prochází silnice III. třídy č. 26211 Kamenický Šenov – Slunečná – Horní Libchava a silnice III. třídy č. 26212 Skalice u České Lípy – Slunečná. Navrhované jsou přeložky silnic I/9 a I/13 a jejich křížení v prostoru Manušice, Skalice u České Lípy, Horní Libchava. Ve Skalici se nachází železniční zastávka na trati Bakov nad Jizerou – Jedlová (4 km). Autobusová doprava je provozována firmou ČSAD Česká Lípa, a.s. na lince č. 500457 Nový Bor – Slunečná (zastávky Slunečná, otočka; Slunečná, u školy; Slunečná, u křížku; Slunečná, koupaliště).\n\n\nV obci se nachází celá řada objektů, které sice nepodléhají památkové ochraně, ale mají místní historickou a kulturní hodnotu. Okolí obce nabízí významné krajinné prvky a lokální biocentra („Pod Neradem”, „Poustevna”, pravostranný přítok Šporky, lesní komplex od Slunečného vršku na Kozlí a v jihozápadní části obce), které esteticky dotváří typický vzhled Slunečné. Ve středu obce se nalézá obora s lesní zvěří (mezi čp. 94 a čp. 47, 50.7437572N, 14.4891717E).\n\n\n"}
{"id": "73489", "url": "https://cs.wikipedia.org/wiki?curid=73489", "title": "Ptačí oblast Orlické Záhoří", "text": "Ptačí oblast Orlické Záhoří\n\nPtačí oblast Orlické Záhoří se nachází na východním okraji Královéhradeckého kraje při hranici s Polskem.\n\nÚzemí ptačí oblasti je tvořené enklávou lučních porostů ležících v rozmezí nadmořských výšek 660 až 770 m n. m. a je obklopeno rozsáhlými lesy Orlických a Bystřických hor.\n\nRozlohou 903,7 ha je šestou nejmenší oblastí v České republice. Probíhá po linii SZ – JV v délce necelých 8 km a jeho šíře kolísá mezi 1 a 1,5 km.\n\nCelé území je ovlivněno dřívějším zemědělským hospodařením. V současnosti je valná část pozemků vypásána nebo kosena.\nOblast je pravidelně ornitologicky sledována a monitorována. Podmáčené pozemky zůstávající ladem jsou velmi dobrým hnízdním biotopem pro silně ohroženého chřástala polního \"(Crex crex)\", jenž zde byl akusticky zjištěn nejméně na 30 místech. Z okolních lesů sem zaletuje za potravou několik jedinců čápa černého \"(Ciconia nigra)\" a včelojeda lesního \"(Pernis apivorus)\". Zvyšující se podíl keřů je stanovištěm ťuhýka obecného \"(Lanius collurio)\".\n"}
{"id": "73494", "url": "https://cs.wikipedia.org/wiki?curid=73494", "title": "Klávesový nástroj", "text": "Klávesový nástroj\n\nKlávesové nástroje jsou ty hudební nástroje, pro jejichž ovládání slouží klaviatura. K nejznámějším klávesovým nástrojům patří klavír a varhany, klaviatura slouží také pro ovládání většiny syntezátorů a dalších elektronických hudebních nástrojů. Klávesové nástroje však můžeme najít ve většině skupin Sachs-Hornbostelovy klasifikace hudebních nástrojů.\n\nNejstarším klávesovým nástrojem jsou varhany, známé již více než 2000 let. Nejstarší varhany měly jen několik píšťal a pro jejich ovládání sloužily páky, obsluhované při hře celou rukou. Počet píšťal a tím i počet kláves postupně rostl a klávesy se zmenšovaly. Kolem 15. století měla většina nástrojů sedm kláves v oktávě, umožňujících hru starých modálních stupnic.\n\nDalšími klávesovými nástroji jsou předchůdci dnešního klavíru klavichord a cembalo, které se objevily ve 14. století.\n\nPostupně byly přidávány další tóny do oktávy a časem se uspořádání klaviatury ustálilo na dnes používané kombinaci sedmi bílých a pěti černých kláves v oktávě. Nejstaršími známými varhanami s tímto uspořádáním klaviatury je nástroj v německém Halberstadtu, který postavil Nicholas Faber v roce 1361.\n\nKolem roku 1700 vytvořil Florenťan Bartolomeo Cristofori první klavír, jehož současná podoba se ustálila v polovině 19. století.\n\nNěkteré nástroje, jako např. některé akordeony, používají klaviaturu s odlišným uspořádáním. U dalších, např. u zvonkoher, se používají klaviatury s odlišnou velikostí. Uspořádání, odvozené od běžné klaviatury má i varhanní pedál, určený pro hru basových tónů.\n\nNěkteré laděné bicí nástroje mají kameny uspořádané podobně jako klávesy klaviatury. K těmto nástrojům patří např. xylofon, marimba, vibrafon nebo zvonkohra bez klaviatury.\n\n\n\n\n"}
{"id": "73499", "url": "https://cs.wikipedia.org/wiki?curid=73499", "title": "Pyrenejský poloostrov", "text": "Pyrenejský poloostrov\n\nPyrenejský poloostrov nebo též Iberský poloostrov (španělsky \"\") se nachází na jihozápadě Evropy. Na severu je ohraničen Biskajským zálivem, na západě Atlantským oceánem, na východě Středozemním mořem, na jihu je od Afriky oddělen Gibraltarským průlivem, přes Pyreneje je spojen se zbytkem Evropy. S rozlohou 582 860 km² patří spolu s Balkánským a Skandinávským poloostrovem mezi tři největší evropské poloostrovy.\n\nJedná se o dosti členité území s pohořími, náhorními plošinami a nížinami.\n\nNa Iberském poloostrově se nachází tyto země a území:\n\nMezi velká městská centra patří Madrid, Barcelona, Lisabon, Valencie, Sevilla, Zaragoza, Porto, Bilbao, Málaga a Alicante.\n\nPojmenování \"Pyrenejský poloostrov\" je odvozeno od pohoří Pyreneje, které Pyrenejský poloostrov oddělují od zbytku Evropy.\n\nPojmenování \"Iberský poloostrov\" je běžně používáno ve španělské, portugalské i světové odborné literatuře, zatímco jméno Pyrenejský poloostrov je ve Španělsku a Portugalsku téměř neznámé. Iberský poloostrov je odvozen od pradávného etnika Iberů. Označení Iberský poloostrov je synonymem k Pyrenejskému poloostrovu.\n\n\n"}
{"id": "73502", "url": "https://cs.wikipedia.org/wiki?curid=73502", "title": "Dallas", "text": "Dallas\n\nDallas je třetí nejlidnatější město ve státě Texas (po Houstonu a San Antoniu) a deváté v USA. Město je velké i územně, rozkládá se na 997 km² (385 mi²). Dallas County je devátý největší okres v zemi. Dallas patří mezi 11 měst USA, která jsou zařazena mezi tzv. Globální města, a byl označen vysokým stupněm „Gamma World City“. Město je pojmenováno po Georgi Mifflinu Dallasovi, což byl americký viceprezident (1845–1849).\n\nNa základě údajů ze sčítání obyvatelstva v roce 2004 žije v Dallasu 1,2 milionů lidí. Dallas je nejvýznamnějším kulturním, ekonomickým a průmyslovým centrem metropolitní oblasti Dallas-Fort Worth-Arlington (Dallas/Fort Worth Metroplex), která je s 5,7 miliony obyvatel pátou největší metropolitní oblastí v USA a zabírá území 12 okresů. Dallas byl založen v roce 1841 a v únoru 1856 získal statut města. Důležitost Dallasu vyplývá mimo jiné i z jeho historického významu jakožto centra pro těžbu ropy a zpracování bavlny. Výhodná byla tehdy zároveň i jeho poloha, neboť se nacházel v blízkosti mnoha železničních tratí.\n\n22. listopadu 1963 zde byl spáchán atentát na amerického prezidenta Johna Fitzgeralda Kennedyho.\n\nPodle sčítání obyvatel, které proběhlo v roce 2010, má Dallas 1 197 816 obyvatel. Průměrné stáří obyvatel Dallasu je 31,8 let.\n\nPodle téhož sčítání lidu populaci tvoří z 50,7 % běloši (28,8 % nehispánští běloši), 25 % černoši nebo Afroameričané, 0,7 % domorodí Američané a domorodí obyvatelé Aljašky, 2,9 % Asijci a 2,6 % míšenci. 42,4 % z celkového počtu obyvatel jsou Hispánci či Latinoameričané. Průzkum American Community Survey z let 2006-2010 zjistil, že hispánskou populaci Dallasu tvoří 36,8 % Mexičanů, 0,3 % Portoričanů, 0,2 % Kubánců a 4,3 % jiných Hispánců a Latinoameračanů.\n\nSčítání z roku 2010 ukázalo, že se v Dallasu nachází celkem 458 057 domácností, ve 29,1 % bydlí i děti do 18 let, 36,1 % domácností obývají manželské páry žijící společně, v 16,0 % je hlavou domácnosti pouze žena bez manžela a 42 % jich je klasifikováno jako nerodinné domácnosti. 33,7 % všech domácností obývá jeden nebo více osob mladších 18 let a 17,6 % obývá minimálně jeden člověk starší 65 let. Průměrná domácnost má 2,57 členů a průměrná rodina 3,42 členy.\n\nSčítání z roku 2010 zkoumalo i věkové rozložení populace města: z celkové populace je 26,5 % mladších 18 let a 8,8 % starších 65 let. Průměrné stáří obyvatel je 31,8 let. 50 % populace tvoří muži a 50 % ženy.\n\nPodle průzkumu American Community Survey z let 2005–2007 činí průměrný roční příjem dallaské domácnosti 40 147 dolarů (zhruba 810 000 Kč) a průměrný roční příjem rodiny je 42 670 dolarů (přibližně 860 000 Kč). Muž zaměstnaný na plný úvazek má průměrný příjem 32 265 dolarů (cca 650 000 Kč) a žena 32 402 dolarů (asi 652 000 Kč). Příjem per capita činí 25 904 dolarů (okolo 520 000 Kč). 18,7 % rodin a 21,7 % lidí z celkové populace Dallasu žije pod hranicí chudoby, 33,6 % z nich jsou osoby do 18 let a 13,4 % osoby nad 65 let. Dům stál průměrně 129 600 dolarů (asi 2 600 000 Kč).\n\nPopulace Dallasu byla v minulosti převážně bílá (v roce 1930 tvořili nehispánští běloši 82,8 % jeho populace), nicméně v souvislosti s růstem velikosti i významu města se populace v průběhu dvacátého století stala pestřejší, a to až do té míry, že nehispánští běloši v současné době představují méně než jednu třetinu obyvatel města. Kromě toho nedávné údaje ukázaly, že 26,5 % populace Dallasu a 17 % obyvatel celé metropolitní oblasti se narodilo v cizině.\n\nDallas je hlavním cílem mexických přistěhovalců, a to jak legálních, tak i nelegálních. Jihozápadní a jihovýchodní části města, zejména čtvrti Oak Cliff a Pleasant Grove, jsou převážně obývány černými a hispánskými obyvateli, přičemž v těch jižních oblastech města žijí převážně černoši a v západních a východních zase Hispánci. Naopak sever Dallasu obývají většinou běloši, i když je pravda, že i tam nalezneme mnoho enkláv převážně černých a hispánských obyvatel.\n\nNavíc je Dallas a jeho předměstí domovem i velkého počtu asijských obyvatel – Korejců, Tchajwanců, Číňanů, Filipínců, Vietnamců, Thajců, Indů, Bangladéšanů, Pákistánců, Srílančanů, Nepálců a Arabů, kteří mají v této oblasti velké zastoupení, zejména na předměstích Arlington, Garland, Richardson, Plano, Carrollton, Irving, Frisco, Flower Mound a Allen. V Dallasu žije i mnoho lidí ze států Afrického rohu – přistěhovalci z Etiopie, Eritrey a Somálska. Právě kvůli vysokému počtu přistěhovaleckých skupin jsou často k vidění vícejazyčné nápisy.\n\nPřibližně polovina obyvatel Dallasu se narodila mimo území Texasu. Mnozí se do Dallasu přistěhovali z jiných částí země, zejména ze Středozápadu, Severovýchodu a z Kalifornie.\n\nLeteckou dostupnost Dallasu obstáravají letiště Dallas/Fort Worth International Airport a starší Dallas Love Field.\nVeřejnou dopravu obstarává DART – Dallas Area Rapid Transit ve formě autobusů a rychlodrážních tramvají. V Dallasu byla v roce 1996 postavena první rychlodrážní tramvajová linka na jihovýchodě Spojených států. Nyní existují čtyři linky – červená, modrá, zelená a oranžová.\n\n\n\n"}
{"id": "73515", "url": "https://cs.wikipedia.org/wiki?curid=73515", "title": "Dub u Horních Bučic", "text": "Dub u Horních Bučic\n\nDub u Horních Bučic je památný dub letní (\"Quercus robur\"), rostoucí v poli asi 800 m severovýchodně od obce Horní Bučice. \n\n\nPamátný dub je chráněn od roku 2000 jako významná krajinná dominanta. V roce 2012 byl dub zasažen bleskem, zůstává z něj již jen částečně obrostlé torzo.\n\n"}
{"id": "73516", "url": "https://cs.wikipedia.org/wiki?curid=73516", "title": "Sběrač surové bavlny", "text": "Sběrač surové bavlny\n\nSběrač surové bavlny ( , nesprávně \"Cotton Harvester\") je zemědělský stroj určený ke sklizni bavlny ze zralých tobolek bavlníku (\"Gossypium\"). Je to jeden z několika typů mechanických sklízečů bavlny. Rozlišujeme dva základní typy tohoto stroje: s horizontálním sběracím ústrojím a s vertikálním sběracím ústrojím. Sběrač může být samojízdný nebo nesený, jednořádkový nebo dvouřádkový…\n"}
{"id": "73517", "url": "https://cs.wikipedia.org/wiki?curid=73517", "title": "Traktor", "text": "Traktor\n\nTraktor (internacionalismus z latinského \"tractor\" 'tahač', a to z \"trahere\" – táhnout) je trakční stroj resp. motorové vozidlo sloužící především k tahu. Může sloužit ale také k nesení, tlačení a pohonu zemědělských strojů. Je určen pro práci i dopravu zejména v zemědělství, na poli, v lese nebo jiném nerovném nebo nezpevněném terénu. Traktor a podobné stroje se běžně používají i v jiných oborech, například při údržbě silnic nebo stavebních pracích. Zvláštním typem jsou vojenské traktory, které sloužily a někde ještě stále slouží jako tahače vojenské techniky.\n\nMá obvykle čtyři kola, existuje ale i pásový traktor (lidově zvaný \"pásák\"), který se podobá tanku či sněžné rolbě. Většinou je poháněn dieselovým motorem s hnanou zadní nebo přední nápravou (někdy i oběma). Traktor je přizpůsoben k pohybu v náročném terénu a vyšší svahové dostupnosti. Na zádi traktoru (někdy i na přídi) se obvykle nachází tříbodové hydraulické zařízení, na které je možno upnout další příslušenství. V zadní části je instalována vývodová hřídel předávající točivý moment motoru zapřaženým zařízením. Tato hřídel se u některých traktorů může nacházet i vpředu.\n\nPředchůdcem traktoru je kromě dobytka (kůň, vůl, kráva) též parní lokomobila.\n\nPodle institutu World Resources Institute je na Zemi přes 25 milionů traktorů (96 tisíc v Česku).\n\nPrvní všeobecně použitelný traktor sestrojili Američané roku 1901. Výrobci v tehdejším Československu byly firmy Kolben a Daněk, Wichterle-Kovařík, Praga, Svoboda a Škoda. Éru malých traktorů ukončily velké lány při kolektivizaci po roce 1950.\n\nZ českých výrobců traktorů dodnes přežil jen Zetor v Brně. Jeho Zetor 15 z roku 1948 měl 15 koní. Koncem 80. let 20. století dosáhly klasické traktory výkonu až 160 koní (118 kW), v první polovině 90. let 260 koní (191 kW). V současnosti dosahují klasické traktory výkonu 350 koní (257 kW). Kloubové a pásové traktory dosahují více než 550 koní (405 kW).\n\n\n\nNařízení Evropské unie z roku 2013 umožňuje jako traktor zaregistrovat vozidlo, které vypadá na první pohled jako nákladní auto.<ref name=\"tyden.cz/rubriky/domaci/vycurani-cesi-kamiony-zamaskovali-za-traktory-diky-eu_478515\"></ref> Tato výjimka byla zavedena kvůli zemědělcům, kde takové nákladní automobily měly nahradit běžné traktory. Aby nákladní automobil mohl být zaregistrován jako traktor, musí mít zpevněnou kabinu řidiče.\n\nNa rozdíl od běžného nákladního automobilu mohou mít tyto traktory upravenou převodovku, aby umožňovaly pomalou jízdu, nebo mohou být vybaveny traktorovými pneumatikami.<ref name=\"e.metro.cz/default.aspx?d=04.05.2018&e=ME-PRAHA#strana=6\"></ref>\n\nProti nákladnímu automobilu má takovýto traktor několik výhod:\n\n\n"}
{"id": "73518", "url": "https://cs.wikipedia.org/wiki?curid=73518", "title": "Jaroslav Hrbáček", "text": "Jaroslav Hrbáček\n\nJaroslav Hrbáček (12. května 1921, Brno — 16. června 2010, Praha) byl český hydrobiolog, zooekolog a pedagog Přírodovědecké fakulty Univerzity Karlovy.\n\nPočátek jeho kariéry je svázán s Univerzitou Karlovou, kde v roce 1949 ukončil studia. Poté do roku 1958 vedl zoologické oddělení na přírodovědné fakultě UK. V roce 1958 byl jmenován vedoucím Hydrobiologického oddělení Biologického ústavu Československé akademie věd (dnes Hydrobiologický ústav, součást Biologického centra AV ČR). Od 80. let 20. století pracoval v Botanickém ústavu ČSAV v Třeboni.\n\nVětšina jeho výzkumů byla prováděna na slapské přehradě a se týkala zooplanktonu a jeho postavení v potravní síti (zejména ve vztahu k planktonožravým rybám). V 60. letech 20. století vznikly jeho celosvětově citované publikace o klíčovém vlivu rybí predace na fungování ekosystémů stojatých vod.\n\nNa jeho počest byla pojmenována přírodní rezervace soustavy Natura 2000 Hrbáčkovy tůně, která se nalézá ve Středočeském kraji v katastru obcí Čelákovice, Lysá nad Labem a Přerov nad Labem. Jaroslav Hrbáček zde po 2. světové válce prováděl rozsáhlé průzkumy (dodnes tu je terénní pracoviště Přírodovědecké fakulty Univerzity Karlovy).\n\n"}
{"id": "73521", "url": "https://cs.wikipedia.org/wiki?curid=73521", "title": "Lipová alej ve Žlebech", "text": "Lipová alej ve Žlebech\n\nPamátná lipová alej je památné stomořadí lip, které se nachází podél cesty vedoucí ze Žlebů směrem k lomu v Markovicích. Alej je tvořena celkem 237 lípami malolistými (\"Tilia cordata\").\n\n\nAlej je chráněna od roku 2002 jako významný krajinotvorný prvek.\n"}
{"id": "73523", "url": "https://cs.wikipedia.org/wiki?curid=73523", "title": "Strip", "text": "Strip\n\nStrip je velmi krátký, většinou černobílý vtipný komiks, sestávající pouze z 2 až 6 políček tvořících proužek (anglicky \"strip\"). Uveřejňuje se většinou ve spodní části novinové stránky, kde má tento specifický typ komiksu svůj původ. \n\n\n"}
{"id": "73525", "url": "https://cs.wikipedia.org/wiki?curid=73525", "title": "Alexandr Kliment", "text": "Alexandr Kliment\n\nAlexandr Kliment (30. ledna 1929 Turnov – 22. března 2017 Praha), vlastním jménem Alexandr Klimentiev (otec byl ruským emigrantem), byl především prozaik, ale také publicista, autor rozhlasových her a dramaturg československého filmu. \n\nJako nemálo jiným bylo tomuto autorovi za normalizace znemožněno publikovat na domácí půdě. Jeho díla mohla vycházet pouze v zahraničí či v samizdatu, a byl tak donucen vystřídat mnohé běžné, až podřadné profese, než se stal spisovatelem z povolání.  \n\nDebutoval v časopise Mladý svět a v Host do domu, přispíval i do Literárních novin, Listů, Plamenu, Kulturní tvorby aj. a v roce 2006 byl oceněn za životní zásluhy o rozvoj o českou literaturu Cenou Ladislava Fukse.\n\nAlexandr Kliment byl synem ruského emigranta Alexandra Ivanoviče Klimentieva (Klementěva, 1899-??). Otec vstoupil v květnu 1918 do československých legií a s nimi se dostal do Československa. Matka pocházela ze statku v Příšovicích, otec se stal brusičem drahých kamenů.\n\nAlexandr Kliment studoval medicínu, dějiny umění a Akademii výtvarných umění, studia však nedokončil. Po vojně pracoval v letech 1953-1959 jako redaktor, poté se stal autorem na volné noze. V roce 1960 mu vyšla úspěšná próza \"Marie\".\n\nPo roce 1968 neemigroval, publikovat však od roku 1970 nemohl. Byl jedním z prvních signatářů Charty \"77\". Vystřídal různá zaměstnání jako noční vrátný nebo recepční. Pravidelné povolání ztratil a žil ze zahraničních honorářů. K práci korektora se vrátil až v roce 1984. Až do roku 1990 jeho díla vycházela pouze v samizdatových edicích nebo v zahraničí.\n\nByl mistrem psychologického ztvárnění postav v běžných každodenních i v neočekávaných situacích. V letech 1970–1989 vycházela jeho díla výhradně v zahraničí.\n\nDílo Alexandra Klimenta se vyznačuje zájmem o všední osudy lidí, lidské vztahy a niterné životy. Zabývá se mravními a citovými problémy, osamělostí jedince, tím má blízko k psychologické próze. Autorovi protagonisté mají často blízký vztah k domovu, žijí v úzkosti a frustraci a mají potřebu žít v souladu sami se sebou. \n\nCharakteristický je pro Klimentovu tvorbu metaforický jazyk a střídaní různých časových linií a rovin reality se snovým životem a imaginárními rozhovory. \n\n\n\n\n\n\n\n"}
{"id": "73528", "url": "https://cs.wikipedia.org/wiki?curid=73528", "title": "Silingové", "text": "Silingové\n\nSilingové (latinsky \"Silingae\") byl východogermánský kmen, pravděpodobně část větší vandalské skupiny. Podle většiny historiků žili v Dolním Slezsku. Termín Slezsko je pravděpodobně odvozen právě ze slova Silingi (Silingi – Silingula – Suleza nebo Suledza – Sulezane – Slezanie).\nZa vlády římského císaře Marka Aurelia (161 – 180) žili Silingové ve \"Vandalských horách\" (Jeseníky), které jsou součástí Česka.\n\nSilingové jsou prvními známými obyvateli Slezska, nicméně se zde neusadili natrvalo: díky pohybu kmene v 5. století byli pomalu – s výjimkou Horního Slezska – nahrazeni slovanskými obyvateli, když se menší germánské skupiny postupně do 10. století vracely zpět.\n\n\nStránka silingské skupiny ve Vratislavi (německy)\n"}
{"id": "73530", "url": "https://cs.wikipedia.org/wiki?curid=73530", "title": "Rada svobodného Československa", "text": "Rada svobodného Československa\n\nRada svobodného Československa (zkratkou RSČ, anglicky \"The Council of Free Czechoslovakia\") byla organizace zastupující československý exil po komunistickém převratu v Praze v únoru 1948. Jejím cílem bylo získat zpět nezávislost Československa a obnovit v něm demokracii. Z důvodu nedostatku výrazných osobností a pro přetrvávající vnitřní rozpory však její existence a činnost neměla žádný významný dopad.\n\nPrvní impulzy které směřovaly k založení RSČ se objevily na setkání bývalých poslanců československého Národního shromáždění v Londýně v Caxton Hall 18. března 1948. Další diskuse o ustavení exilové organizace proběhly v září téhož roku v Paříži kdy vznikl přípravný výbor. Dohodu o vytvoření RSČ však ztěžovaly neshody, zejména spor o autonomii Slovenska kterou požadovali představitelé slovenského exilu. To nakonec vyústilo v tzv. princip parity zakotvený do stanov Rady.\n\nUstanovující deklarace Rady svobodného Československa byla zveřejněna 25. února 1949, přesně rok po únorovém puči; její text sepsal novinář Ferdinand Peroutka.\n\nDeklarace začínala slovy:\nText dále mimo jiného upozorňoval na hrozící nebezpečí nastupující dezinformace a propagandistické indoktrinace.\n\nDeklarace končila slovy:\nDeklarace byla rozeslána vládám 39 států, z nichž 21 včetně Francie, Velké Británie a USA, vzalo oficiálně její vznik na vědomí.\n\nRadu reprezentoval výbor čítající třicet členů: Ing. Jan Bervida, Ing. Pavol Blaho, dr. Josef Černý, dr. Jozef Dieška, dr. Ivo Ducháček, Julius Firt, dr. Antonín Hřebík, generál Sergej Ingr, dr. Adolf Klimek, dr. Štefan Kočvara, dr. František Král, dr. Martin Kvetko, dr. Jozef Lettrich, Václav Majer, František Němec, dr. Štefan Osuský, dr. Ján Papánek, Ferdinand Peroutka, dr. Adolf Procházka, Miloslav Rechcígl starší, dr. Hubert Ripka, dr. Juraj Slávik, dr. Jaroslav Stránský, dr. Tibor Šabo, Miloš Vaněk, Pavel Viboch, dr. Petr Zenkl a dr. Ján Žák.\n\nVýbor si zvolil dvanáctičlenné předsednictvo, do jeho čela byl jmenován bývalý ministr Petr Zenkl, místopředsedou se stal Jozef Lettrich. Dalšími členy předsednictva byli Josef Černý, Jozef Dieška, Mikuláš Franek, Arnošt Heidrich, Václav Majer, Štefan Osuský, Ján Papánek, Ferdinand Peroutka, Adolf Procházka a Juraj Slávik.\n\nČinnost RSČ byla financována z amerického státního rozpočtu prostřednictvím ministerstva zahraničí (State Department). Ústředí RSČ sídlilo ve Washingtonu, kde dostalo k dispozici od americké vlády vlastní budovu, oblastní sbory pak byly ustanoveny v Londýně a Paříži. V letech 1951 až 1955 vycházel jednou měsíčně časopis Rady s názvem \"Hlas Československa\". V Československu se nejvíce informací o RSČ lidé dozvídali prostřednictvím rozhlasové stanice Hlas Ameriky, z českého a slovenského vysílání pařížského a kanadského rozhlasu a od roku 1950 z rozhlasové stanice Svobodná Evropa v Mnichově.\n\nRada na počátku své existence vydala řadu prohlášení u příležitostí důležitých politických událostí. Reagovala zejména na události, které měly vztah k Československu. Z jejího popudu vzpomněly mnohé světové univerzity a světový tisk stého výročí narození T. G. Masaryka (7. 3. 1950). Stejně tak organizovala RSČ intervenční a informační akce u vlád, úřadů a světových organizací proti skandálnímu procesu s Miladou Horákovou (červen 1950) a za její osvobození. RSČ vydala své prohlášení k protestním manifestacím v Plzni proti měnové reformě (1. 6. 1953) i k protestním bouřím ve východním Německu (17. 6. 1953) a později k povstání maďarského lidu v říjnu 1956. Své stanovisko zveřejnila mj. po vzniku Severoatlantické smlouvy, popravě odsouzeného generála Heliodora Píky v Praze nebo po invazi Sovětského svazu do Koreje.\n\nPůvodně dobrá pozice, kterou si RSČ získala po svém založení, se však zhoršovala v důsledku narůstajících vnitřních sporů. Ty se odehrávaly ve dvou rovinách – jednak na pozadí požadavků Slováků vymezit se vůči společnému československému státu, jednak z důvodu přetrvávajících vzájemných ideových a stranických sporů.\n\nVnitřní konflikty vedly k tomu, že již počátkem roku 1951 z výboru Rady odešlo dvanáct členů v čele se Zenklem. Tato skupina založila tzv. \"Národní výbor svobodného Československa\". Nástupcem Zenkla v Radě se po jejich odchodu stal agrárník Josef Černý. Z vůle amerického ministerstva zahraničí se Ferdinand Peroutka coby ředitel americkým státem financovaného Rádia Svobodná Evropa zasazoval o usmíření obou stran a návrat Zenklovy skupiny. Zenkl tak zůstal v jejím čele až do roku 1953, kdy byl zkompromitován v důsledku vyšetřování McCarthyho komise.\n\nRozpory uvnitř Rady neměly konce, přičemž jedním z hlavních bodů sváru byla její politická orientace. V situaci kdy se Američané snažili ovlivnit její složení a činnost, někteří členové předsednictva v čele s Peroutkou zpochybňovali dokonce i formální mandát Rady. V roce 1955 vznikl tzv. \"Pracovní sbor\", který \"de facto\" převzal většinu pravomocí RSČ včetně vydávání časopisu pod novým jménem \"Československé noviny\". Tyto události vedly k dalšímu prohloubení vnitřních neshod; Američané posléze roku 1957 oznámili ukončení financování Rady. Od té doby její vliv definitivně upadal až do jejího rozpadu v roce 1967.\n\nČinnost RSČ byla ještě obnovena roku 1974, nová Rada však postrádala jakoukoliv legitimitu i vliv a její činnost zůstala pro světovou veřejnost zcela neznámá. V roce 1991 vydala RSČ v kanadském Torontu publikaci „Rada svobodného Československa – historie, program, činnost, dokumenty“, která je zdrojem informací o činnosti tohoto exilového orgánu za období více než 40 let, kdy vládl totalitní režim v Československu.\nV únoru 1993 (po rozdělení Československa) byla Rada svobodného Československa reorganizována a vznikla Rada vzájemnosti Čechů a Slováků.\n\n"}
{"id": "73531", "url": "https://cs.wikipedia.org/wiki?curid=73531", "title": "Rapallská smlouva (1922)", "text": "Rapallská smlouva (1922)\n\nRapallská smlouva byla podepsána 16. dubna 1922 v Rapallu (Itálie). Šlo o smlouvu mezi Německem a Sovětským Ruskem (Ruskou sovětskou federativní socialistickou republikou). Byly tím obnoveny diplomatické styky mezi oběma zeměmi, které se zřekly navzájem náhrady válečných škod a přiznaly si doložku nejvyšších výhod. Byla to první mezinárodní smlouva, uzavřená Ruskem po Říjnové revoluci. Rusko se tím tedy dostalo z diplomatické izolace.\n\nNěmecko a Rusko se po 1. světové válce dostaly do mezinárodní izolace. Oba státy měly dluhy a ostatní země s nimi nechtěly obchodovat, dokud tyto dluhy nebudou uhrazeny. Rusko mělo dluhy předválečné, válečné a byla po něm požadována náhrada za zahraniční majetek, který byl zkonfiskován během říjnové revoluce. Na Pařížské mírové konferenci v roce 1919 bylo Německo označeno za hlavního viníka rozpoutání války a byly po něm požadovány tvrdé reparace. Evropa se po válce těžce zotavovala a nezaměstnanost a inflace se zvyšovaly. Začaly se množit hlasy, že zapojením obou zemí do mezinárodního obchodu by se mohla ekonomická situace zlepšit. Začátkem ledna 1922 bylo v Cannes, kde se konalo zasedání Nejvyšší spojenecké rady Dohody, rozhodnuto, že se uskuteční hospodářská a finanční konference, na kterou bude pozváno i Německo a Rusko.\n\nDo čela ruské delegace byl původně jmenován Lenin, ale kvůli bezpečnostním důvodům byl nahrazen lidovým komisařem zahraničí Gregorijem Čičerinem. Ruskou taktikou pro konferenci bylo nabízet jednotlivým zemím výhodnější podmínky než všem zemím dohromady a tak vnést mezi významné účastníky konference rozkol. Zatímco jednání s Velkou Británií, Francií a Itálií se jevilo jako obtížné, větší šance na úspěch se daly očekávat při jednání s Německem. Navíc s Německem už, byť omezený, obchod probíhal. Například v létě 1920 si Rusko objednalo v Německu lokomotivy a materiál pro stavbu železnic.\n\nProto také cesta ruské delegace na konferenci vedla přes Berlín, kde byla 1. dubna 1922 přijata říšským kancléřem Josephem Wirthem a ministrem zahraničí Waltherem Rathenauem. Při jednání se bylo Německo ochotno zříci úhrady ztrát vzniklých při bolševické revoluci pokud Rusko tyto ztráty neuhradí ani jiným zemím. Dále bylo Německo ochotno slíbit, že bez souhlasu Ruska na konferenci žádnou dohodu nepodepíše. Rusové však požadovali aby se Německo zřeklo i úhrady válečných ztrát a na což Němci nebyli ochotni přistoupit a proto k žádné dohodě nedošlo.\n\nKonference v Janově byla zahájena 10. dubna 1922 za účasti 29 zemí. Delegáti, kterých bylo více než 2000 zasedali v paláci San Giorgo. První den proběhly zahajovací projevy a druhý den se jednání přeneslo do komisí a subkomisí.\n\nZatímco oficiální jednání vázla, v kuloárech panoval čilý ruch. Mezi sídly jednotlivých delegací se pohybovalo množství poslů. Výjimkou nebyly ani sídla ruské delegace a ani sídlo britského premiéra Lloyda George ve vile Albertis v Janově. 24. dubna se jednání s Rusy kromě Britů zúčastnili také Francouzi, Italové a Belgičané. Předmětem jednání byla snaha přimět Rusko aby uznalo dluhy předcházejících vlád. Rusové naproti tomu požadovali náhradu ztrát, které způsobila intervence a blokáda. K žádné dohodě však nedošlo.\n\nNěmecko, které se kuloárových rozhovorů zatím neúčastnilo, začalo mít obavy ze vzniku dohody, která by pro ně byla nepříznivá. 15. dubna se proto sešel Ago von Maltzan s Čičerinovým náměstkem Adolfem Joffem. Dohodli se, že obě strany jsou ochotny podepsat spolu vzájemnou smlouvu bez ohledu na výsledek konference. V noci na 16. dubna oznámili Rusové Němcům, že jsou ochotni navázat na berlínské rozhovory.\n\n16. dubna v 11. hodin přijela německá delegace do hotelu Palazzo Imperiále v lázeňském středisku Rapallo, kde měla sídlo ruská delegace. Týž den večer podepsali Rathenau s Čičerinem smlouvu ve dvou rovnomocných jazykových verzích. Smlouva měla necelé dvě stránky a obsahovala tyto body:\n\nPo uzavření této smlouvy se na Janovské konferenci nepodařilo už nic významnějšího dohodnout a konference bez úspěchu skončila. Pro Německo byla tato smlouva první rovnoprávnou mezinárodní smlouvou po 1. světové válce a pro Rusko znamenala proražení hospodářské i politické blokády po revoluci.\n\nZatímco v Rusku byla smlouva přijata jako jednoznačný diplomatický úspěch, v Německu se našla celá řada kritiků. Ministr zahraničí Rathenau byl dokonce 24. června 1922 zabit při atentátu. Přesto spolupráce mezi oběma zeměmi pokračovala. Ve vojenské oblasti jim umožňovala obcházet Versailleskou smlouvu. Rusové získali moderní technologie a těžké zbraně a Němci mohli v Rusku cvičit svoje letectvo. Obě země měly dokonce společná vojenská zařízení:\n\nV říjnu 1925 byla v Berlíně podepsána německo–ruská hospodářská smlouva o spolupráci v železniční a námořní dopravě, o daních, o ochraně průmyslového vlastnictví a navíc o úvěru pro Sovětský svaz ve výši 106 miliónů marek na financování sovětských zakázek v Německu.\nV dubnu 1926 byla podepsána další smlouva o přátelství a neutralitě mezi SSSR a Německem, ve které se obě strany zavázaly zachovat neutralitu v případě útoku třetí země. Navíc SSSR obdržel další úvěr tentokrát na 300 miliónů marek.\n"}
{"id": "73532", "url": "https://cs.wikipedia.org/wiki?curid=73532", "title": "Národní zájem", "text": "Národní zájem\n\nNárodní zájmy (francouzsky \"Raison d'État\" – zájem státu) jsou veřejné zájmy, kolektivní cíle nebo ambice občanů daného státu v ekonomické nebo kulturní sféře. Je to pojem související s právním státem a mezinárodními vztahy.\n\n\n"}
{"id": "73541", "url": "https://cs.wikipedia.org/wiki?curid=73541", "title": "Atatürkovo letiště", "text": "Atatürkovo letiště\n\nAtatürkovo letiště (, IATA: ISL, ICAO: LTBA) je mezinárodní letiště v tureckém Istanbulu. Od 6. března 2019 je otevřeno pouze pro letadla nákladní, letadla všeobecného letectví, údržbová letadla a business jety. Ještě k roku 2018 bylo největším letištěm v Turecku co do celkového počtu cestujících, obsluhovaných destinací a pohybů letadel. V roce 2019 ho plně nahradilo letiště Istanbul, které je kapacitnější a nachází se ve větší vzdálenosti od města.\n\nBylo otevřeno v roce 1924 a nachází se ve čtvrti Yeşilköy (dříve San Stefano) na evropské straně města asi 24 km západně od centra města. Pojmenované je od roku 1980 po Mustafu Kemalovi Atatürkovi, zakladateli Turecké republiky. V roce 2014 bylo čtvrtým nejvytíženějším evropským letištěm.\n\nLetiště má dva terminály, jeden je určen pro vnitrostátní lety, jeden pro lety mezinárodní. Právě ten druhý terminál patří mezi nejmodernější svého typu na světě, otevřen byl roku 2001. Terminál pro domácí dopravu pochází ze 70. let. Na síť městské dopravy je napojeno, je umožněn přestup na lehké metro, přes stanici Havalimanı, která je zároveň konečnou.\n\nV roce 2004 prošlo branami letiště 15,6 milionu cestujících, 2/3 z nich byli cestující mezinárodních spojů. Do roku 2010 se očekává nárůst až na 30 milionů, neboť i v současné době obrat cestujících nadále roste. 24. května roku 2006 zachvátil terminál pro nákladní dopravu na požár, přihlásila se k němu kurdská militantní skupina. Turecké zdroje však uvedly, že zdrojem požáru byl obyčejný zkrat.\n\n\n"}
{"id": "73542", "url": "https://cs.wikipedia.org/wiki?curid=73542", "title": "Atentát", "text": "Atentát\n\nAtentát (z lat. \"attentare\" – pokoušet se) je pokus o zabití, útok na život významné osoby provedený z politických důvodů. Často bývá používán anarchistickými, teroristickými či jinými extremistickými skupinami. Oslavu atentátu jakožto prostředku k dosažení vytyčených cílů lze však nalézt i v teoretických dílech čínského vojevůdce Sun-c' či italského diplomata Niccolò Machiavelliho.\n\n"}
{"id": "73560", "url": "https://cs.wikipedia.org/wiki?curid=73560", "title": "IMAX", "text": "IMAX\n\nIMAX (z anglického \"Image MAXimum\" – maximum obrazu) je označení formátu velkorozměrového kinematografického systému vyvinutého společností IMAX Corporation, který je založen na použití negativu šíře 65 mm a kopií zhotovených na 70mm pozitivním materiálu (místo klasického formátu 35 mm), díky čemuž se daří dosáhnout značně lepšího rozlišení a většího obrazu. Standardní plátno pro IMAX systém má rozměry 22×16 m a udávané rozlišení je 10000×7000 obrazových bodů.\n\nCo se týče filmů, jsou v IMAX točeny většinou dražší filmy, které i více vydělají, tzv. Jedny z nejvýdělečnějších filmů na světě\n\nExistuje několik systémů založených na této technologii:\n\nExtrémně velkého obrazu s vynikajícím rozlišením se formátu IMAX daří dosáhnout díky netradičně použitému filmovému negativu: 70mm formát je perforován na horním a spodním okraji a celý pohyb je tedy horizontální (na rozdíl od běžného vertikálního běhu negativu). Díky tomu má každé políčko rozměry 69,6×48,5 mm (namísto obvyklých 48,5×22,1 mm pro 70mm negativ) – aby promítačka stihla promítnout standardních 24 snímků za sekundu, musí se filmový pás pohybovat třikrát rychleji než normálně. Tento formát se označuje jako \"1570\" (nebo také \"15/70\") podle patnácti perforačních okének na každé políčko. Existují ale i jiné formáty:\nZajímavé je, že natáčení probíhá na šířku negativu 65 mm (jako u klasického velkoformátového záznamu, kde zbývajících 5 mm bylo určeno pro zvukovou stopu), takže při použití formátu 1570 je třeba záběr při kopírování na distribuční kopie nepatrně zvětšit.\n\nProjekční mechanismus je velmi komplikovaný a obsahuje řadu jedinečných technických řešení, aby byla uchována velká kvalita filmového záznamu i při mnohonásobném zvětšení a velké rychlosti projekce. Například jako světelné projekční zdroje se používají 7 –15 kW xenonové výbojky, celý projektor pak váží až 1,8 tuny.\n\nŠestikanálový zvukový záznam není zapsán na filmovém pásu – dříve se využívalo 35mm magnetického záznamového pásku, později byl zvuk v digitální formě uložen na několik samostatných CD. Dnes se používá systém DTAC, kdy je zvuk nahrán na pevný disk řídícího počítače ve formě 6.1kanálového bezkompresního záznamu, který používá vzorkování 96 kHz/24 bit.\n\nOdlišné od klasických kin je také hlediště, které svým strmým stoupáním (až 23 stupňů) umožňuje z každé řady nezastíněný výhled na projekční plátno a tím i lepší vnímání filmu včetně prostorového dojmu.\n\nA Freedom to Move\nAcross the Sea of Time\nAdrenaline Rush: The Science of Risk\nAdventures in Animation 3D\nAdventures in Wild California\nAfrica's Elephant Kingdom\nAfrica: The Serengeti\nAlamo: The Price of Freedom\nAlaska: Spirit of the Wild\nAlfa 78\nAlice in Wonderland: Through the Looking Glass\nAlien Adventure\nAliens of the Deep\nAlita: Battle Angel\nAll Access: Front Row. Backstage. Live!\nAmazing Journeys\nAmazon\nAn American Adventure\nAntarctica\nApollo 13 The Imax Experience\nAsteroid Adventure\nAtmos (Storm)\nAustralia: Land Beyond Time\nAvatar\nAvengers\nAvengers: Age of Ultron\nBack to the Future…The Ride\nBatman Begins: The Imax Experience\nBears\nBeauty And The Beast\nBeavers\nBehold Hawaii\nBlack Widow\nBlue Planet\nBugs!\nCatch the Sun\nCaptain America: The First Avenger\nCaptain America: The Winter Soldier\nCaptain America: Civil War\nCelebrate Detroit\nChampions- 2005\nChang Jiang, The Great River of China\nCharlie And The Chocolate Factory: The Imax Experience\nChina: The Panda Adventure\nChronos\nCircus World\nCirque Du Soleil: Journey of Man\nCoral Reef Adventure\nCosmic Voyage\nCosmos\nCountry Music: Spirit of America\nCreatures of the Season\nCyberworld\nDallas: A Unique Place in Time\nDance of Life\nDance of the East\nDeep Sea 3D\nDestiny in Space\nDinosaurs 3D: Giants of Patagonia\nThe Discoverers\nDolphins\nDolphins & Whales 3D\n\nDunkerk\nEchoes of the Sun\nEl Pueblo Del Sol/People of the Sun\nEmergency\nEncounter in the 3rd Dimension\nEnergy\nEspn’s Ultimate X The Movie\nEverest\nExtreme\nFaces of Japan\nFalling in Love Again\nFantasia 2000\nFast & Furious 6\nFighter Pilot: Operation Red Flag\nFires of Kuwait\nFlight of the Aquanaut\nFlyers\nFlying Raft\nForces of Nature\nFrom a Little World\nFurious 7\nGalapagos 3D\nGhosts of the Abyss 3D\nGold Fever\nGrand Canyon: The Hidden Secrets\nGreat North\nGreece: Secrets of the Past\nHail Columbia!\nHappy Feet: The Imax Experience\nHarry Potter And The Prisoner of Azkaban\nHarry Potter And The Goblet of Fire: The Imax Experience\nHarry Potter And The Order of the Phoenix: The Imax Experience\nHarry Potter and the Half-Blood Prince\nHarry Potter and the Deathly Hallows: Part 1\nHarry Potter and the Deathly Hallows: Part 2\nHaunted Castle 3D\nHeart Land\nHidden Hawaii\nHome of Freedom\nHomeland\nHorses: The Story of Equus\nHubble Space Telescope Short\nHurricane on the Bayou\nHydro\nImagine\nImagine Indiana\nSacred Planet\nin Five Minutes, The Feature\nIndia: Kingdom of the Tiger\nIndonesia Indah Iii\nInterstellar\nInto the Deep\nIsland Adventure\nIsland Child\nIsland of a Thousand Voices: New Guinea\nIsland of Lemurs: Madagascar 3D\nIsland of the Sharks\nIron Man\nIron Man 2\nIron Man 3\nJ'écris Dans L'espace (I Write in Space)\nJane Goodall's Wild Chimpanzees\nJourney into Amazing Caves\nKilimanjaro: to the Roof of Africa\nL5: First City in Space\nLe Corps Humain\nLegend of the Forest\nLewis & Clark: Great Journey West\nLight & Life\nLiving Planet\nLost Worlds: Life in the Bala\nMagnificent Desolation: Walking on the Moon\nMajestic White Horses\nMan Belongs to the Earth\nMark Twain's America\nMaximum Velocity: The French Percision Flying\nMexiko|Mexico\nMichael Jordan to the Max\nMisadventures in 3D: 3D Mania 2\nMission: Impossible – Ghost Protocol\nMission to Mir\nMomentum\nMountain Gorilla\nMy Strange Uncle\nMysteries of Egypt\nMystery of the Maya\nMystery of the Nile\nMystic India\nNascar 3D: The Imax Experience\nNeighbors\nNiagara: Miracles, Myths And Magic\nNight at the Museum: The Imax Experience\nNorth of Superior\nNSYNC: Bigger than Live\nOcean\nOcean Men: Extreme Dive\nOcean Oasis\nOcean Wonderland\nOlympic Glory\nOn the Wing\nOnly the Earth\nOntario/Summertide\nOpen Season: An Imax 3D Experience\nOrigins of Life\nOur Country\nOzarks: Legacy & Legends\nPaint Misbehavin'\nPandorama\nPassion for Life\nPhiladelphia Anthem\nPicture Holland\nPilialoha\nPitsburgh’s Big Picture\nPolynesian Odyssey\nPoseidon: The Imax Experience\nPraying Mantis\nPrimiti Too Taa\nPulse: A Stomp Odyssey\nRace for Atlantis\nRace the Wind\nRheged: The Lost Kingdom\nRide Around the World\nRing of Fire\nRiver Journey\nRoar: Lions of the Kalahari\nRobots: The Imax Experience\nRolling Stones: At the Max\nRoving Mars\nSacred Site\nSanta vs the Snowman 3D\nSea Fantasy\nSea Monsters: A Prehistoric Adventure 3D\nSearch for the Great Sharks\nSeasons\nShackleton's Antarctic Adventure\nSharks 3D\nShinshu Symphony\nSiegfried & Roy: The Magic Box\nSilent Sky\nSki to the Max\nSkydance\nSkyward\nSlit Scan\nSnow Job\nSolarmax\nSOS Planet\nSpace Library\nSpace Station 3D\nSpecial Effects: Anything Can Happen\nSpeed\nSpider-Man 2: The Imax Experience\nSpider-Man 3: The Imax Experience\nStar Wars: Episode II Attack of the Clones: The Imax Experience\nStar Wars: Episode VII – The Force Awakens\nStormchasers\nStraight up: Helicopters in Action\nSuperman Returns: An Imax 3D Experience\nSuper Speedway\nSurvival Island\nSydney – Story of a City\nSymphony Philadelphia\nT-Rex: Back to the Cretaceous\nTexas: The Big Picture\nThe Alps\nThe Ant Bully: An Imax 3D Experience\nThe Dark Knight\nThe Dark Knight Rises\nThe Deepest Garden\nThe Dream Is Alive\nThe Eruption of Mount St. Helens\nThe Fiddle\nThe First Emperor of China\nThe Great American West\nThe Greatest Places\nThe Hidden Dimension\nThe Hubble/ Night Sky\nThe Human Body\nThe Hunger Games\nThe Hunger Games: Cathing Fire\nThe Hunger Games: Mockingjay Part 1\nThe Hunger Games: Mockingjay Part 2\nThe Imax Nutcracker\nThe Jungle Book\nThe Last Buffalo\nThe Legend of Loch Lomond\nThe Lion King\nThe Living Sea\nThe Magic of Flight\nThe Matrix Reloaded: The Imax Experience\nThe Matrix Revolutions: The Imax Experience\nThe Old Man And The Sea\nThe Polar Express: An Imax 3D Experience\nThe Princess and the Pea\nThe Secret of life on Earth\nThe Young Black Stallion\nThe Walk\nThrill Ride: The Science of Fun\nTime Concerto\nTitanic\nTo Be an Astronaut\nTo Fly!\nTo the Arctic\nTo the Limit\nTomorrow in Space\nTop Chrono\nTop Speed\nTrains\nTransformers\nTransformers: Revenge of the Fallen\nTransformers: Dark of the Moon\nTransformers: Age of Extinction\nTransitions\nTreasure Planet\nTropical Rainforest\nUltimate G’s Zac’s Flying Dream\nUltimate X\nUrushi – The Japanese Bea\nU2 3D\n\nV For Vendetta: The Imax Experience\nVikings: Journey to New Worlds\nViva Baja\nViva La Blanca Paloma\nVolcano\nVolcanoes of the Deep Sea\nWater and Man\nWe Are Born of Stars\nWeaving Ants\nWelcome to the Max\nWhales\nWild Australia- The Edge\nWild Safari 3D: A South African Adventure\nWildfire: Feel the Heat\nWings of Courage\nWired to Win: Surviving the Tour De France\nWolves\nWorld Coaster\nX: First Class\nX-Men: Days of Future Past\nX-Men: Apocalypse\nYellowstone\nYosemite\nZion: Treasures of God\n\n"}
{"id": "73565", "url": "https://cs.wikipedia.org/wiki?curid=73565", "title": "Samovznícení člověka", "text": "Samovznícení člověka\n\nSamovznícení člověka (zkratkou SHC, z anglického \"Spontaneous Human Combustion\") je označení pro jev, který má spočívat v samovolném vznícení těla živého (nebo nedávno zemřelého) člověka, aniž by byl přítomen vnější zdroj ohně. Přestože lidské tělo může za určitých okolností hořet, samovznícení živého člověka není současnou vědou vysvětlitelné. Zastánci možnosti samovznícení předložili několik teorií o příčinách tohoto jevu, žádnou se však nepodařilo spolehlivě ověřit.\n\nJeden z prvních zaznamenaných případů údajného samovznícení člověka se stal 26. června roku 1613 ve městě Christchurch v anglickém hrabství Dorset. Za bouře tam během spánku vzplanul tesař John Hitchen a jeho dítě; manželka byla pouze popálena, ale příhodu přežila. Zprávy o tomto fenoménu sesbíral Jonas Dupont v \"Dissertatio inauguralis de Incendiis Corporis Humani Spontaneis\", Lugduni Batavorum (Lyon) 1763). Na veřejnosti o tomto jevu kolují historky dodnes.\n\nJe známo, že se tímto jevem poměrně podrobně zabýval i spisovatel Charles Dickens, který ve svém románu „Ponurý dům (\"Bleak House\")“ nechal takto zahynout postavu jménem \"Crook\". Sám prý předtím prostudoval přibližně 30 případů SHC, aby vylíčil událost co nejvěrohodněji. Přesto však byl za knihu silně kritizován jako šiřitel bludů a pověr.\n\nPoměrně dobře je údajně dokumentován případ Grace Potteové z Iswiche z 9. dubna 1774. Šedesátiletá žena odešla během noci do pokoje v přízemí vykouřit si dýmku. Ráno ji nalezla její dcera prakticky totálně zpopelněnou s hlavou v krbu (v němž prý v době incidentu nehořel oheň). Zbytky těla stále ještě žhnuly, krb byl nasáklý tukem, ale dětské oblečení ležící opodál bylo nedotčeno. Soudní vyšetřování skončilo závěrem, že žena byla těžká alkoholička a příčinou shoření bylo velké množství předtím zkonzumovaného alkoholu. Nezávisle vyslechnutí svědci však alkoholizmus paní Potteové nepotvrdili.\n\nZ poměrně nedávné doby je případ člověka, který údajně vzplanul před svědkem pod širým nebem. Stalo se to 25. května roku 1989 v Maďarsku, kdy řidič auta vystoupil, aby vykonal malou potřebu. Jeho manželka, která zůstala sedět v autě pak vyprávěla, že se kolem muže objevila modrá aura a on se skácel k zemi. Lékař, který se shodou okolností dostavil brzy poté, konstatoval, že muž je mrtev, jedna z jeho hýždí nese známky silného elektrického výboje a vnitřní orgány jsou zuhelnatělé.\n\nPrvní potvrzený případ samovznícení byl zaznamenán 24. září 2011 v irském Galway, když uhořel 76letý Michael Faherty.\n\nByly zaznamenány i velmi řídké případy, kdy oběti SHC přežily, protože se jim podařilo oheň uhasit. Z výpovědí vyplývá, že tito lidé pociťovali velkou bolest a popáleniny na jejich těle se nijak nelišily od běžných úrazů ohněm.\n\nDo dnešní doby bylo nahlášeno minimálně 300 případů SHC. Poměrně často se podle příznivců existence jevu stává, že se policie nebo hasiči nechtějí podobnými případy příliš zabývat a snaží se je vysvětlit za každou cenu přirozeným způsobem. Často si prý ani příbuzní obětí nepřejí zbytečnou medializaci případu a snaží se jej ututlat.\n\nFakta o zaznamenaných případech lze shrnout do několika bodů:\n\n\nPředevším v dřívějších dobách se jako příčina samovznícení nebo hoření osob uvádělo velké množství alkoholu v těle postiženého (rčení: Chytla v něm kořalka.). Dnes se teorie prakticky nebere vážně, protože byly zaznamenány případy osob prakticky abstinentních a především proto, že množství alkoholu potřebné pro hoření lidských tkání by postiženou osobu daleko dříve usmrtilo svými toxickými účinky. Touto teorií se nechal inspirovat například Jules Verne, kde se v románu Patnáctiletý kapitán takto vznítí domorodý náčelník.\n\nPatrně nejpopulárnější a většinou veřejnosti nejvíce přijímaným vysvětlení je knotová teorie. Podle ní se hořící lidské tělo chová jako obrovská svíčka, v níž namísto vosku funguje lidský tuk. Známou a přijímanou se tato teorie stala především díky televiznímu pořadu britské televize BBC, která roku 1989 odvysílala pořad, v němž byl zachycen experiment, při kterém byl mrtvý vepř zabalený do prostěradla zapálen (pomocí menšího množství benzínu) a samovolně hořel po dobu asi 7 hodin, než byl experiment přerušen. Přitom nedošlo k zapálení nedaleko umístěných textilií a nábytku. Teplota klesá (jako třeba intenzita magnetického pole) se čtvercem vzdálenosti.\n\nUvedeným způsobem by zřejmě bylo možno vysvětlit část pozorovaných jevů, především nehod starých a nemohoucích osob, které by např. upadly do hořícího krbu. Těžko tak ale vysvětlíme vzplanutí osob pod širým nebem nebo spících v posteli, kdy nejde ani tak o vzplanutí lidského těla, jako o spontánní vznícení oděvu, lůžkovin a podobně.\n\nJiným vysvětlením je zapálení těla výbojem nashromážděného elektrostatického náboje. Mnoho z nás jistě zažilo nepříjemný úlek, kdy jsme po dotknutí se povrchu nějakého kovového tělesa (radiátor topení, vodovodní kohoutek) v bytě dostali elektrickou ránu. Bylo prokázáno, že chůzí po koberci ze syntetických materiálů se může člověk nabít elektrickým nábojem o napětí až několika tisíc voltů. Při dotyku s uzemněným elektrickým vodičem se pak náboj prudce vybije, někdy dokonce za vzniku elektrické jiskry.\n\nProto se někteří výzkumníci SHC domnívají, že by takovou jiskrou nebo výbojem uvnitř těla mohlo dojít k zapálení hořlavých plynů, které máme všichni v trávicím traktu jako produkty trávení potravy. Další badatelé mají zato, že takto nashromážděný náboj může působit elektrolýzu vody, které lidské tělo obsahuje kolem 70%. Vznikající vodík a kyslík jsou ideální směsí pro hoření (případně i výbuch) a jejich zapálením by se nastartoval proces hoření těla. Je zřejmé, že by k tomu muselo docházet jen zcela výjimečně, protože jinak by většina obyvatel, chodících občas po plastové podlaze či koberci, musela již dávno skončit jako živá pochodeň.\n\nZa názorem, že nejde v případě fenoménu zvaného Spontaneous Human Combustion (SHC) o pouhé mýty, ale o reálný jev, si dnes stojí, jako řada dalších vědců, renomovaný biolog Brian J. Ford, autor několika knih o buněčné biologii. Ten také měl SHC objasnit. Svoji teorii profesor Ford publikoval na stránkách periodika New Scientist. Přičemž nemá jít o pouhou hypotézu, ale o experimenty doloženou teorii. Podobně jako jiní vědci se totiž začal zabývat ketolátkami zvanými acetacetáty, které představují zdroj energie pro tkáně. Avšak za určitých metabolických stavů produkce ketonů převyšuje možnosti organismu je zpracovat a přebytečné ketony se vylučují močí, dokonce i potem na povrchu těla. Vyšším než normálním hladinám ketolátek v krvi či moči se říká ketonemie či ketonurie. Výsledným stavem je ketóza. Nejběžnější příčinou ketózy je hladovění nebo nadměrný přísun tuků spolu s nedostatečným přísunem sacharidů, někdy se může podle odborníků u dětí projevit v souvislosti s prořezáváním zoubků.\n\nTeorie studené jaderné fúze byla populární především několik let po roce 1989 kdy Stanley Pons a Martin Fleischmann oznámili, že se jim podařilo uskutečnit slučování jader deuteria z těžké vody za laboratorní teploty na platinové a palladiové elektrodě. O opakování pokusu se pokoušely stovky vědců na celém světě, avšak doposud zcela bezúspěšně. Přesto však tento experiment vedl k teorii, že podobná reakce může za doposud neznámých podmínek nastat i v lidském organizmu a energie vzniklá slučováním atomových jader vodíku způsobí termickou destrukci tkání podobnou hoření.\n\nDalším uváděným vysvětlení je zásah lidského těla kulovým bleskem, jehož vlastnosti jsou natolik málo prozkoumané, že nelze vyloučit ani možnost zapálení lidského těla. V určitých případech SHC pod širým nebem lze tuto možnost i vzít v úvahu, ale těžko tak lze vysvětlit zvýšený výskyt jevu u starých opuštěných lidí.\n\nAmerický „soukromý vědec“ Larry Arnold přišel s teorií doposud neznámé elementární částice, kterou nazval pyroton. Tato částice je prý součástí kosmických paprsků, které neustále dopadají na planetu Zemi a stejně jako neutrino prolétnou organickým tělem téměř vždy bez jakékoliv interakce. V jistém nepatrném počtu případů však mohou po zásahu buněčného jádra nastartovat řetězovou reakci, které následně zničí celé tělo.\n\nParapsychologické vysvětlení říká, že za SHC stojí doposud neprobádané psychické síly člověka, které vedou k destrukci těla zvláště v případech, kdy si postižená osoba přeje zemřít a nevidí před sebou další smysl svého života.\n\nNěkteré teorie ukazují, že ke vznícení těla může dojít při poškození lidských buněk. Pokud je poškozená mitochondrie (část buňky, která štěpí cukry na energii), může uvolňovat vodík, který používá jako \"palivo\". Po nahromadění se může vodík samovolně vznítit. Jelikož vodík hoří při vysoké teplotě, může dojít k poškození ostatních mitochondrií v buňce, a ty svou uvolňovanou energií poškodí okolní buňky, čímž se vznítí postupně celé tělo.\n\n"}
{"id": "73567", "url": "https://cs.wikipedia.org/wiki?curid=73567", "title": "Přibyslav", "text": "Přibyslav\n\nPřibyslav ( ) je město v okrese Havlíčkův Brod v Kraji Vysočina na řece Sázavě, 23 km severovýchodně od Jihlavy a 12 km jihovýchodně od Havlíčkova Brodu. Má obyvatel a zahrnuje několik částí města – Českou Jablonnou, Dobrou, Dolní Jablonnou, Hřiště, Poříčí, Přibyslav, Ronov nad Sázavou a Utín. Je členem Svazku obcí Přibyslavska.\n\nNázev města se odvozuje od údajného zakladatele Přibyslava z Polné. Přibyslavská pahorkatina, v níž město leží, nebyla nejprve příliš osídlena a písemné zmínky o Přibyslavi pochází přibližně z poloviny 13. století. Přibyslav ve 13. století byla po Jihlavě druhým nejdůležitějším nalezištěm stříbra v českých zemích, těžba však byla poměrně brzy ukončena. V roce 1424 obklíčili město husité v čele s Janem Žižkou, který však poblíž nedaleké vsi dnes zvané Žižkovo Pole zemřel. Husité přesto město dobyli a vypálili. V pobělohorské době město spravovala knížata z Ditrichštejnu. Město postihla v té době řada katastrof a několikrát vyhořelo. Dnes je to klidné městečko s tradicí lehkého průmyslu, především potravinářského, textilního a dřevozpracujícího. Důležitým podnikem je Pribina (dnes TPK Přibyslav) vyrábějící mléčné produkty. Od roku 1898 je Přibyslav přístupná po železnici a je zde i veřejné letiště. K zajímavým pamětihodnostem patří barokní kostel Narození sv. Jana Křtitele s věží, Starý špitál či přibyslavský zámek.\n\nNázev „Přibyslav“ se zpravidla odvozuje od historických postav, které žily v době založení sídla či se na jeho založení přímo podílely. Dlouho byl za původce názvu považován údajný zakladatel, moravský velmož Přibyslav z Křižanova (zmiňuje se o něm například Antonín Profous ve svém díle \"Místní jména v Čechách\"). Novější prameny odvozují název spíše od osoby Přibyslava z Polné, který je znám svou kolonizační činností. Pojmenování města mělo tyto formy: Priemezlaves (1257), Primizlaus (1265), Primislaus (1272), Przemislabe (1283), Przibislaws (1307), Primizlaus (1314), Przymzlaus (1316), Primislauia (1329), Przibislaw (1405), Przibislauia (1412), Przibislaw (1542), Pržibyslav (1675), Pržibislaw (1720), Pržibislau (1838), Přimislau (Přibyslav) (1880) a současné Přibyslav. Samotné jméno vzniklo přivlastňovací příponou \"-jb\" z osobního jména Přibyslav a znamená tak například Přibyslavův dvůr či Přibyslavův hrad a podobně.\n\nMěsto se rozkládá v centrální části Českomoravské vrchoviny v klimaticky a geograficky poměrně nehostinné krajině, která proto v pravěkých dobách nebyla příliš osídlena. Archeologické nálezy z této doby jsou proto na Přibyslavsku vzácné a vypovídají o neexistenci sídliště trvalého typu. Ještě ve vrcholném středověku byla většina území pokryta hlubokým lesem přerušeným jen několika obchodními stezkami.\nPrvní písemné zmínky pochází přibližně z poloviny 13. století. Některé starší spisy sice místo podobného názvu zmiňují, ale zřejmě se jedná spíše o moravskou obec Přibyslavice. V roce 1235 se v listině královny Konstancie objevuje výraz „Pribyzlaun“ a jako svědek je podepsán přibyslavský rychtář, což soudí o dobové existenci obecního uspořádání v Přibyslavi. První písemná zmínka se však např. podle ČSÚ datuje do roku 1257 a vztahuje se k listině Smila z Lichtenburka, v níž daruje desátky ze stříbrných dolů v okolí Přibyslavi třem cisterciáckým klášterům. Tato těžba souvisela s rozvojem hornictví na Jihlavsku. Falešné rukopisy se však snažily v minulosti klást založení města do vzdálenější historie. V roce 1889 byl zveřejněn nález tzv. Paměti přibyslavské, padělaného dokumentu, který založení města sestrou svatého Václava Přibyslavou klade do 10. století. Nepravost rukopisu prokázal již v roce 1908 Gustav Friedrich, dokument byl však podrobován rozsáhlému jazykovému i historickému zkoumání i v mnohem pozdější době.\n\nPřibyslav a přilehlý region se již ve 13. století stala po Jihlavě druhým nejdůležitějším nalezištěm stříbra v českých zemích. Nejprve se však zřejmě jednalo o osadu kolem tehdejšího přibyslavského hradu a sídlo městského typu vzniklo zřejmě až v poslední třetině 13. století. Po smrti Smila z Lichtenburka získal Přibyslav jeho bratr Častolov, poté jeho syn Jindřich z Přibyslavi a na přelomu 13. a 14. století Jindřichův syn Hynek z Přibyslavi. Původně hornické město se však mění s tím, jak byla naleziště postupně vytěžena a horníci odchází na Kutnohorsko. Obyvatelé se přeorientovávají na zemědělství a řemesla. Ke konci 14. století se vlády na panství ujal Čeněk z Ronova, který později proslul loupežnými přepadeními sousedních měst.\n\nNa začátku října 1424 přitáhli k městu husité v čele s Janem Žižkou. Utábořil se mezi Šenfeldem (dnešní Žižkovo Pole) a Hřišti a město obléhal. Sám Žižka však u vesnice Šenfeld 11. října téhož roku zemřel. Jeho bojovníci pak město dobyli, hrad vypálili a několik desítek obránců popravili upálením. Přibyslavský hrad pak husité (kteří si po smrti svého vůdce říkali Sirotci) používali jako opevněnou základnu pro výpady na Moravu. Moc nad městem ztratili až s koncem husitských válek po bitvě u Lipan. Hrad byl boji tak poničen, že v následujících desetiletích postupně zanikl. Panství bylo Ronovci přepuštěno jejich příbuznému Hynku Ptáčkovi z Pirkštejna z Polné, slavnému učiteli budoucího krále Jiřího z Poděbrad. Po smrti Hynka i jeho dcery spravoval panství syn Jiříka, Viktorín z Poděbrad. Ten však kvůli dluhům prodal město svému synovci Janu Bočkovi z Kunštátu a Bočkové panství spravovali až do roku 1515, kdy jej na čas převzal Mikuláš mladší Trčka z Lípy. Po bitvě u Moháče (1526) koupil polensko-přibyslavské panství Karel z Valdštejna, následně ho vyženil bohatý Zachariáš z Hradce. Ten si v Přibyslavi nechal postavit zámek. V roce 1597 získali město a jeho okolí Žejdlicové ze Šenfeldu.\nBěhem války mezi císařem a českými stavy obsadila císařská armáda a v pobělohorském období byl před soud postaven i majitel přibyslavského panství, Rudolf Žejdlic ze Šenfeldu. Majetky mu byly zkonfiskovány ve prospěch královské koruny a zemřel ve vězení. Panství bylo pod cenou prodáno kardinálovi Františkovi z Ditrichštejna a docházelo k násilné rekatolizaci poddanstva. V roce 1643 zasáhla do života města třicetiletá válka – město napadli Švédové a vyžádali si výpalné. V roce 1645 přesto v podstatě celé město vyhořelo. Po válce bylo město z velké části zdevastované. Město vlastnil kníže Maxmilián, poté František Josef z Ditrichštejna. Knížata z Ditrichštejnu vládla během valné části 17., 18. a 19. století, poslední Ditrichštejn zemřel až v roce 1864 a rod vymřel po meči.\n\nV průběhu druhé poloviny 18. století postihlo Přibyslav několik pohrom. V roce 1766 zmrzla úroda a obyvatelé si tak na příští rok museli půjčit osivo. Hned následujícího roku (1767) začala hořet střecha domu v Zámecké ulici a za 15 minut od vypuknutí požáru shořelo více než 100 domů. Ve věži nad kostelem se tehdy roztavily tři malé zvony a shořela také nemocnice spolu se školou. Jen kostel požár vyjma střechy přečkal. Většině obyvatel shořel při požáru veškerý majetek a obec si tak musela půjčovat. Majitel panství Karel z Ditrichštejna daroval postiženým stavební materiál na obnovu poničených staveb. Během 70. let 18. století navíc postihl zemi hladomor a v roce 1775 shořelo při požáru dalších 44 domů. O padesát let později, v roce 1821, prošla Přibyslaví epidemie cholery a rok 1836 byl ve znamení vážné nákazy chřipky. Roku 1842 panovalo sucho, které vedlo k dalšímu požáru, jenž město postihl. Po Ditrichštejnech získala panství Klotilda, manželka hraběte Eduarda Clam-Gallase, který zemřel v roce 1899.\n\nDvacáté století se neslo nejprve ve znamení relativní prosperity a výstavby. Do města se dostaly první automobily, byla postavena pumpa, stavěly se podnikové budovy. Za první světové války zemřelo v bojích 39 mužů z Přibyslavi. Rok 1924 přinesl velké oslavy 500 let od smrti Jana Žižky, v roce 1927 byla otevřena mateřská škola. V roce 1938 byla ve městě založena kazatelská stanice sázavského sboru Českobratrské církve evangelické, v níž se věřící nyní jednou měsíčně scházejí ke svým bohoslužbám v budově městského úřadu. Téhož roku město na měsíc obsadilo 600 německých vojáků a město se následně stalo součástí tzv. protektorátu. Během 2. světové války bylo asi 10 přibyslavských Židů transportováno do koncentračního tábora. V roce 1944 byli 2. října v místní části Hřiště českými četníky zastřeleni divizní generál Vojtěch Boris Luža (čelný představitel Obrany národa) a poručík Josef Koreš. Smutnou událost připomíná pamětní deska. V následné krvavé odvetě vedené Lužovým synem bylo 26. října 1944 na četnické stanici v Přibyslavi partyzány zastřeleno pět četníků. Odbojáři posléze hrozili smrtí všem, kdo by se chtěli zúčastnit jejich pohřbu. Ještě 5. května 1945 se na Přibyslavsku bojovalo a toho dne bylo na město svrženo několik sovětských bomb, jedna z nich zabila člověka.\n\nV roce 1949 proběhlo znárodnění průmyslových podniků, v padesátých letech probíhala násilná kolektivizace. Rok 1968 přinesl další změnu, vojska Varšavské smlouvy se však při svém postupu městu vyhnula. 21. listopadu 1989 začali obyvatelé Přibyslavi projevovat podporu demonstrujícím studentům. V porevolučních letech (od prosince 1989) byli starosty města postupně pan Pavel Jajtner, Mojmír Novotný, sochař Roman Podrázský a po jeho předčasné smrti Jan Štefáček. Po komunálních volbách v r. 2014 zastává funkci starosty Martin Kamarád. Od 1. června 2010 využívá zdravotnická záchranná služba sídlo v Přibyslavi, které vzniklo přestavbou rodinného domu na Bechyňově náměstí.\n\nGeologicky leží město Přibyslav převážně na pararulovém podkladu, které je součástí moldanubika. Datuje se do paleozoika až proterozoika. Na východní části města přechází hornina v migmatit či amfibolit stejného stáří. Celý podklad je tedy metamorfovaného původu. Skalnatý svah pod zámkem Přibyslav je názornou ukázkou horninového složení v pásmu tzv. přibyslavské střižné mylonitové zóny. Vidět jsou mylonity a ultramylonity včetně porfyroklastů živců.\n\nÚzemí města je součástí České vysočiny, její Česko-moravské subprovincie, resp. oblasti Českomoravská vrchovina. řadí se do jejího geomorfologického celku Hornosázavská pahorkatina, podcelku Havlíčkobrodská pahorkatina, okrsku Přibyslavská pahorkatina. Nejvyšším vrcholem na území města je Jarošův kopec (554 m n. m.) nacházející se ve východní části města. Dalším pojmenovaným vrcholem je Borovina (524 m n. m.) na jihu města. Naopak nejnižším místem je lokalita u Štukhejského Mlýna, kde řeka Sázava opouští město Přibyslav (245 m n. m.).\n\nPřevažujícím půdním typem je mezobazická kambizem, místy oglejená; kolem vodních toků fluvizemě a modální gleje.\n\nOblast města patří do úmoří Severního moře. Ve směru od východu k severozápadu protéká městem řeka Sázava. Do ní se zde vlévá několik vodních toků. Ve směru toku řeky se do ní na území Přibyslavi nejprve pravostranně vlévá Losenický potok, pak levostranně postupně Olešenský potok a Bystřice a nakonec opět z pravé strany Doberský potok a po něm i Borovský potok. Na řece Sázavě se často vyskytují povodně, proto byl v roce 2014 realizován projekt protipovodňové hráze.\n\nDle Quittovy stupnice patří Přibyslav do klimatické oblasti označované MT3, tedy mírně teplé. V ní se ve 120 až 140 dnech během roku vyšplhá teplota nad 10 °C. Během ledna se průměrná teplota pohybuje v rozmezí −3 až −4 °C a v dubnu mezi 6 a 7 °C. Naproti tomu průměrná červencová teplota dosahuje 16 či 17 °C. V říjnu se teplota pohybuje nejčastěji od 6 do 7 °C. Během 110 až 120 dnů v průběhu kalendářního roku spadnou v této oblasti dešťové srážky v úhrnu alespoň 1 milimetr na metr čtvereční a po dobu 60 až 100 dnů je země zakryta sněhovou pokrývkou.\n\nNejvyšší teplota vzduchu bylo naměřena 27. července 1983, kdy dosáhla 36 °C. Naopak nejníže se teplota dostala 10. února 1956, kdy dosahovala −32.2 °C.\n\nV okolí města se ve vyšších polohách nacházejí smrkové a borové lesy či bukové a jedlové lesy. Roste zde kyčelnice devítilistá (\"Dentaria enneaphyllos\"), svízel vonný (\"Galium odoratum\"), bažanka vytrvalá (\"Mercurialis perennis\") či violka lesní (\"Viola reichenbachiana\"). V nižších polohách se nacházejí doubravy a dubohabřiny tvořené duby letními (\"Quercus robur\") i zimními (\"Quercus petraea\") a také habrem obecným (\"Carpinus betulus\"). V jejich podrostu je možné najít lipnici hajní (\"Poa nemoralis\"), kostřavu ovčí (\"Festuca ovina\"), konvalinku vonnou (\"Convallaria majalis\"), jaterník podléšku (\"Hepatica nobilis\"), zvonek broskvolistý (\"Campanula persicifolia\") nebo černýš hajní (\"Melampyrum nemorosum\"). U vodních toků se rozkládají olšiny, v nichž vyrůstají bledule jarní (\"Leucojum vernum\"), ďáblík bahenní (\"Calla palustris\"), rozpuk jízlivý (\"Cicuta virosa\"), hladýš pruský (\"Laserpitium prutenicum\"), třtina nachová (\"Calamagrostis phragmitoides\"), violka bahenní (\"Viola palustris\"), bublinatka jižní (\"Utricularia australis\"), ale také tolije bahenní (\"Parnassia palustris\") nebo úpolín nejvyšší (\"Trollius altissimus\"). Na sušších částech luk se vyskytuje hořeček mnohotvarý český (\"Gentianella praecox subsp. bohemica\"), vemeník dvoulistý (\"Platanthera bifolia\"), prha arnika (\"Arnica montana\"), všivec lesní (\"Pedicularis sylvatica\") či prstnatec májový (\"Dactylorhiza majalis\").\n\nZe zvířat se tu vyskytuje prase divoké (\"Sus scrofa\"), srnec obecný (\"Capreolus capreolus\"), jelen evropský (\"Cervus elaphus\"), ale také daněk evropský (\"Dama dama\") či muflon (\"Ovis musimon\"). Ze šelem to jsou kuna lesní (\"Martes martes\") či liška obecná (\"Vulpes vulpes\"). Nalézt tu je možné také myšici lesní (\"Apodemus flavicollis\"), norníka rudého (\"Clethrionomys glareolus\"), rejsky obecného (\"Sorex araneus\") a malého (\"Sorex minutus\") či plšíka lískového (\"Muscardinus avellanarius\"). Na vlhkých loukách našly svůj domov zmije obecná (\"Vipera berus\"), ještěrka živorodá (\"Zootoca vivipara\"), ropucha obecná (\"Bufo bufo\") či kuňka obecná (\"Bombina bombina\") a z ptáků bekasina otavní (\"Gallinago gallinago\"), linduška luční (\"Anthus pratensis\"), bramborníček hnědý (\"Saxicola rubetra\") a ťuhýk šedý (\"Lanius excubitor\"). V jedlobukových lesích žijí datel černý (\"Dryocopus martius\"), žluna šedá (\"Picus canus\") či holub doupňák (\"Columba oenas\"). Naopak v jehličnatých lesích je možné zahlédnout brhlíka lesního (\"Sitta europaea\"), červenku obecnou (\"Erithacus rubecula\") nebo drozda zpěvného (\"Turdus philomelos\"). Ve vodách se rozmnožují skokan hnědý (\"Rana temporaria\"), mlok skvrnitý (\"Salamandra salamandra\") a nad nimi poletují ledňáčci říční (\"Alcedo atthis\"), konipasové horští (\"Motacilla cinerea\") a skorci vodní (\"Cinclus cinclus\"). U vody se výjimečně objeví i vydra říční (\"Lutra lutra\").\n\nVýchodně od města se rozkládá Chráněná krajinná oblast Žďárské vrchy. Ta vznikla na základě výnosu Ministerstva kultury České socialistické republiky číslo 8908/70-II/2 ze dne 25. května 1970. Jejím účelem je ochrana zdejší pestrosti a členitosti krajiny, do níž je umístěno venkovské osídlení s roubenými chalupami. Mezi nejcennější prvky patří rašeliniště a vlhké rašelinné louky, na nichž se vyskytují vzácné druhy rostlin a živočichů.\n\nNa území města se nacházejí celkem tři lokality výskytu památných stromů. Na hřbitově je od 6. května 2003 chráněna dvojice vzrostlých stromů. Jedním z nich je jasan ztepilý (\"Fraxinus excelsior\") a druhým lípa malolistá (\"Tilia cordata\"). Na zahradě přibyslavské školy roste 22 metrů vysoký buk lesní (\"Fagus sylvatica\"), jehož obvod kmene dosahuje 360 centimetrů. Strom je od poloviny června 1997 pod památkovou ochranou. Poslední lokalitou je silnice II/351, která je v úseku mezi Dobrou a Žižkovým Polem lemována lipovou alejí. Tvoří ji 272 lip velkolistých (\"Tilia platyphyllos\"), dále jedna lípa malolistá (\"Tilia cordata\") a jeden jedinec javoru mléč (\"Acer platanoides\"). Stromořadí je chráněno od počátku listopadu roku 2009.\n\nVe městě k počátku roku 2013 žilo celkem 4 000 obyvatel. Z nich bylo 1 990 mužů a žen bylo přibližně stejně (2010). Průměrný věk obyvatel města činil 40 let. Dle Sčítání lidu, domů a bytů provedeném v roce 2011, kdy ve městě žilo 3 864 lidí, bylo nejvíce obyvatel (16 %) ve věku od 30 do 39 let. Děti do 14 let věku tvořily 15 % obyvatel a senioři nad 70 let úhrnem 11 %. Z celkem 3 227 občanů města starších 15 let mělo 38 % nejvyšší ukončené vzdělání úplné střední bez maturity. Počet vysokoškoláků dosahoval téměř 10 % a bez vzdělání byla naopak 0,5 % obyvatel. Z cenzu dále vyplývá, že ve městě žilo 1 886 ekonomicky aktivních občanů. Celkem 92 % z nich se řadilo mezi zaměstnané, z nichž 81 % patřilo mezi zaměstnance, 2 % k zaměstnavatelům a zbytek pracoval na vlastní účet. Oproti tomu celých 50 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 122 obyvatel města pracovalo v zemědělství, lesnictví či rybolovu, 944 obyvatel zaměstnával průmysl a stavebnictví a dalších 672 pracovalo ve službách.\n\nÚhrnem 2 820 obyvatel města, tedy téměř tři čtvrtiny, se hlásilo k české národnosti. Devatenáct bylo Slováků, šestnáct Moravanů, devět Vietnamců, dva Němci, dva Ukrajinci a jeden Polák. Celých 966 obyvatel města však svou národnost neuvedlo.\n\nMěsto Přibyslav je součástí stejnojmenné římskokatolické farnosti. Ta je dále součástí Havlíčkobrodského vikariátu královéhradecké diecéze v České provincii. Území zdejší farnosti zahrnuje nejen oblast samotného města a jejich částí, ale také obcí Modlíkov, Nové Dvory, Olešenka a Žižkovo Pole. Hlavním duchovním stánkem farnosti je Kostel Narození svatého Jana Křtitele v Přibyslavi. Krom kostela ještě farnost spravuje kostely a kapličky: Zmrtvýchvstání Páně (Česká Jablonná), Nanebevzetí Panny Marie (Nové Dvory), svaté Rozálie (Olešenka), svaté Kateřiny Alexandrijské (Stříbrné Hory) a svatého Michaela archanděla (Žižkovo Pole). Místním farářem a duchovním správcem farnosti je Mgr. Zdeněk Kubeš.\n\nPři censu prováděném v roce 2011 se 1 293 obyvatel města (33 %) označilo za věřící. Z tohoto počtu se 1 039 hlásilo k církvi či náboženské obci. K římskokatolické církvi se přihlásila největší část z nich, konkrétně 933 obyvatel, což odpovídá 24 % ze všech obyvatel města. Dalších 10 osob se hlásil k Církvi československé husitské, stejný počet k Českobratrské církvi evangelické. Tři občané se přihlásili k Pravoslavné církvi v českých zemích a jeden k Náboženské společnosti Svědkové Jehovovi. Úhrnem 876 obyvatel se označilo bez náboženské víry a 1 695 lidí odmítlo na otázku své náboženské víry odpovědět.\n\nPřibyslav je obec s pověřeným obecním úřadem (POÚ). Správu vykonává pro obce Dlouhá Ves, Havlíčkova Borová, Modlíkov, Olešenka, Přibyslav, Stříbrné Hory a Žižkovo Pole. Mezi roky 1850 a 1949 byla Přibyslav okresním městem. Následně se stala součástí okresu Žďár nad Sázavou a od roku 1960 Havlíčkův Brod.)\n\nMěsto je tvořeno osmi místními částmi a stejně pojmenovanými katastrálními územími, a sice Českou Jablonnou (ta se stala součástí města roku 1976), Dobrou (součástí města počínaje rokem 1976), Dolní Jablonnou (dříve Německá Jablonná, součástí Přibyslavi od roku 1976), Hřištěm (částí města se stalo v roce 1977), Poříčím (je součástí Přibyslavi od roku 1976), Přibyslaví, Ronovem nad Sázavou (spadá pod město od roku 1963) a Utínem, jenž je součástí Přibyslavi od roku 1976). Mezi roky 1989 a 1990 patřily k Přibyslavi ještě také Stříbrné Hory ve stejném časovém období také Modlíkov. Město tak tvoří 11 samostatných základních sídelních jednotek, jimiž jsou krom výše jmenovaných částí, ještě Dvorek, Hesov a Keřkov.\n\nPřibyslav má patnáctičlenné zastupitelstvo a v jeho čele je starosta města. Tím je od komunálních voleb konaných roku 2010 Jan Štefáček, jehož zástupcem je Martin Kamarád. V těchto volbách kandidovalo do městského zastupitelstva celkem šest uskupení a každé z nich získalo dle výsledků hlasování alespoň jeden mandát. Nejúspěšnější se stala Občanská demokratická strana (ODS), která získala čtyři mandáty. O jednoho zastupitele méně získaly shodně Česká strana sociálně demokratická (ČSSD) a Nezávislí pro Přibyslav. Po dvou zastupitelích se dostalo z kandidátek Křesťanské a demokratické unie – Československé strany lidové (KDU-ČSL) a sdružení nezávislých kandidátů Přibyslav. Poslední místo obsadil zástupce navržený (KSČM).\n\nBěhem komunálních voleb konaných v roce 1994 preferovalo z pěti uskupení, jež tehdy kandidovala, nejvíce hlasujících ODS, která získala čtyři zastupitele. Další tři místa v městském zastupitelstvu připadly kandidujícím za KDU-ČSL, dále Sdružení nezávislých kandidátů a také společné kandidátce tří uskupení, a sice KSČM, Strany demokratické levice (SDL) a nezávislých kandidátů. Poslední dva mandáty pro sebe získala kandidátka společná čtyř subjektů, a to ČSSD, Liberálně sociální unie (LSU), Strany zelených (SZ) a nezávislých kandidátů. Ve volbách konaných o čtyři roky později se o hlasy voličů ucházelo sedm kandidátek. Tři z nich obsadily v zastupitelstvu po třech kandidátech. Byly to ODS, KDU-ČSL a ČSSD. Další dvě místa pro sebe získali kandidáté KSČM a zbývající čtyři místa si mezi sebe rozdělila tři sdružení nezávislých kandidátů. Za další čtyři roky se voleb zúčastnilo celkem osm kandidátek. Nejvíce hlasů a pět míst v zastupitelstvu obsadila ODS, další tři připadly KDU-ČSL, po dvou kandidátkám ČSSD a KSČM. Tři zbývající si po jednom zastupiteli mezi sebe rozdělila tři sdružení nezávislých kandidátů. Jedním bylo „Sportovci pro Přibyslav“, dalším „Náš domov“ a posledním „Nezávislí“. U voleb do zastupitelstva v roce 2006 upřednostňovali hlasující jednu z pěti kandidátek. Každá z nich však podle konečných výsledků voleb své zástupce do městského zastupitelstva dostala. Nejvíce – čtyři – jich měla ODS, následovaná třemi uskupeními reprezentovanými třemi zástupci, jimiž byly ČSSD, KDU-ČSL a sdružení nezávislých kandidátů „Přibyslav“. Poslední dvě místa obsadili kandidáti nominovaní KSČM.\n\nToto je neúplný seznam starostů města Přibyslav:\n\nVlajka byla městu Přibyslav předána Lubomírem Zaorálkem, tehdejším předsedou Poslanecké sněmovny Parlamentu České republiky, na základě rozhodnutí číslo 45 ze dne 5. října 2004.\n\nPoměr stran udělené vlajky je 2:3. Její list je tvořen žerďovým pruhem červené barvy o šířce tří sedmin délky listu, a dále dvěma vodorovnými pruhy, a sice modrým a žlutým. V červeném pruhu se nacházejí dva zkřížené bílé vinařské nože se žlutými rukojeťmi. Tyto nože jsou převýšené červenou knížecí korunou. V poli modré barvy se nacházejí tři, nad sebou umístěné šedé ryby mající červené ploutve. Ve žlutém pruhu jsou zkřížené černé ostrve.\n\nŠtít je dělený, přičemž v horním červeném poli má stejné symboly jako na znaku. Dolní polovina znaku je modro-zlatě polcena. Vpravo se nad sebou nacházejí tři ryby přirozené barvy a vlevo zkřížené ostrve černé barvy.\n\nMěsto bylo na konci listopadu 2001 zakládajícím členem Svazku obcí Přibyslavska, jež má sídlo právě v Přibyslavi a dbá o rozvoj zdejšího regionu ve vzájemné spolupráci členských obcí a měst. Je též členem místní akční skupiny Havlíčkův kraj sídlící ve Ždírci nad Doubravou.\n\nPřibyslav se, co se týče zemědělství, v historických dobách orientovala spíše na živočišnou výrobu, neboť na rostlinnou výrobu neměli sedláci dostatek orné půdy. Ještě v roce 1937 se konalo 12 dobytčích trhů ročně, dominoval hovězí dobytek. Přibyslav si musela půdu ve středověkých dobách dokupovat. Ve 20. století došlo v celém okolí v souvislosti s rozvojem škrobárenství k masivnímu pěstování brambor pod hlavičkou firmy Amylon. Tento podnik hospodařil k roku 1937 na 580 hektarech půdy a produkoval také velké množství kravského mléka pro hesovské mlékárny.\n\nPřibyslav byla odjakživa spíše město orientované na lehký průmysl. V devatenáctém století bylo ve městě mnoho tkalců a soukeníků, v Ronově byla papírna (později přestavěná na továrnu na škrob a cukr – předchůdce podniku Amylon). Amylon a.s. funguje dodnes a vyrábí např. pudinky, bramborové prášky, škrobové sirupy a další produkty škrobování brambor. Vlajkovým podnikem Přibyslavi je Pribina s.r.o. (dnes Savencia Fromage & Dairy Czech Republic, a.s.), která vznikla pod názvem „Mlékárenské a pastevní družstvo“ v Hesově v jedné z budov Amylonu v roce 1924. Specializoval se nejprve na tvaroh a sýry (včetně „přibyslavského camembertu“), za války se ve velkém začaly vyrábět i tavené sýry. V roce 1948 byla spuštěna produkce džemů a džusu Pribinka a došlo k přejmenování společnosti na název Pribina. V padesátých letech vznikl Pribináček, vyráběný tehdy v 16 příchutích a oblíbený dodnes. K dalším podnikům patří ACO, kom. spol. systémové prvky (bývalý Agrostroj), který dnes zpracovává polymerický beton, či OSIVA, a.s.; dřevozpracující průmysl reprezentují Dřevovýroba Přibyslav s.r.o. a Lesy Dřevo Obchod s.r.o.; družstvo v Přibyslavi je největším lesnickým družstvem v ČR.\n\nObčanům města je k dispozici pobočka České pošty, která sídlí na Bechyňově náměstí. Na bezpečnost dohlíží Policie České republiky, která má svoje obvodní oddělení také na Bechyňově náměstí. V domě čp. 255 v Hasičské ulici má svou zbrojnici místní jednotka dobrovolných hasičů. Prodejny potravin mají ve městě obchodní řetězce Pramen a COOP–TIP. Z bank působících v České republice má na Bechyňově náměstí svoji expozituru Česká spořitelna.\n\nS Havlíčkovým Brodem, okresním městem ležícím západně od Přibyslavi, má město silniční spojení silnicí I/19, která prochází místními částmi Keřkov, Dobrá, Přibyslav a Ronov nad Sázavou a pak dále pokračuje východním směrem do Žďáru nad Sázavou. V Přibyslavi je tato komunikace vedena ulicemi Tyršovou a Husovou. Tuto silnici křižují dvě komunikace druhé třídy. Z jihu na sever (ve směru staničení) je to silnice II/350, která prochází místní částí Dvorek a přivádí do města dopravu z jihozápadního směru od Šlapanova a Štoků, na Bechyňové náměstí překříží krátkou peáží silnici I/19 a pokračuje dále severovýchodním směrem na Herálec či Svratku Na území Přibyslavi prochází silnice v popisovaném směru postupně ulicemi Rašínovou, Žižkovou a za Bechyňovým náměstím ulicí Havlíčkovou.\nZe severního směru od Chotěboře a České Bělé přichází v místní části Dobrá na silnici I/19 komunikace II/351. Ta dále pokračuje z jižní části města směrem na Polnou. Motoristům je od roku 2004 k dispozici čerpací stanice pohonných hmot společnosti Pasoil.\n\nDále územím města prochází několik silnic III. třídy\n\nPo silnici první třídy od Havlíčkova Brodu denně (za 24 hodin) na základě výsledků Celostátního sčítání dopravy provedeného během roku 2010 přijíždí a odjíždí celkem 2 479 vozidel ve skladbě 1 906 osobních a dodávkových automobilů, 522 těžkých nákladních a 51 jednostopých vozidel. V úseku mezi křižovatkami se silnicemi II/351 a II/350 na západě města jezdí denně úhrnem 4 137 motorových vozidel ve skladbě 3 218 vozidel osobních a dodávek, 858 těžkých nákladních a 61 jednostopých. Od křižovatky se silnicí II/350 přes Bechyňovo náměstí a dále po Husově ulici kolem přibyslavského zámku až po křižovatku se silnicí II/351 provede za celý den 3 983 automobilů, z nichž je 3 151 osobních nebo dodávkových, 774 těžkých nákladních a 58 jednostopých. Směrem na Žďár nad Sázavou pak pokračuje 2 240 automobilů ve skladbě 1 804 osobních nebo dodávkových vozidel, dalších 422 je těžkých nákladních a zbylých 14 tvoří jednostopá motorová vozidla. Po komunikaci na Českou Bělou, tedy severním směrem po silnici II/351, jezdí dohromady 505 motorových vozidel, z nichž největší část (konkrétně 402) tvoří osobní a dodávková vozidla, dalších 83 těžká nákladní a 20 jednostopá motorová vozidla. Silnice II/350 vedoucí jihozápadním směrem je denně zatížena intenzitou 619 motorových vozidel, která tudy jezdí ve skladbě 484 automobilů osobních nebo dodávkových, 130 těžkých nákladních a 5 jednostopých vozidel. Havlíčkovou ulicí, tedy po silnici II/350 vedoucí k severovýchodu denně projede 448 motorových vozidel, přičemž 309 z nich jsou osobní nebo dodávkové automobily, 127 těžké nákladní a 9 je motocyklů. Po silnici II/351 odbočující na jihu Přibyslavi ze silnice I/19 projede za dvacet čtyři hodin jednoho dne celkově 990 motorových vozidel ve skladbě 788 osobních či dodávkových, 189 těžkých nákladních a 13 jednostopých.\n\nOd roku 1898 má Přibyslav železniční spojení. V tu dobu byl zahájen provoz po dnes opuštěné jednokolejné trati Německý Brod – Město Žďár. Ta byla v roce 1953 nahrazena dvoukolejnou, od listopadu 1966 elektrifikovanou tratí Havlíčkův Brod – Brno. Samotné město obchází trať po jeho jižní straně. Na západní straně města je na trati u osady Hesov zřízena Přibyslav zastávka a v jižní části města pak pětikolejná železniční stanice Přibyslav.\n\nAutobusovou veřejnou dopravu k roku 2014 zajišťuje přímými linkami do Havlíčkova Brodu, Chotěboře, Šlapanova a Polné společnost Arriva Východní Čechy. Přes Polnou až do Jihlavy jezdí svou linku také společnost ICOM transport a spojení se Žďárem nad Sázavou zajišťuje firma ZDAR. Na území města se nachází celkem 21 autobusových zastávek.\n\nPodle jízdního řádu 2013/2014 zastavují v Přibyslavi, a to jak v železniční stanici, tak v zastávce, vlaky jedoucí do Žďáru nad Sázavou nebo Havlíčkova Brodu. Ve stanici navíc staví ještě také vlaky, jejichž cílovým městem je Brno či Praha.\n\nVýchodně od města se v nadmořské výšce 531 metrů nachází veřejné vnitrostátní letiště Přibyslav (kód ICAO: LKPI) s travnatou vzletovou a přistávací dráhou. O letiště pečuje od roku 1945 zdejší Aeroklub odbočka Českého národního aeroklubu. Vznik zdejšího letiště schválila městská rada v roce 1930 a dostavěno bylo v létě roku 1932. Bylo zbudované jako pomocné letiště pro vojenské dvouplošníky na lince Praha–Brno–Bratislava–Záhřeb.\n\nVe městě se nacházejí dvě mateřské školy. Ty, ač původně vznikly odděleně, tvoří od počátku roku 2003 jednu organizaci, v jejímž čele je k roku 2014 Mgr. Naděžda Štouračová. Vedle objektu v Bezručově ulici, kde sídlí ředitelství školky, využívá mateřská škola prostory v Tyršově ulici. Zde byla školka již od roku 1949, zatímco v Bezručově ulici až od roku 1992. Tři roky po sloučení obou školek (během roku 2006) rozhodl jejich zřizovatel, město Přibyslav, o zrušení pracoviště v Tyršově ulici. Protože však počet malých dětí narůstal, změnili zastupitelé města původní rozhodnutí o uzavření a od října 2012 jsou opět v provozu obě pracoviště.\n\nPo mateřské škole mohou děti pokračovat ve školní docházce v Přibyslavi i nadále, neboť je ve městě na Bechyňově náměstí v provozu devítiletá základní škola. Jejím ředitelem je (k roku 2014) Mgr. Petr Adam.\n\nHudebně nadané děti mají pro rozvoj svého talentu přímo v Přibyslavi pobočku hudebního oboru Základní umělecké školy J. V. Stamice z Havlíčkova Brodu. Místní odbočka vznikla na počátku února 1984 a až do roku 1989 využívala pro své zkušebny prostory základní školy. Následně se přesunula do objektu čp. 301 v Husově ulici. Zde bylo vyučováno uměleckým oborům do konce roku 2016. Od 1. ledna 2017 získala pobočka ZUŠ v Přibyslavi, díky výrazné podpoře města Přibyslav i zřizovatele, nové prostory pro základní umělecké vzdělávání na Bechyňově náměstí č. p. 35. Vyučuje se zde hře na nástroje dechové i drnkací. Při škole existuje houslový soubor, jenž doprovázel při koncertech například Jaroslava Svěceného, Pavla Šporcla, Gabrielu Demeterovou či Václava Hudečka.\n\nKulturní pořady se ve městě uskutečňují v kulturním domě, jenž je situován v Husově ulici. V budově se nachází sál s kapacitou 333 míst k sezení, ve kterém probíhají jak divadelní představení, tak se zde promítají i filmy. Svá představení zde hraje také amatérské \"Loutkové divadlo Přibyslav\", které vzniklo již roku 1923. Při kinu, které během jara roku 2012 prošlo digitalizací, funguje filmový klub.\n\nČtenářům je nepřetržitě od roku 1896 k dispozici knihovna. K roku 2011 disponovala celkem 25 900 knihovními jednotkami, které jsou od roku 1998 evidovány v elektronickém katalogu LANius. Od téhož roku je návštěvníkům umožněn přístup na internet.\n\nZájemci o historii města a jeho okolí mohou navštívit místní Městské muzeum, které sídlí v Kurfürstově domě na Bechyňově náměstí. Ve stejném objektu sídlí též informační středisko nabízející průvodcovské služby a prodávající též upomínkové předměty na návštěvu města. Turisté zde mohou zakoupit také publikace či turistické známky vztahující se k městu.\n\nZákladní škola ve spolupráci s Kulturním zařízením města Přibyslavi pořádá od roku 2005 v místní sportovní hale taneční soutěž „Přibyslavský pantoflíček“. Účastní se ho nejen oddíly ze sousedních měst a obcí, ale také třeba až z Ostravy.\n\nMístní římskokatolická farnost pořádá hudební festival Přibyslavské Nocturno.\n\nMěsto Přibyslav protínají čtyři značené cyklotrasy, z toho dvě II. třídy a dvě IV. třídy. Cyklotrasa číslo 16 začíná v Hlinsku a pokračuje přes Jihlavu a Telč do Slavonic. Cyklotrasa číslo 19 vychází z Lísku a pokračuje dál směrem na Nové Město na Moravě přes Žďár nad Sázavou a Havlíčkův Brod do Zruče. Cyklotrasa IV. třídy číslo 4335 začíná v Dobroníně, protíná Šlapanov a pokračuje dál do Přibyslavi, kde i končí. Poslední čtvrtá trasa číslo 4122 začíná ve městě Přibyslav pokračuje do Krucemburku a dál do Dědové, Vrbatova Kostelece, Chrástu, Hrochova Týnce, Dvakačovic a končí v Dašicích. Z města vede též neočíslovaná značená Cyklostezka Přibyslav–Sázava po staré železniční trati. Tato stezka je dlouhá téměř 9 km a po celé délce kopíruje řeku Sázavu. Stezka je využívána mimo cyklistiku i na inline bruslení či pěší chůzi. V zimním období mívá udržované stopy pro běžecké lyžování.\n\nV roce 2006 byla ve městě otevřena pro pěší návštěvníky Naučná stezka Romana Podrázského. Pojmenována je po akademickém sochaři Romanu Podrázském. Její celková délka je cca 2,5 km a nachází se na ní 12 zastavení. Trasa začíná u vlakového nádraží v Přibyslavi a končí na okraji Jablonského žlabu.\n\nNa základě vyhlášky Krajského národního výboru Východočeského kraje ze 17. ledna 1990 se stalo historické centrum Přibyslavi městskou památkovou zónou.\n\nK místním pamětihodnostem se řadí Kostel Narození sv. Jana Křtitele, což je barokní kostel, který se v roce 1750 rozhodl majitel panství Karel Maxmilián z Ditrichštejna postavit na místě původního menšího kostela. Základní kámen byl položen 1. dubna téhož roku a slavnostně vysvěcen byl kostel v roce 1753. Při ničivém požáru v roce 1767 byla zničena celá střecha. Nová byla vztyčena ještě v témže roce, ale nové vysvěcení proběhlo až v roce 1853. V blízkosti kostela býval hřbitov, z kterého se dochovaly některé pomníky roztroušené kolem kostela. Po levé straně od vstupu do kostela stojí gotická věž z roku 1497. Svého času věž patřila k původnímu hradnímu opevnění. Během husitských válek byla silně poškozena i s celým obranným opevněním. Věž je viditelnou dominantou města a bývá příležitostně přístupná. Nejstarší dochovanou památkou města Přibyslavi z dob dobývání stříbrné rudy je středověká štola, která i s odbočkami měří 118 metrů. Štola začíná pod farou a pokračuje 80 metrů severním směrem. Neexistuje žádný dokument o účelu této štoly. Předpokládalo se, že je to pozůstatek po těžbě stříbra, ale dnes spíše převládá názor, že štola sloužila jako úniková cesta z města. .\n\nStarý špitál v Přibyslavi nechal v roce 1692 vystavět kníže Ferdinand z Ditrichštejna. Stalo se tak na žádost přibyslavských konšelů, neboť město se po třicetileté válce jen s velkými obtížemi zvládalo starat o chudé, které válka připravila o domov. Město z tohoto důvodu pro stavbu poskytlo pozemek. Na štítě špitálu, který byl v dané době chápán spíše jako chudobinec než jako nemocnice, je proto dodnes zobrazen znak Ditrichštejnů. Svou funkci plnil zhruba 250 let. V nedávné historii sídlo sloužilo jako městské muzeum. Dnes se z bývalého špitálu staly prostory sloužící pro pořádání výstav a koncertů.\n\nPřibyslavský zámek nechal kolem roku 1560 vystavět Zachariáš z Hradce na místě starého hospodářského dvora, který náležel k dnes již zaniklému hradu. Původně vznikl jako lovecký zámeček a letní sídlo ve stylu italské renesance. Jeho obdélníková budova dnes tvoří zadní, jižní trakt čtyřkřídlého zámeckého areálu. Stavitelé nejspíš využili původní sklepení panského dvora, neboť v jihozápadním nároží zůstala dochována gotická křížová klenba na dvou kamenných sloupech. V dveřním ostění místnosti je také zachován erb pánů z Hradce s letopočtem 1565. Pod zámkem byla v roce 1957 umístěna 290 cm vysoká jezdecká socha Jana Žižky.\n\nV zaklenuté prohlubni zdi na nádvoří Kurfürstova domu je od 15. listopadu 2019 umístěn bronzový kříž – Památník obětem komunismu města Přibyslav. Autorem je akademický sochař Roman Podrázský, přibyslavský rodák. Vlastnil jej jeho přítel, též přibyslavský rodák, františkán P. Michal Pometlo OFM. Tento kvardián pražského konventu u P. Marie Sněžné bronzový odlitek kříže před svou smrtí městu Přibyslav věnoval. Autorem myšlenky využít prázdnou niku pro tento památník byl starosta města Martin Kamarád. Památník je třetím dílem na nádvoří Kurfürstova domu.\n\nS městem jsou spjaty tyto osobnosti:\n\n\nV roce 2007 zastupitelstvo uvažovalo o navázání partnerské spolupráce i s německým městem Büdelsdorf. K tomu však nakonec nedošlo.\n\n\n\n"}
{"id": "73569", "url": "https://cs.wikipedia.org/wiki?curid=73569", "title": "Svatá Klára", "text": "Svatá Klára\n\nSvatá Klára (16. července 1194 Assisi, Itálie – 11. srpna 1253 tamtéž), byla významná italská řeholnice, zakladatelka řádu chudých paní od sv. Damiana v Assisi, nazývaných podle ní klarisky. Je uctívána jako první světice velmi přísného kontemplativního a mendikantského řádu klarisek.\n\nSvatá Klára, vlastním jménem Chiara Offreducio di Favarone, se narodila 16. července 1194 v Assisi jako nejstarší ze tří dcer Favorina Scifi, vévody Sasso-Rosso a jeho manželky Ortolany. Matka Ortolana byla velmi zbožná žena, vykonala poutě do Říma, Santiaga de Compostela i do Palestiny, brala s sebou dcery Kláru a Anežku.\n\nKlára byla silně ovlivněna osobností svého současníka sv. Františka. V devatenácti letech vstoupila do benediktinského kláštera. Když pak sv. František získal v Assisi opuštěný chrám sv. Damiána se sousedním domem, shromáždil v něm nové řeholní společenství žen a (v roce 1215 jim sepsal pravidla podobná řeholi Menších bratří). První představenou této komunity byla zvolena Klára. Do kláštera ji následovaly také matka Ortolana a sestra Anežka. Řeholnice žily v úplné chudobě, poslušnosti, odříkání a klauzuře. Nazývaly se damianitkami.\n\nRoku 1241 papež Řehoř IX. potvrdil pravidla řádu sepsaná sv. Františkem, a dva dny před Klářinou smrtí (zemřela 11. srpna 1253) schválil upravená pravidla řádu. 15. srpna 1255 papež Alexandr IV. Kláru svatořečil jako svatou Kláru z Assisi. Sv. Klára byla nejdříve pochována v Assisi po boku sv. Františka v kostele sv. Jiří.\n\nBazilika sv. Kláry byla při klášteře v Assisi dostavěna roku 1260, 3. října téhož roku do ní byly přeneseny Klářiny ostatky a uloženy před hlavní oltář. Po 600 letech, roku 1872, byly Klářiny ostatky přemístěny do nové schránky a přeneseny do nově vybudované krypty téže baziliky, kde zůstávají dodnes.\n\nPapež Urban IV. roku 1263 oficiálně změnil název řádu na řád sv. Kláry, zkráceně klarisky.\n\nKlářino učení a věhlas se postupně šířily za hranice Itálie. Svatá Anežka Česká patřila k prvním následovnicím, které podle jejího vzoru v celé Evropě zakládaly kláštery. Spolu se svým bratrem, králem Václavem I., založila v Praze na Starém Městě klášter sv. Františka, do kterého brzy sama vstoupila.\n\nK zázrakům sv. Kláry patřilo odvrácení pohanských Saracénů znamením eucharistie v monstranci, která je jejím poznávacím atributem, stejně jako bílá lilie.\n\nKlarisky chodí bosy, nejedí maso a nemají žádný majetek.\n\nPapež Pavel VI. prohlásil sv. Kláru za patronku televize.\n\n\n\n"}
{"id": "73570", "url": "https://cs.wikipedia.org/wiki?curid=73570", "title": "Ledové víno", "text": "Ledové víno\n\nLedové víno je typ vína s přívlastkem, které bylo vyrobeno ze zmrzlých hroznů. Ledová vína jsou charakteristická výrazným aroma, nižším obsahem alkoholu (8–9 %) a vysokým zbytkem cukru. Obvykle se plní do malých lahví, jejichž cena však odpovídá obvykle vysoké kvalitě ledových vín, technologické náročnosti výroby a především nízké výlisnosti (pouze kolem 20 %) při zpracování zmrzlých hroznů.\n\nNejstarší dochované záznamy o výrobě ledového vína pochází z roku 1794 z oblasti Franconia, kdy k jeho výrobě zřejmě přispěl nenadálý mráz. K většímu rozšíření výroby ledových vín došlo v průběhu 20. století, kdy se začalo vyrábět ve většině severských vinařských států. Mezi nejznámější výrobce patří zejména Německo, dále pak Švýcarsko, Rakousko, Slovinsko a od roku 1983 i Kanada.\n\nV Česku se s výrobou ledových vín začalo v druhé polovině devadesátých let 20. století, mezi přívlastková vína byla oficiálně zařazena novelou vinařského zákona až v roce 2000.\n\nHrozny pro výrobu ledového vína musí být sklízeny při velmi nízké teplotě, jejíž hodnota je definována zákonem. V Česku a v Německu je to minimálně –7 °C a v Kanadě –8 °C. Při sklizni a zpracování hroznů se musí postupovat tak, aby před vylisováním bobulí nedošlo k jejich rozmrznutí. Při lisování zůstává voda ve formě krystalků ledu uvnitř lisu, zatímco ven vytéká hustý a velmi sladký koncentrovaný mošt. Český vinařský zákon požaduje, aby tento mošt vykazoval cukernatost minimálně 27 ° NM, což nebývá problém splnit. Daní za vysokou kvalitu moštu je velmi nízká výlisnost, která se pohybuje kolem 20 %.\n\nMošt kvasí velice pomalu a ve víně vždy zůstane vysoký zbytek cukru. Víno neprokvasí na více než 8–9 % alkoholu, má však vyšší obsah kyselin a velmi vysoký extrakt (obvykle více než 50 g/l). Ledová vína jsou plná, harmonická, sladká a velmi aromatická.\n\nZpracování hroznů přírodní cestou, kdy se mošt nechá kvasit samovolně, bez zásahu zevnějšku, se u vín může projevit vyšším obsahem alkoholu, 12-15%, se zbytkovým cukrem nepřímo úměrným obsahu alkoholu. Tedy větší část cukerného extraktu překvasí na alkohol. Takový způsob zpracování moštu je velmi časově náročný a samovolné ustálení a vyčeření moštu, jak už bylo řečeno, bez chemické dopomoci, může trvat klidně i 5 - 6 let. Vína zpracována touto technologii mají větší časovou stálost a odrůdovost. V poslední době se tento trend dostává čím dál tím víc do popředí i při zpracování ostatních přívlastkových či sudových vín.\n\nVýroba ledových vín je poměrně riskantní proces, neboť je nutné hrozny ponechat na keřích až do prvních mrazů, které zajistí zmrznutí bobulí na požadovanou teplotu. Hrozny mohou být napadeny hnilobou, poškozeny zvěří nebo ptáky (zejména špačky), případně dokonce odcizeny.\n\nK výrobě ledových vín je nutné používat pozdní odrůdy, které jsou odolné proti hnilobě nebo opadávání hroznů. Nejčastěji se používá Ryzlink rýnský, Ryzlink vlašský, Chardonnay, Sauvignon nebo Veltlínské zelené.\n\n\n"}
{"id": "73571", "url": "https://cs.wikipedia.org/wiki?curid=73571", "title": "Elektronická výměna dat", "text": "Elektronická výměna dat\n\nElektronická výměna dat (EDI - zkratka anglického originálu \"Electronic Data Interchange\") je výměna strukturovaných zpráv mezi počítači, respektive mezi počítačovými aplikacemi. Data jsou strukturována podle předem dohodnutých standardů a ve formě zpráv následně elektronicky automaticky přenášeny bez přispění člověka. Běžně se jako EDI rozumí specifické metody výměny zpráv, jež byly dohodnuty na úrovni národních nebo mezinárodních standardizačních společenství pro přenosy dat o obchodních transakcích. Ačkoli to může být poněkud nečekané v době služeb založených na XML, Internetu a WWW, je EDI stále nejpoužívanějším datovým formátem pro elektronické obchodní transakce na světě.\n\nStandardy EDI byly od počátku vytvářeny tak, aby byly nezávislé na použitých technologiích. EDI zprávy je možné přenášet jak pomocí protokolů Internetu tak i prostřednictvím privátních sítí. Je třeba rozlišovat vlastní EDI zprávy a metody jejich přenosu. Při porovnání synchronních modemů s přenosovou rychlostí 2400 b/s a sítí s přidanou hodnotou (VAN - zkratka anglického originálu \"Value-Added Networks\") s možnostmi Internetu se mnozí lidé nesprávně domnívali, že EDI zanikne. Zmíněné historické způsoby přenosu dat jsou sice nahrazovány protokoly Internetu, jako jsou FTP, SMTP a HTTP, nicméně standardy pro použití těchto prostředků se teprve objevují. V roce 2002 publikovala IETF dokument , který nabízí standardizovaný a bezpečný způsob, jak přenášet EDI zprávy pomocí emailu. Od roku 2005 připravuje EDIINT (pracovní skupina IETF) podobný dokument pro FTP a HTTP přenosy. Samotné EDI dokumenty, stejně jako tradiční poskytovatelé EDI služeb (sítě s přidanou hodnotou - VAN), však zůstávají.\n\nDokumenty EDI obsahují stejná data, jaká byste mohli běžně najít v papírové formě dokumentu používaného pro stejný účel. Například zprávu 940 (expediční příkaz) používá výrobce k tomu, aby provozovateli skladu sdělil, že je třeba odeslat zboží k prodejci. Typicky obsahuje doručovací adresu, fakturační adresu, seznam kódů zboží a množství pro každou položku. Může obsahovat i další informace, na nichž se obě strany dohodly. Zprávy EDI nejsou omezeny jen na informace související s obchodem, ale mohou obsahovat všechna data, například z oblasti lékařství (záznamy pacientů, laboratorní výsledky atd.), logistiky (informace o kontejnerech, přepravních podmínkách atd.), stavebnictví atd.\n\nExistuje několik základních sad EDI standardů. Jediným mezinárodním standardem je UN/EDIFACT (ve skutečnosti jde o doporučení OSN), jehož používání převažuje ve všech zemích s výjimkou zemí Severní Ameriky. V severoamerických státech jsou oblíbeny standardy ANSI ASC X12 (X12) a Uniform Communication Standard (UCS), podobné jeden druhému. Tyto standardy předepisují formáty, znakové sady a datové elementy používané při výměně dokumentů, jako je například objednávka (nazývaná „ORDERS“ ve standardu UN/EDIFACT a „850“ ve standardu X12) nebo faktura.\n\nStandardy určují, které datové elementy jsou v daném dokumentu povinné a které části jsou volitelné, a definují pravidla charakterizující strukturu celého dokumentu. Standardy EDI se vztahují k jednotlivým částem, resp. hierarchickým úrovním obchodní dokumentace, které jsou vymezeny takto:\n\nDatové prvky jsou všechny základní údaje obsažené v dokumentu, např. identifikace, název zboží apod. Standardizuje se forma vyjádření jednotlivých datových prvků, např. datum, váha zboží apod. U některých standardů se uvádí ještě tzv. složený datový prvek (Composite Data Element).\n\nSegment je logickým seskupením datových prvků do vyššího celku, např. popis zboží, adresa zákazníka apod. Obsah a uspořádání těchto segmentů se pak vztahuje k různým dokumentům, např. vyjádření adresy je stejné pro dodací list, fakturu atd.\n\nZpráva je určitým druhem EDI komunikace pro zajištění požadované obchodní funkce, např. fakturování, zaslání objednávky apod. Zprávy se sestavují ze segmentů a musí dodržovat definovaná syntaktická pravidla.\n\nFunkční skupina je souhrn všech zpráv stejného typu, např. všech objednávek podniku.\n\nInterchange tvoří základní jednotku, obálku komunikace v EDI mezi obchodními partnery a obsahuje logickou strukturu zpráv a funkčních skupin.\n\nStandardy jsou něco jako bezpečnostní předpisy. Stejně jako mohou dvě naprosto různé koupelny splňovat stejné stavební zákony, mohou i dvě zprávy EDI dodržovat stejný standard a přitom obsahovat různé informace. Například potravinářská firma může ve zprávě uvést k výrobku minimální trvanlivost, zatímco výrobce oděvů může stejným způsobem poskytovat informace o barvě a velikosti zboží.\n\nOrganizace, které posílají a přijímají zprávy, se v EDI terminologii nazývají obchodní partneři (anglicky \"trading partners\"). Partneři si společně dohodnou, jaká data budou přenášena a jaké bude jejich použití. Tato dohoda je často vyjádřena pomocí specifikací, které mají podobu člověkem čitelných dokumentů. Zatímco standardy jsou obdobou stavebních zákonů, specifikace lze přirovnat k plánům stavby. Specifikace mohou být také nazývány mapování, ale termín mapování je obvykle vyhrazen pro specifické strojové instrukce, které využívá překladový software. Větší společnosti již mají tyto specifikace připraveny a obvykle nejsou příliš nakloněny jednání. Specifikace velkých společností jsou často připraveny pro použití ve všech obchodních případech všech divizí společnosti a proto často obsahují informace, které nejsou nezbytné v daném případě. Odchylky od takové specifikace by měly být vždy sjednány písemně.\n\nPoskytovatelé služeb, jako například GXS, poskytují globální platformu pro připojení a integraci „obchodních partnerů“ z celého světa. Poskytují integrační platformu, která umožňuje průhlednou a snadnou výměnu EDI (nebo XML) zpráv mezi jednotlivými partnery.\n\nV EDI specifikacích často chybí popis reálného světa, popis toho, jak mají být data interpretována. To je důležité zejména v případech, kdy jde o udání množství. Předpokládejme například, že bonbóny jsou baleny v krabici obsahujícím 5 menších krabic a v každé krabici je 24 krabiček s bonbóny. Pokud je podle EDI dokumentu odesláno 10 krabic bonbónů, není zřejmé, zda jde o 10 krabic, 50 krabiček nebo dokonce 1200 krabiček s bonbóny. Nestačí, že si obě strany dohodnou, že budou používat kvalifikátory pro kartón, balení, krabici nebo krabičku, musí se také dohodnout, co který kvalifikátor znamená.\n\nPřekladový software pro EDI realizuje rozhraní mezi vnitřními systémy a obvyklými standardy. V případě „příchozího“ dokumentu většinou vybere z EDI dokumentu položky s proměnnou délkou, přeloží jednotlivé datové části a potom vytvoří soubor s pevnou délkou položek. V případě „odchozího“ dokumentu získá překladový software potřebná data pomocí dotazu do SQL databáze nebo ze souboru s pevnou délkou položek, který vznikl exportem z příslušného vnitřního systému. Překladový software může také používat jiné metody nebo formáty souborů. Samotný mechanismus překladu není součástí standardu.\n\nTerminologie EDI definuje pojmy „příchozí“ a „odchozí“ podle směru přenosu dokumentu EDI ve vztahu k danému systému, nikoli ze směru pohybu zboží, peněz nebo jiných komodit reprezentovaných příslušným dokumentem. Například EDI dokument, jež říká správci skladu, že má odeslat zásilku, je ve vztahu k informačnímu systému skladu označován jako „příchozí“. Jako „odchozí“ jej lze označit ve vztahu k informačnímu systému výrobce nebo prodejce, z nějž byl odeslán.\n\n\n\n\n"}
{"id": "73574", "url": "https://cs.wikipedia.org/wiki?curid=73574", "title": "Búrové", "text": "Búrové\n\nBúrové ( a znamená \"sedlák\") jsou potomkové především nizozemských, vlámských a fríských kalvinistů, německých luteránů a francouzských hugenotů, kteří se usídlili v Jižní Africe v 17. a 18. století. V menším množství mají kořeny i skandinávské, polské, portugalské, italské, španělské, skotské, anglické, irské a velšské.\n\nV důsledku zeměpisné izolace si uchovali mentalitu lidí třicetileté války. Byli tedy neznalí osvícenství, v němž je přítomen prvek rovnostářství. Dají se u nich vystopovat prvky uzavřenosti, což vedlo k jejich úprku před Angličany do vnitrozemí ve snaze nenechat se ovládat.\n\nZa druhé búrské války je Britové drželi v koncentračních táborech, aby tak búrské partyzány připravili o jejich zázemí. Možnost \"inspirace k apartheidu později\": chybí prvek rovnostářství (neznalost osvícenství) a tedy jak pro Angličany oni, i domorodci jsou jen součástí přírody.\n\nPotomky historických Búrů jsou Afrikánci, jejichž pojmenování vzniklo od jazyka afrikaans, prvního jazyka tohoto národa.\n\nBúrové byli organizováni do „úderných oddílů-komand“ pojmenovaných podle jejich domovského města nebo okrsku. Nepoužívali uniformy, ale běžný civilní oděv, a to i během fáze konvenčních bojů druhé búrské války. Byli vyzbrojeni puškou německé výroby Mauser M1895 a svoji munici nosili po kapsách. V rukou Búrů, kteří byli vynikajícími střelci, byla puška Mauser se zásobníkem a přímotažným závěrem smrtící zbraní. Búrové bojovali jako jízdní pěchota. Na bojiště přijížděli na koních, poté sesedli a bojovali jako pěšáci. K ochraně svých pozic dokonale využívali opevnění a ostnatý drát. Po porážce jejich hlavních armád se Búrové uchýlili k partyzánskému způsobu boje. Vzhledem k jejich individuální iniciativě, zručnosti při zacházení se zbraněmi a pohyblivosti představovali obávané protivníky.\n\n\n"}
{"id": "73580", "url": "https://cs.wikipedia.org/wiki?curid=73580", "title": "Lysistrata", "text": "Lysistrata\n\nLysistrate (411 př. n. l.) je protiválečná komedie řeckého dramatika Aristofana. Hlavními hrdinkami jsou ženy, které se rozhodly neposkytovat mužům sex, dokud budou muži válčit.\n\n\n"}
{"id": "73591", "url": "https://cs.wikipedia.org/wiki?curid=73591", "title": "Sedlice", "text": "Sedlice\n\nNázev Sedlice má více sídel:\n\nSlovo Sedlice je také součástí názvů:\n\nSedlice je také starší název vsi Sedlec v okrese Plzeň-sever\n"}
{"id": "73593", "url": "https://cs.wikipedia.org/wiki?curid=73593", "title": "Skály", "text": "Skály\n\nNázev Skály má více významů:\n\n\n\n\n\n"}
{"id": "73608", "url": "https://cs.wikipedia.org/wiki?curid=73608", "title": "Biologická diverzita", "text": "Biologická diverzita\n\nBiologická diverzita (též biodiverzita; angl. \"biological diversity\") představuje různorodost života.\n\nExistuje mnoho definicí biodiverzity, neboť se jedná o složitý několikaúrovňový jev. Světový fond ochrany přírody definoval v roce 1989 biodiverzitu jako \"„bohatství života na Zemi, miliony rostlin, živočichů a mikroorganismů včetně genů, které obsahují, a složité ekosystémy, které vytvářejí životní prostředí.“\"\n\nTématem se zabýval Edward O. Wilson. V publikaci \"Diversity of Life\" (1992; česky \"Rozmanitost života\", 1995) shrnuje závěry výzkumů o důsledcích lidské činnosti na biodiverzitu. Biologická rozmanitost má základní význam pro udržení světa v nám známé podobě. Rozmanitost a z ní vycházející odolnost jsou ohroženy tehdy, jsou-li zásahy do prostředí silnější než obvyklé jevy v přírodě. Pokud škodlivý vliv pokračuje, může docházet k nenapravitelné zkáze.\n\nZranitelnost spočívá v uspořádání života do společenstev, která mají omezený zeměpisný výskyt. Každý z organismů je potravním řetězcem spojen jen s několika sousedními druhy. Odstraní-li se jeden druh, druhý se přemnoží a vyplní jeho místo. Odstraní-li se více druhů, místní ekosystém se začne hroutit. Klesá produktivita a jsou narušovány dráhy pohybu živin. Život však pokračuje i v rozpadajícím se ekosystému a při prvním pohledu nemusí být změna ani patrná. Vždy se najde nějaký druh schopný obsadit postiženou oblast a její ochuzené prostředí využívat ke svému životu. Bude-li mít tento nový druh (kombinace druhů) dostatek času, nová flóra a fauna znovu vytvoří společenství. Celková nápravná schopnost světové flóry a fauny je však závislá na existenci dostatečného počtu druhů schopných zmíněného chování. Dokonce i tyto organismy se mohou objevit v červené knize ohrožených druhů.\n\nPro studium biodiverzity má základní význam pojem biologického druhu, který je základní jednotkou, přičemž: „\"Druh je populace, jejíž členové se mohou volně za přirozených podmínek křížit\".“ Někteří biologové však považují za základní jednotku např. gen či ekosystém, nikoli biologický druh. Každý biologický druh je navenek uzavřená zásobárna genů, soubor organismů, který si nevyměňuje geny s jinými druhy. V této izolaci se u druhu vyvinou typické vlastnosti a druh se rozšíří ve své zeměpisné oblasti. Opravdová biodiverzita se vytváří po dlouhá období geologického času nahromaděním jedinečné genetické výbavy. Nejbohatší ekosystémy vznikaly pomalu. Prvopočátkem rozmanitosti jsou mutace, náhodné změny ve složení genů, v jejich umístění na chromozomech a v počtu samotných chromozomů. Geny jsou úseky DNA, které v konečném důsledku určují vnější znaky. Každý gen je složen z několika tisíců párů nukleotidů. Nejčastější a nejjednodušší mutací je změna chemického složení genu.\n\nBiodiverzita může být jedním z ukazatelů stavu životního prostředí. Můžeme rozlišovat biodiverzitu na úrovni celosvětové, evropské, české, lokální atp. Lidská činnost v krajině způsobuje většinou degradaci ekosystémů a ohrožení populací mnoha druhů, což vede ke snižování biodiverzity. Ta je velmi důležitá pro zachování ekologické rovnováhy v přírodě.\n\nChráníme-li biodiverzitu, nechráníme pouhý počet druhů, je třeba se zajímat také o druhovou skladbu v daném prostředí. Takřka holou plochu s výskytem vzácné rostliny je třeba chránit více než porost běžných druhů, protože takový vzácný druh je náchylnější k vymizení.\n\nBiologická diverzita (biodiverzita) je neologismus složený ze slov biologie a diverzita a znamená rozmanitost života v přírodě. Termín biologická rozmanitost byl propagován Thomasem Lovejoyem (ve WWF spoluzakladatel \"conservation biology\") po roce 1980. Slovo „biodiverzita“ se ale objevuje dříve – již např. v 60. letech\n\nRozlišujeme tři úrovně biodiverzity:\n\nBiologická různorodost je při větších klimatických teplotách větší. Příkladem může být rovníkový a tropický pás či historická teplá období během fanerozioka. Ovšem latitudinální gradient druhové diverzity nemusí být univerzální. Ustavil se v posledních miliónech let, kdy globální teplota poklesla. Větší biodiverzita je na horách. Větší biodiverzita ovšem nemusí znamenat větší produktivitu ekosystému.\n\nSystémy s vyšší diverzitou jsou méně stabilní. Hromadná vymírání způsobují také nárůst diverzity přeživších. I střídání ledových dob například napomáhá diverzitě mikrobů oproti stálému selekčnímu tlaku bez změn klimatu. Ovšem diverzita se nemusí z dlouhodobého hlediska měnit historicky tolik, jak se předpokládá. Může být i limitovaná.\n\nBiodiverzita v domech není malá, jak by se předpokládalo. Lze v nich lze najít i přes 100 druhů členovců.\n\nBiodiverzita nemusí být vhodným měřítkem při posuzování kvality životního prostředí člověka, viz např. vysoká biodiverzita v oblasti Černobylu po černobylské havárii.\n\n\n\n"}
{"id": "73610", "url": "https://cs.wikipedia.org/wiki?curid=73610", "title": "Petrovice", "text": "Petrovice\n\nPojem Petrovice je nejednoznačný a může mít následující významy:\n\n\n\nMůže se také vyskytovat jako část názvu následujících obcí:\n\n"}
{"id": "73611", "url": "https://cs.wikipedia.org/wiki?curid=73611", "title": "Radíkovice (rozcestník)", "text": "Radíkovice (rozcestník)\n\nPojem Radíkovice je nejednoznačný a může mít následující významy:\n\nJméno obce\nnebo části obce:\n"}
{"id": "73613", "url": "https://cs.wikipedia.org/wiki?curid=73613", "title": "Sadová", "text": "Sadová\n\nNázev Sadová má více sídel:\n\n\n"}
{"id": "73621", "url": "https://cs.wikipedia.org/wiki?curid=73621", "title": "Skalice", "text": "Skalice\n\nPojem Skalice je nejednoznačný a může mít následující významy:\n\nJméno řeky:\n\nJméno panského sídla:\n\nJméno obce:\n\nJméno části obce:\n\nMůže jít také o součást jména obce:\n\nnebo části obce:\n\n\nMůže jít také o:\n\nMůže se také objevit v následujících triviálních názvech chemických sloučenin – síranových minerálů:\n\n"}
{"id": "73623", "url": "https://cs.wikipedia.org/wiki?curid=73623", "title": "Smržov", "text": "Smržov\n\nNázev Smržov má více sídel:\n\n\nMůže se také vyskytovat v jménu následujících sídel:\n"}
{"id": "73624", "url": "https://cs.wikipedia.org/wiki?curid=73624", "title": "Eberhard (mincmistr)", "text": "Eberhard (mincmistr)\n\nEberhard byl za vlády Václava I. a Přemysla Otakara II. lokátor, zakladatel na svou dobu velkolepě pojatého Nového Města u sv. Havla, od roku 1253 královský mincmistr.\n\nO jeho původu se nic neví, snad pocházel ze Švábska (někteří historikové zastávají ale tezi o jeho pražském původu). Patřil mezi podnikatelskou elitu pozdně přemyslovských Čech. Byl ve spojení s královským dvorem (z roku 1265 pochází listina, ve které Přemysl Otakar II. mimo jiné také chválí unikátní věžové domy Havelského města), Václav I. Eberhardovi věnoval za jeho služby ves Nusle. \n\nDalší Eberhardovy aktivity se vážou k Vysočině, kde se podílel na hornickém podnikání a na založení Smilova Brodu (ve službách pánů z Lichtemburka, konkrétně Smila z Lichtemburka).\n\nZaložil v této oblasti i vlastní vesnice (Hybrálec u Jihlavy). V Jihlavě vlastnil špitál (roku 1258 jej daroval místnímu faráři).\n\nEberhardův rod patří pravděpodobně k těm, které se v českých zemích bohemizovaly. Snad to dosvědčuje jméno jednoho z jeho synů Jaroška (od 1275 majitelem jihlavské mincovny), jeho další synové Eberhard ml. a Jan jsou o několik let později uváděni mezi brněnským patriciátem. Eberhard ml. se stal majitelem brněnské mincovny.\n"}
{"id": "73629", "url": "https://cs.wikipedia.org/wiki?curid=73629", "title": "Těchlovice", "text": "Těchlovice\n\nNázev Těchlovice má více sídel:\n\n"}
{"id": "73633", "url": "https://cs.wikipedia.org/wiki?curid=73633", "title": "Urbanice (okres Hradec Králové)", "text": "Urbanice (okres Hradec Králové)\n\nUrbanice () jsou obec, která se nachází přibližně 7 km jihozápadně od Hradce Králové. Žije zde obyvatel.\n\nPrvní písemná zmínka o vesnici pochází z roku 1465. Roku 1561 se stala poddanou vsí libčanského panství, jehož majitelem byl Jindřich Nejedlý, rytíř z Vysoké, císařský starosta Hradce Králové.\n\n\n"}
{"id": "73634", "url": "https://cs.wikipedia.org/wiki?curid=73634", "title": "Bavorský barvář", "text": "Bavorský barvář\n\nBavorský barvář (německy: \"Bayerischer Gebirgsschweisshund\") je starobylé psí plemeno odvozené od keltských brakýřů a hannoverských barvářů. Toto plemeno je odedávna využívané ke stopování poraněné zvěře. Barváři, dříve nazývaní \"krváci\", jsou vždy při sledování poraněné zvěře přivázáni na takzvaném \"barvářském řemeni\", dlouhém až 8 metrů. Tak se používali v našich zemích již za Václava IV.\n\nZ těch nejposlušnějších a nejklidnějších honičů vznikli tzv. limiéři (psi, kteří pracovali výhradně na studené stopě zdravé zvěře) a barváři (psi, kteří pracovali výhradně na stopě poraněné zvěře). Prvním barvářským plemenem se stal hannoverský barvář. Při jeho využívání se ale přišlo na to, že jsou moc těžkopádní a tak se kynologové snažili vytvořit nového barváře, který by měl lehkou konstrukci a byl by schopný pohybovat se i v těžko přístupném terénu — tím vznikl bavorský barvář. Ten vznikl křížením hannoverského barváře a německého brakýře v Bavorských alpách, o což se zasloužil baron Karg-Bebenburg Reichenhall v roce 1870. Jejich úkolem bylo lovenou a již zraněnou zvěř co nejrychleji vystopovat a buď ji unavit, nebo nahnat před lovce. I dnes se k tomuto účelu bavorský barvář hojně využívá. S jejich pomocí je lovena převážně vysoká zvěř a až donedávna s nimi byli na Slovensku naháněni medvědi.\n\nV roce 1912 byl založen první chovatelský klub bavorských barvářů pojmenovaný \"Klub bavorského barváře\", ten byl založen v Německu. Oficiální používaná zkratka v Česku je BB. V Česku toto plemeno zastřešuje Českomoravský klub chovatelů barvářů.\nBavorský barvář je pracovitý, přátelský a inteligentní pes. Je oddaný svému majiteli, kterého dokáže zuřivě bránit. Je to pes spíše pro jednoho pána, zbytek rodiny neposlouchá. Je klidný a nereaguje příliš agresivně či plaše. Nejraději tráví den uvnitř domu se svým pánem. Sebevědomý, bystrý, mrštný. Není dominantní. Cíleně vyhledává kontakt s jinými psy, se kterými dobře vychází. Je zvyklý lovit ve smečce. S ostatními domácími zvířaty se snáší jen v případě, že je na ně zvyklý od štěněte, jinak má tendence je lovit a rdousit. V jeho chovu se podporují lovecké pudy, proto rád pronásleduje rychle se pohybující předměty. K cizím lidem je odměřený, ale nereaguje na ně agresivně. Není to dobrý hlídač.\n\nS dětmi vychází dobře, ale nemá rád jejich hrátky, proto je vhodné děti naučit, jak se psem zacházet a co s ním smí a nesmí dělat.\n\nNa výstavách jsou dnes tito psi posuzováni více podle exteriéru, i když se má hledět spíše na pracovitost. Také jsou upřednostňováni psi spíše robustnější konstituce, která je ovšem vlastní spíše jejich hannoverským \"bratrancům.\" Bavorský barvář je původně lehčí plemeno a podle původních předpisů má být štíhlý a dobře osvalený. Feny musí dle nových nařízení před každým uchovněním projít složitými testy.\n\nBlízkým příbuzným bavorského barváře je hannoverský barvář. Toto psí plemeno je bavorskému barváři podobné nejen povahou, ale především vzhledem. Hannoverský barvář je větší a mohutnější, se zbarvením více do červena. Obě plemena jsou v Česku zastřešována stejným chovatelským klubem.\n"}
{"id": "73639", "url": "https://cs.wikipedia.org/wiki?curid=73639", "title": "Zuzana Stohelitská", "text": "Zuzana Stohelitská\n\nZuzana Stohelitská neboli vévodkyně Zuzana ze Sto Helit (také zvaná Smrt Zuzanka) je vnučkou jedné z nej(ne)populárnějších postav světa Zeměplochy (série knih Terry Pratchetta) vůbec – Smrtě.\n\nVe filmu Otec prasátek ji hrála britská herečka Michelle Dockery.\n\nJe dcerou Morta a Ysabell. Ysabell je adoptivní dcera Smrtě, Mort byl krátce jeho učedníkem. Vzhledem ke svému věku (Ysabell bylo již přes 30 let šestnáct – ve Smrťové říši totiž neplyne čas) se do sebe zamilovali, opustili Smrtě a stali se vévodou a vévodkyní ze Sto Helit. Zuzana je jejich jedinou dcerou.\n\nV dobré víře se Zuzanini rodiče snažili uchránit ji před nebezpečím nadpřirozených jevů, a tak poslali Zuzanku (jak ji zamlada říkali) do internátní školy, když se ale v knize Těžké melodično Smrť rozhodne opustit svůj úřad, krysí Smrť Zuzanku najde, a tak se dívka dozví pravdu o svém dědečkovi. Na zeměploše totiž dědičnost není jen o genetice a Zuzana zdědila po svém dědečkovi část jeho zvláštních schopností. V knize se také zamiluje do hudebníka Imp y Cilina.\n\nV knize Otec prasátek se Zuzana stává vychovatelkou s velmi zvláštním přístupem k bubákům. Dětem také čte zajímavé, i když trochu obtížné knihy, jako například \"Válečná tažení generála Taktika\". Po počátečním odmítání se smířila s tím, v jakém světě žije, i když z toho není nijak nadšená.\n\nV dalším Zeměplošském románu Zloděj času Zuzana rozvíjí své metody výuky jako učitelka. Dokáže, aby si děti oblíbily i předměty jako zeměpis a historie, i když to pro rodiče znamená prát skvrny od krve a bahna z šatů žáků. V této knize se Zuzana opět zamiluje, tentokrát do mladého mnicha Lobsanga Loudy – avšak jí není dopřáno mnoho příležitostí k dalšímu rozvíjení vztahu, protože se Lobsang na konci knihy stane Časem.\n"}
{"id": "73644", "url": "https://cs.wikipedia.org/wiki?curid=73644", "title": "Vinary", "text": "Vinary\n\nNázev Vinary má více sídel:\n\n\n"}
{"id": "73645", "url": "https://cs.wikipedia.org/wiki?curid=73645", "title": "Smrťova říše", "text": "Smrťova říše\n\nSmrtě (fiktivní postavu z Úžasné Zeměplochy) odjakživa fascinovali lidé, a tak se nechal inspirovat a vytvořil si svět, ve kterém by mohl žít.\n\nV jeho říši nevládne čas kromě toho, který si návštěvníci vezmou s sebou, neexistují jiné barvy než různé odstíny černé, není jiný život než ten, který do ní přišel… Barevnou výjimkou je žluté pole, které Smrť do své říše přidal v knize Sekáč. Dále má ještě dvě žluté věci: gumovou kačenku a mýdlo. Smrť si postavil dům, který ale odráží jeho nepochopení jistých faktů a jevů – například že dům má mít vnitřní rozměry stejné nebo o něco menší než ty vnější, že zásuvky u stolů se mají otevírat, že držák na deštníky je v oblasti, kde nikdy neprší, zbytečný…\n"}
{"id": "73648", "url": "https://cs.wikipedia.org/wiki?curid=73648", "title": "Zdechovice", "text": "Zdechovice\n\nNázev Zdechovice má více sídel:\n\n\n"}
{"id": "73653", "url": "https://cs.wikipedia.org/wiki?curid=73653", "title": "Leonardo da Quirm", "text": "Leonardo da Quirm\n\nLeonardo da Quirm je největší všeuměl fiktivního světa Zeměplochy. Malíř, vynálezce, astronom a mnoho dalšího, ale hlavně vynálezce, i když většina jeho vynálezů zůstala pouze na papíře. Jeho pozornost a zaměření na jednu činnost je však jako u malého dítěte. Možná to bylo tím, že se zajímal prakticky opravdu o všechno a tak se mu běžně stává, že si bude chtít uvařit čaj, zdokonalí při tom způsob ohřevu, pak přejde k náčrtkům válečných strojů, které střílí na kilometry daleko, hned poté nakreslí na ubrousek dokonale prokreslené ptačí křídlo, předělá hned válečné nákresy strojů na dopravu uhlí z hlubokých dolů a pak se snad vrátí k čaji. Těžko říci, co by se stalo se světem, kdyby se Leonardo věnoval jedinému předmětu déle než půl hodiny.\nCo se týče vzhledu, patří Leonardo k lidem, kteří vypadají staří ve třiceti a po několika desítkách let vypadají stále stejně. Má dlouhé šedivé vlasy i vousy, avšak vlasy do značné míry ustoupily, tak nějak do pozadí velkému intelektu.\n\nLeonardo se narodil v Quirmu a navzdory svému zvyku pozorovat oknem létající ptáky si osvojil slušné vzdělání. Pokoušel se stát členem několika cechů, ale po tom, co začal dosahovat nečekaně dobrých výsledků v jejich přijímacích testech (a v několika případech dokonce opravoval znění zadaných otázek) byl Leonardo nucen odejít. Šel hledat štěstí do Ankh-Morporku, kde míval dům v ulici Důmyslných řemeslníků. Avšak lord Vetinari, Patricij města, rozpoznal jeho talent a uvěznil ho. Hlavně si byl Havelock Vetinari vědom nebezpečí, ve kterém by se da Quirm objevil mezi lidmi, kteří by jeho inteligence chtěli zneužít a citlivý Leo by se nedokázal bránit, a tak mu Vetinari poskytl ochranu, tím, že jej dal pod zámek. Leonardo to ovšem jako věznění nebere. Je u Vetinariho spokojen, protože ten mu poskytuje dostatek papírů, tužek, pravítek, provázků a spoustu jiného pro jeho nápady a vynálezy. Nechá mu nosit jídlo a ve svém příbytku v podkroví má okno, ze kterého může pozorovat ptáky. Nutno ovšem podotknout, že považuje-li to za nutné (což se stává velmi zřídka), není pro něj problém vězení nepozorovaně opustit (jeho budova jakož i všechny pasti u vchodů jsou totiž jeho vlastní konstrukce).\n\nLeonardo je schopen vymyslet a zkonstruovat ponorku, kávovar, letadlo, nebo nakreslit slavnou Monu Ogg (jejíž zuby vás sledují po celé místnosti)… ovšem do jednoho odvětví Leonardův intelekt nepronikl, a to do názvů a jmen. Není schopen pojmenovat své vynálezy vůbec rozumně. Prostě svůj vynález pojmenuje jeho funkcí například : Pánev, která přilne k čemukoliv (v jednu chvíli hlavně k Mrakoplašovi), nebo Šikovný poznámkový papírek s lepidlem, které povolí, když ho potřebuješ odstranit.\n"}
{"id": "73656", "url": "https://cs.wikipedia.org/wiki?curid=73656", "title": "Bezděkov", "text": "Bezděkov\n\nNázev Bezděkov má více sídel:\n\n…a částí obcí:\n\nSlovo Bezděkov se objevuje také v názvech obcí:\n\na částí obcí \n\nJe to také původní název pro Liškov – část obce Čížkov v okrese Plzeň-jih.\n"}
{"id": "73664", "url": "https://cs.wikipedia.org/wiki?curid=73664", "title": "Okres Košice II", "text": "Okres Košice II\n\nOkres Košice II je jeden z okresů slovenských Košic. Leží na jihozápadě města v Košickém kraji. Na jihu a na západě hraničí s okresem Košice-okolí, na severu s dalšími třemi městskými okresy. Patří sem následující části města: Lorinčík, Luník IX, Myslava, Pereš, Poľov, Sídliště KVP, Šaca, Západ\n"}
{"id": "73666", "url": "https://cs.wikipedia.org/wiki?curid=73666", "title": "Okres Košice III", "text": "Okres Košice III\n\nOkres Košice III je jeden z okresů slovenských Košic. Leží na severovýchodě města, v Košickém kraji. Na severu a na východě hraničí s okresem Košice-okolí, na severu s dalšími třemi městskými okresy. Patří sem následující části města: Dargovských hrdinov, Košická Nová Ves\n"}
{"id": "73671", "url": "https://cs.wikipedia.org/wiki?curid=73671", "title": "Křižanov", "text": "Křižanov\n\nNázev Křižanov má více sídel:\n\njméno obce:\n\njméno části obce:\n"}
{"id": "73672", "url": "https://cs.wikipedia.org/wiki?curid=73672", "title": "Suceava (župa)", "text": "Suceava (župa)\n\nSuceava () je jedna z rumunských žup. Nachází se tedy na severovýchodě země, na hranici s Ukrajinou, jejím hlavním městem je Suceava. Většina jejího území náleží k Bukovině, východní část k Moldávii, západní okrajové oblasti už leží v Sedmihradsku. Žije zde přes 640 000 obyvatel.\n\nNa východě hraničí župa s župami Botoșani a Iași, na jihu s župami Mureș, Harghita a Neamț, na západě s župami Maramureš a Bistrița-Năsăud. Severním sousedem je Černovická a Ivanofrankivská oblast Ukrajiny. \n\nÚzemí župy je velmi různorodé. Zatímco východ je nížinný se zemědělsky využívanou krajinou a velkými řekami, mezi které patří Siret a jeho přítoky Moldova a Suceava (řeka), na západ zasahují velehory Karpaty (nejvyšší bod je vysoký 1931 m). Hlavní město Suceava je přirozeným kulturním i ekonomickým centrem župy, je napojené na hlavní silniční i železniční tahy. Hlavními průmyslovými odvětvími jsou těžba dřeva (ze všech žup v Rumunsku má Suceava největší podíl lesů), těžba rud v horách, potravinářské a dřevařské závody jsou ve větších městech.\n\n"}
{"id": "73673", "url": "https://cs.wikipedia.org/wiki?curid=73673", "title": "Křižanovice", "text": "Křižanovice\n\nPojem Křižanovice je nejednoznačný a může mít následující významy:\n\nJméno obce:\n\nNebo se vyskytuje jako součást názvu další obce:\n"}
{"id": "73680", "url": "https://cs.wikipedia.org/wiki?curid=73680", "title": "Read-Write Memory", "text": "Read-Write Memory\n\nRead-Write-Memory (RWM) je v informačních technologiích typ paměti určené pro čtení i zápis. Paměti určené pouze pro čtení obsahu jsou označeny jako ROM. Paměti RWM lze rozdělit do kategorií:\n\n\n\nPaměť pro zápis a čtení s libovolným přístupem se v drtivé většině případů neoznačuje jako RWM-RAM, ale pouze jako RAM.\n"}
{"id": "73682", "url": "https://cs.wikipedia.org/wiki?curid=73682", "title": "Okres Košice IV", "text": "Okres Košice IV\n\nOkres Košice IV je jeden z okresů slovenských Košic. Leží na jihovýchodě města v Košickém kraji. Na jihu a na východě hraničí s okresem Košice-okolí, na severu a na západě s dalšími třemi městskými okresy. Patří sem následující části města: Barca, Juh, Krásna, Nad jazerom, Šebastovce, Vyšné Opátske\n"}
{"id": "73683", "url": "https://cs.wikipedia.org/wiki?curid=73683", "title": "Metoděj", "text": "Metoděj\n\nMetoděj (zastarale také Methoděj) je mužské jméno odvozené z řeckého \"methodos\" (česky: způsob /metoda/ zkoumání). V českém občanském kalendáři má svátek 5. července.\n\nSlovanská (česká) podoba jména Metoděj zněla Strachota*, která se nachází především v barokních textech. Nejvýznamnějším nositelem jména je slovanský věrozvěst a hlavní patron Moravy sv. Metoděj.\n\n<nowiki>*</nowiki>(řecké \"Methodios\" bylo mylně přikloněno k latinskému \"metus\" \"strach\" a přeloženo)\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je –5,6 %, což svědčí o poměrně značném poklesu četnosti tohoto jména.\n\n\n"}
{"id": "73685", "url": "https://cs.wikipedia.org/wiki?curid=73685", "title": "Svatý Metoděj (rozcestník)", "text": "Svatý Metoděj (rozcestník)\n\nSvatý Metoděj je slovo s vícero významy. Může znamenat:\n\n\n"}
{"id": "73687", "url": "https://cs.wikipedia.org/wiki?curid=73687", "title": "Svatý Metoděj", "text": "Svatý Metoděj\n\nSvatý Metoděj (řecky \"Μεθόδιος, Methodios\"; latinsky \"Methodius\") (813 (prameny uvádějí i 815) v Soluni – 6. dubna 885 na Moravě) byl významný byzantský právník, státník, teolog, světec a jeden z nejvýznamnějších učenců 9. století. Spolu se svatým Cyrilem je hlavním patronem Moravy a spolupatronem Evropy. V barokních textech se vyskytuje i slovanská podoba jeho jména: Strachota; původně se však jmenoval Michael.\n\nMichael-Metoděj, byl starší bratr sv. Konstantina-Cyrila, nejstarší ze sedmi dětí drungaria Lva a jeho ženy Marie. Oba rodiče pocházeli z řecké patricijské rodiny. Podle Konstantina Bonise byla Marie dcerou byzantského císaře Konstantina VI. Michael (Metoděj) byl urostlé postavy a velmi inteligentní. Studoval v Soluni a v Cařihradu (Konstantinopoli). Právě zde v Cařihradu na studiu práv se pod dohledem otce připravoval po jeho vzoru k vojenské a státní správní službě. Pro své nadprůměrné schopnosti byl mezi učiteli oblíben. Není tedy divu, že vlivem otce a jeho přátel byl brzy v roce 835 pověřen vysokým a odpovědným úřadem archonta, císařského místodržitele v Strymonském kraji severně od Soluně, obývaném Slovany.\n\nSlované v Makedonii a Thesálii se snažili využít každé příležitosti, aby se vymanili z vlivu Byzance. Do zmatků kolem nastoupení císařovny Theodory II. na trůn zasáhli i Bulhaři pokusem sdružit balkánské Slovany do jednoho státního útvaru. Okolo roku 842 odstředivé snahy Slovanů vůči Byzanci zaznamenaly určitý úspěch.\n\nTato nepokojná doba měla vliv na změnu filozofického názoru Michaela. Znelíbil se mu byzantský způsob vlády vůči Slovanům, jejichž obyčejům navykl již v raném mládí. Vzhledem ke svému postavení měl totiž příležitost z bezprostřední blízkosti sledovat, kterak hrubé nepořádky, nepoctivost a nespravedlnost prorůstají byzantskou státní správu. Nemohl nepostřehnout, že taková politika je příčinou odstředivých tendencí Slovanů nejen od Byzance, ale i od křesťanství jako takového. Podle Michaelova mínění byzantští Řekové zdaleka nepostupovali v souladu s křesťanskými zásadami. Bylo mu tedy zatěžko se s klidným svědomím spolupodílet na tomto způsobu vládnutí a táhlo ho to do samoty.\n\nPři vhodné příležitosti se kolem roku 845 zřekl vysokého státního úřadu a uchýlil se do maloasijské mnišské oblasti s mnoha kláštery, pod bithýnský Olymp (turecky Keşiş Dağı, dnes Uludağ, 2543 m n. m.), „kde žijí svatí otcové“. Podle Vladimíra Vavřínka se mohlo jednat o klášter Polichnion na úpatí hory Sigriane v předhůří Olympu. Tam teprve přijal mnišské jméno Metoděj (Methodios) a věnoval se bohosloví, opisování starých knih a jejich studiu. Po deseti letech právě sem, do jednoho z větších klášterů na Olympu, přišel za Metodějem jeho nejmladší bratr Konstantin. Časem se bratrská dvojice uchýlila na olympské úbočí, kde měla větší soukromí. Na jejich útěk do samoty měla s největší pravděpodobností vliv nepřehledná situace, která se v těch dobách odehrávala v Cařihradu v souvislosti s vládními a církevními převraty.\n\nZbožná císařovna-matka Theodora II. vládla za podpory logotheta (kancléře) Theoktista místo svého nezletilého syna Michaela III. jako císařovna-zástupkyně. Císařovnin bratr Bardas, Theoktistův nepřítel, byl sice schopný a učený muž, avšak nemravný. Mladého Michaela III. vychovával k nevázanosti a dovoloval mu téměř vše. Bardas se neštítil žádných prostředků k dosažení svého. Se závistí a značnou nevolí pozoroval důvěrnou spolupráci císařovny a jejího kancléře. Theoktisovi se podařilo na nějaký čas vyhnat Bardu z Cařihradu. Bardovi se však podařilo mladého císaře natolik ovlivnit, že nakonec dosáhl toho, že byl na přání rozmařilého mladého Michaela povolán nazpět do Cařihradu. Nastal otevřený konflikt, jehož důsledkem bylo spiknutí Michaela III. a jeho strýce Bardy proti kancléři Theoktistovi. Theoktistos, ochránce Konstantina Filozofa, byl uvržen do žaláře, kde byl okolo r. 855 zavražděn. Spiknutí Bardy a Michaela III., proslulého coby oddaného pijana, se teď obrátilo proti Theodoře. Nestačilo jim, že se v roce 856 vzdala vlády, ale donutili ji, aby i se svými třemi dcerami vstoupila roku 857 do kláštera.\n\nKonflikt se teď přenesl na církevní půdu. Mladý císař všemožně ztrpčoval život patriarchovi Ignatiovi stejně, jako jeho komplic Bardas. Ignatios byl kvůli kritice Bardova pohoršlivého způsobu života vyhnán z Cařihradu, nepodlehl však útočnému nátlaku, aby se zřekl patriaršího stolce. Bardas neměl trpělivost čekat, až by byl Ignatios souzen a sesazen zákonným způsobem a neotálel s ustanovením učeného Fotia, muže světského stavu, novým patriarchou. Během pouhých šesti dnů přijal Fotios veškerá církevní svěcení a na vánoce roku 858 byl vysvěcen na biskupa a ustanoven patriarchou. Církevní sněm biskupů však nadále podporoval Ignatia a Fotia odsoudil. Fotios tedy v roce 859 svolal svůj církevní sněm a vládním nátlakem dosáhl sesazení Ignatia a zahájil pronásledování jeho přívrženců.\n\nOba bratři, vzdáleni těchto politických tahanic, se však ze samotářského způsobu života netěšili dlouho. Po státním a církevním převratu v Byzanci přišli okolo roku 860 k císaři Michaelovi III. chazarští poslové, kteří prostřednictvím listiny od svého vladaře žádali o mudrce, který by v učené disputaci dovedl oponovat arabským a židovským misionářům. Proto byli oba bratři vysláni Michaelem III. na misijní a diplomatickou cestu k Chazarům, tradičním spojencům Byzance, na černomořské, azovské a kaspické pobřeží.\nMetoděj přijal úkol doprovázet svého mladšího bratra s vřelostí jemu vlastní. Cestou k Chazarům výprava přezimovala v Chersonésu na pobřeží Krymu, kde významnou událostí byla archeologická činnost, jejímž výsledkem bylo nalezení ostatků sv. Klimenta, v pořadí čtvrtého římského papeže, kterého u Chersonésu okolo roku 101 zastihla mučednická smrt. Část ostatků nechali bratři v Chersonésu, část vzali s sebou. Legenda uvádí i diplomatickou příhodu s chazarským vojvodou, který upustil od obléhání města obývaného křesťany. Na další cestě doprovod bez úhony vyvázl z nepříjemné situace, když byl napaden maďarským oddílem. Cesta pokračovala po souši od ústí Donu směrem ke Kaspickému moři. Po diplomatické misi a křesťanské misii u chazarského kagana působila výprava misijně i na zpáteční cestě.\n\nMezitím došlo opět ke konfliktům mezi novým patriarchou Fotiem a přívrženci dřívějšího patriarchy Ignatia. Fotios tedy v roce 861 znovu svolal církevní sněm a na cařihradském synodě byl Ignatios opětovně odsouzen a sesazen a s ním i větší počet biskupů. Císařský a patriarší dvůr proto hledal muže způsobilé pro uprázdněná biskupství. Byly známy správní schopnosti Metodějovy, ten dostal proto nabídku, aby se ujal úřadu arcibiskupa v Byzanci.\n\nTu ale odmítl a přijal pouze hodnost igumena, tedy představeného kláštera Polychron na asijském břehu Marmarského moře rovněž v byzantské zemi, maloasijské Bithýnii. Zde však dlouho nepobyl. O právních a správních schopnostech Metoděje, o misionářských schopnostech Konstantina a o jejich jazykových znalostech bylo brzy slyšet i za hranicemi Byzantské říše.\n\nVládce Moravy Rostislav ve snaze vymanit se zcela z vlivu Franské říše, která využívala křesťanství a církevní správu pro své politické cíle, usiloval o vytvoření vlastní církevní organizace, nezávislé na Franské říši. Protože Rostislav neuspěl u papeže Mikuláše I. s žádostí o vyslání biskupa, který by ve srozumitelném jazyce vysvětlil domácímu moravskému lidu veškerou křesťanskou víru, obrátil se s toutéž žádostí do Cařihradu. Nebylo tedy divu, že císař Michael po poradě se svými rádci nenašel k tomuto úkolu nikoho schopnějšího, než osvědčenou misionářskou dvojici. Přestože Rostislav žádal o vyslání biskupa, byli bratři pověřeni císařem Michaelem III. k moravskému králi pouze misií. Metoděj se vydal na cestu pouze jako jáhen, což v situaci, kdy nebyla rozhodnuta otázka církevních pravomocí, se ukázalo jako prozíravé.\n\nNa jaře, podle legendy 11. května, podle dnešního kalendáře 24. května roku 863, dorazila výprava na Moravu. Pro Moravu nastalo nové období osvětové a církevní činnosti, které mělo výrazný vliv na situaci ve velké části Evropy.\n\nVěrozvěstové si rozdělili úkoly a začali vyučovat žáky vybrané Rostislavem mezi nadanými moravskými mladíky. Misionáři přeložili do staroslověnštiny bohoslužebné knihy, učili své žáky tyto knihy správně číst a chápat, učili je znát všechny církevní obřady. Založili seminář pro výchovu svých následovníků v misijní činnosti. Pro potřeby semináře přeložili obřadní knihy, napsali učebnice a bez prodlení začali vychovávat kněžský dorost. Putovali rovněž po moravských městech, hradištích i venkově a šířili křesťanskou osvětu, neboť mezi prostým zemědělským lidem dosud převládalo hrubé, povrchní křesťanství nebo přežívalo pohanství. Mezi Moravany totiž dosud působili kněží z Řecka, Itálie, ale především z Bavor, a každý vykládal víru po svém. Pokřtěna byla především vyšší společenská vrstva, nobilita.\nZde se projevil výrazný rozdíl mezi způsobem šíření povrchního křesťanství ze strany německých kněží a slovanských apoštolů. Franští pohraniční biskupové a kněží nikterak nevynikali učeností ani svatostí, účastnili se válek se zbraní v ruce a sloužili hlavně politickým záměrům Franské říše. Slovanským jazykem nevládli dostatečně a jazyková bariéra byla příčinou mizerných výsledků jejich misijní práce. Franští kněží nebyli příliš schopní argumentovat proti přežívajícím pohanským pověrám a v mnoha ohledech byli nemístně tolerantní. Konstantina a Metoděje sice předcházela vynikající pověst učenců, ale teprve nyní, když Moravané měli možnost čerpat poučení i povzbuzení z knih v jim srozumitelném jazyce, mohli naplno ocenit význam knih pro šíření vzdělanosti a ocenit velikost věrozvěstů.\n\nFranský král Ludvík II. Němec nelibě nesl, že jeho leník Rostislav začal upevňovat svou nezávislost. Shromáždil silné vojsko a v srpnu 864 oblehl Rostislava v pevnosti zvané Dowina – Děvín. Rostislav, když poznal, že není úniku z obklíčení, byl okolnostmi přinucen se s Franky porovnat a vydat rukojmí jako záruku, že nevystoupí proti Ludvíku Němci.\n\nI v této nepříhodné době ale pokračovali věrozvěstové v misijní a vzdělávací činnosti. Získali si u Moravanů plnou důvěru a jejich žáci si rychle osvojovali vědomosti. Po čtyřicetiměsíční činnosti nastal čas, kdy bylo potřeba vysvětit žáky na kněze.\n\nNěkdy na podzim roku 866 se věrozvěstové odebrali na cestu do Akvileje a dále zpět do Konstantinopole, aby tam zařídili potřebné záležitosti. Cestou se asi na půl roku zastavili u knížete Kocela v politicky klidnější Panonii. Ten jim přivedl 50 žáků, aby je bratři připravili pro stav duchovní. Slovanští obyvatelé Panonie přijímali s vděčností křesťanskou misii ve staroslověnštině, slovanském jazyku. Kníže Kocel o této skutečnosti nejednou písemně informoval papeže Mikuláše I. a vychvaloval úspěšnou christianizaci jeho knížectví prostřednictvím obětavých soluňských sourozenců. A jak bylo v povaze bratrské dvojice, odmítali bohaté dary a místo toho vyjednali propuštění 900 otroků. Někdy před polovinou roku 867 věrozvěstové pokračovali v další cestě do Cařihradu.\n\nNa nějaký čas se Konstantin s Metodějem zastavili v Benátkách, kde s akvilejským patriarchou vedli učené disputace o oprávněnosti slovanské bohoslužby. Tyto rozhovory byly důležité z toho důvodu, že jejich úspěch mohl výrazně podepřít další působnost apoštolů u Slovanů a pravděpodobně vytvořil příznivou vyjednávací pozici pro pozdější jednání v Římě. Situace byla o to vážnější, že benátské kněžstvo nebylo nakloněno bohoslužbě ve slovanském jazyku. Konstantin však bystře obhájil slovanské bohoslužby a svými důvody odrazil útočné benátské kněze.\nV Benátkách, které tehdy patřily k Byzantské říši, však byli bratři zaskočeni znepokojivými informacemi o vraždě jejich císaře Michaela III. nynějším novým císařem Basileiem (Vasilem). Basileios I. sesadil z funkce církevního patriarchy Konstantinova učitele Fotia a na patriarši stolec znovu zasedl Ignatios. V Benátkách zastihl apoštoly i zvací list papeže Mikuláše I.. Vydali se tedy po moři do Raveny a odsud po souši do Říma.\n\nKdyž se družina apoštolů blížila k Římu, čekalo je vřelé uvítání. Ostatky sv. Klimenta dělaly divy. Nevítal je však Mikuláš I., ale Hadrián II., nastoupivší na Petrův stolec místo 3. listopadu 867 náhle zesnulého předchůdce. Korunován byl 14. prosince, neboť čekal na odpověď císaře Ludvíka. Díky ostatkům sv. Klimenta byl Řím vzhůru nohama a apoštolové se těšili posvátné úctě Římanů, kteří v nich poznali muže ctihodné a učené. Svou bystrostí budil Konstantin zaslouženou pozornost. Velmi laskavě a přátelsky byli bratři přijati rodáky z početné řecké mnišské komunity, kteří utekli do Říma z Cařihradu, když tam vypuklo náboženské pronásledování, ať už za patriarchy Jana nebo za Fotia. V tu dobu byl v Římě i cařihradský opat Theognostos, který do Říma přinesl stížnost vyhnaného patriarchy Ignatia. Pro Konstantina s Metodějem se stal stanovištěm klášter sv. Ondřeje při nynějším kostele sv. Řehoře Velikého, útulek řeckých mnichů. Dalším vhodným útulkem pro věrozvěsty byl klášter svaté Praxedy u chrámu Santa Maria Maggiore, který byl kolem roku 820 předán řeckým mnichům.\n\nVěrozvěstové si u oblíbeného mezi Římany papeže Hadriána II. získali takovou důvěru, že Hadrián II. zásadně potvrdil jejich učení i jejich neobvyklou misijní metodu zavádění slovanské bohoslužby. Počátkem roku 868 potvrdil papež slovanský překlad bohoslužebných knih. Položil je na oltář v bazilice Panny Marie Sněžné, posvětil je a zároveň posvětil Metoděje na kněze. Na papežův příkaz posvětil biskup z Porta Formosus a biskup z Velletri Gauderich tři žáky Konstantina a Metoděje na kněze a dva na lektory. Přestože se proti slovanské bohoslužbě stavěli zástupci německých biskupů a franské říše, tak za podpory papežových rádců – knihovníka Anastazia a biskupa Arsenia sloužili věrozvěstové slovanské bohoslužby po hlavních římských kostelích za údivu ohromených Římanů, kteří sice pro slovanskou bohoslužbu neměli důvod mít zvláštní pochopení, pro něž však byl procítěný velebný zpěv ve slovanském jazyce něčím dosud nevídaným.\n\nV srpnu roku 868 dorazili do Říma vyslanci císaře Basileia a patriarchy Ignatia. Přinesli s sebou akta Fotiovy synody z léta roku 867, která byla podrobena vyšetřování, které skončilo až v červnu 869 demonstrativním spálením Fotiových spisů na schodech kostela sv. Petra.\n\nKdyž Metoděj seznal, že se blíží poslední dny Konstantinova života, měl v úmyslu vrátit se do Řecka na Olymp a splnit slib, který dal matce, že přeživší bratr přenese a pochová tělo sourozence v bithýnském klášteře. Avšak Konstantin, již pod novým mnišským jménem Cyril (Kyrillos), přesvědčoval Metoděje, aby pokračoval v započatém těžkém misijním díle a neopouštěl Slovany. Papež ale nařídil, aby byl Cyril pohřben za účasti řeckého i římského duchovenstva se všemi poctami jako apoštolský papež. Metodějovi se podařilo oblomit papeže, aby – ač nerad – souhlasil s tím, že Metoděj bude moci splnit slib, který dal matce. Přikázal, aby Cyril byl uložen v mramorové rakvi a svolil k Metodějovu odchodu. Jenže s tím se nechtělo smířit římské duchovenstvo, proto na poradě s římskými biskupy, kardinály a velmoži přesvědčilo papeže, aby tak vynikajícího a velkého a slavného muže nenechal pochovat nikde jinde, než ve stejně slavném městě. Papež tedy poručil všemi milovaného světce pochovat v jeho vlastním papežském hrobě v bazilice sv. Petra. Metoděj, když nebyla vyslyšena jeho první prosba, přesto dosáhl alespoň toho, že byl nakonec jeho bratr pohřben v kostele svatého Klimenta, světce, jehož ostatky po obtížném a pečlivém hledání našel a přinesl do Říma.\n\nMetoděj, který dříve plně podporoval a doplňoval činnost Konstantina, zůstal osamocen před náročným úkolem dokončit dílo svého bratra.\n\nPapež vyslyšel žádost Kocela o „blaženého učitele“ a poslal ho nejen jemu, ale „všem slovanským krajinám“. Metoděj byl tedy zplnomocněn apoštolským misionářem a legátem s důležitou pravomocí pro rozšíření křesťanské víry a pro uspořádání církevních poměrů ve slovanských misijních zemích. V polovině roku 869 byl vyslán do Panonie, aby dojednal zřízení nové samostatné panonské diecéze. Měl s sebou papežský list (bula \"Gloria in excelsis Deo\"), schvalující slovanskou bohoslužbu s tím, že při mši se má číst evangelium nejprve latinsky a potom slovansky. Kocel přivítal jak Metoděje, tak papežův návrh na obnovení někdejší arcidiecéze sremské, založené Kristovým učedníkem Andronikem a zaniklé roku 581.\n\nMetoděj se vrátil do Říma s Kocelovou odpovědí a s dvacetičlenným doprovodem panonských mužů způsobilých ke kněžskému stavu. Na podzim roku 869 byl Metoděj posvěcen na biskupa a ustanoven arcibiskupem Panonie a Moravy se sídlem v Sirmiu. Když se Metoděj coby arcibiskup vrátil do Panonie, zdržel se tam něco přes čtvrt roku. Během této doby však stačil u obyvatelstva vypěstovat takovou oblibu slovanské bohoslužby, že ta latinská ztratila u všeho lidu na vážnosti. To neunesl dlouhodobý solnohradský archipresbyter Richbald a vrátil se do Solnohradu (Salzburku). Metoděj nechal Kocelovi několik svých kněží a spěchal na Moravu upravit novou církevní ústavu sremské arcidiecéze. Než k tomu mohlo dojít, zastihly Metoděje pravděpodobně ještě v Blatensku převratné události na Moravě. Není vůbec jisté, zda arcibiskup Metoděj tehdy na Moravu skutečně dorazil, neboť byl zřejmě bavorskými biskupy zatčen ještě u Kocela v Panonii, i když se v údajích pramenů hovoří o tom, že Metoděj „pak došel i na Moravu“. Mohlo k tomu dojít někdy na přelomu roku 869/870. Také Kristián v 1. kapitole své legendy uvádí, že Metoděj byl ustanoven arcibiskupem ještě samotným králem Rostislavem, dříve než byl svržen svým synovcem Svatoplukem.\n\nVýchodofranský král Ludvík II. Němec se obával důsledků misijní činnosti slovanských věrozvěstů a využil každé vhodné příležitosti k vystoupení proti Rostislavovi. Po pohraničních šarvátkách roku 868 a minulých neúspěších chtěl zaútočit v srpnu roku 869 se silným vojskem na Moravu. Sám Ludvík II. Němec zůstal nemocen v Řezně, proto v čelo vojska Franků a Alamanů postavil nejmladšího syna Karla. Ten přitáhl před silně opevněnou Rostislavovu pevnost, avšak bez jednoznačného úspěchu. Rostislav se měl uchýlit pod ochranu hvozdů. Bylo však pustošeno území Moravy. Starší syn Ludvíka Němce Karloman vpadl s Bavory do Svatoplukova nitranského údělného knížectví a neméně pustošil krajinu. Ničivé útoky německých vojenských sborů hůře snášel Svatopluk, což mohlo být počátečním impulsem k neshodám mezi Rostislavem a jeho synovcem Svatoplukem. Ludvík Němec se totiž postaral, aby za jakési podmínky dosáhl míru s Moravany. Je možné, že se jednalo o následné vyjednávání Karlomana se Svatoplukem. Svatopluk totiž začal sledovat svoji vlastní politiku spolupráce s Franky. To mělo za následek hněv Rostislavův, proto někdy na jaře roku 870 nastražil na Svatopluka léčku ve snaze nechat ho zahubit. Svatopluk však byl někým varován a podařilo se mu uniknout. Když Rostislav poznal, že úmysl byl prozrazen, vydal se pronásledovat unikajícího Svatopluka. Avšak sám přitom upadl do léčky. Byl zajat a vydán Karlomanovi. Ten jej poslal do bavorského Řezna, kam přitáhl někdy v listopadu i Ludvík II. Němec, kde byl Rostislav odsouzen nejprve k smrti, později byl trest zmírněn k oslepení a doživotnímu uvěznění v řezenském klášteře svatého Jimrama (sv. Emmeramma). Karloman však zneužil ústupku Svatopluka k ovládnutí Moravy. Při obsazování země uloupil Karloman mojmírovský poklad a zemi svěřil do správy dvěma hrabatům Východní marky Vilémovi a Engilšalkovi.\n\nDalší lekci neuvážené důvěřivosti dostal Svatopluk v roce 871, když byl Karlomanem nařčen z věrolomnosti a uvězněn. Moravané, domnívajíce se, že Svatopluk zahynul, přiměli pod hrozbou smrti Svatoplukova příbuzného Slavomíra, aby se ujal vlády. Pod vedením Slavomíra vypuklo na Moravě povstání proti Engilšalkovi a Vilémovi a Moravané dobyli zpět mnoho hradů a pevností a vyhnali většinu německých kněží. Mezitím byl Svatopluk propuštěn, neboť nebylo důkazů proti němu. Naopak byl poctěn královskými dary a vypraven v čele Karlomanova vojska, aby potlačil povstání Moravanů. Když vojsko dorazilo ke starému Rostislavovu městu, zatímco ostatní stavěli tábor, vstoupil Svatopluk do města pod záminkou vyjednávání o kapitulaci. Společně se Slavomírem však napadl nic netušící Bavory a pomstil se Karlomanovi za uvěznění zničením jeho vojska tak drtivým, že Karloman, když se to dověděl, se vyděsil a byl donucen vrátit Svatoplukovi všechna rukojmí a jemu byl vrácen pouze jediný polomrtvý Ratbod. V květnu roku 872 poslal Ludvík II. Němec proti Moravanům vojsko Durynků a Sasů. Ti však na Moravě utrpěli potupnou porážku, že některá hrabata byla na útěku moravskými ženami palicemi strhávána s koní a zbita. Porážku utrpěl i würzburský biskup Arno a fuldský opat Sigibert (Sigehard), kteří byli vysláni na pomoc Karlomanovi, který mezitím plenil území Moravanů. Svatopluk však přepadl Bavory, kteří střežili lodě na břehu Dunaje, a mnoho jich pobil. Kdo se na útěku neutopil, byl odveden do zajetí. Vyvázl jen řezenský biskup Embrich s několika málo lidmi. \nSvatopluk převzal vládu nad Moravskou říší a drtivou porážkou na delší dobu ochromil výbojnost Franské říše.\n\nZatímco na Moravě probíhaly převratné události, zajali Frankové Metoděje a vydali ho soudu bavorských biskupů. Ti totiž nelibě nesli, že ztráceli vliv v oblasti, kde dřív působili. V nebezpečí byl i jejich církevní majetek, zejména v Panonii. Soud probíhal za přítomnosti vladaře a v nenávistné atmosféře. Místo soudu není známo, předpokládá se, že v Řezně. Němečtí biskupové se nechtěli smířit s novou situací a vyčítali Metodějovi, že učí na jejich území. Metoděj statečně hájil právo sporného území na bezprostřední církevní podřízenost papeži. Odvolával se na to, že právo soudit ho nemají němečtí biskupové, ale pouze papež. Nepodlehl nátlaku, aby se vzdal arcibiskupství, proto byl držen dva a půl roku v benediktínském klášteře ve švábském Ellwangenu, v otevřené jámě, kryté pouze mříží. Prostřednictvím listů Metodějových žáků byl papež upozorněn, jak krutě a surově bylo s Metodějem zacházeno. Papež Hadrián II. začal tento případ vyšetřovat a pokoušel se jej vyřídit písemnou formou, ale bez úspěchu. Metoděj doufal, že na papežův rozkaz bude v krátké době osvobozen. Musel ještě přes dva roky snášet utrpení tělesné, ale mnohem víc duševního strádání mu působila nejistota a starost o Moravany.\n\nMnohem razantněji vystoupil až papež Jan VIII., který jako římský arcijáhen spolupracoval už s Mikulášem I., a nastoupil na Petrův stolec 14. prosince 872. Hned počátkem roku 873 poslal ankonského biskupa Pavla jako svého zvláštního vyslance, aby Metoděje vysvobodil a potrestal jeho pronásledovatele – solnohradského arcibiskupa Adalvina, pasovského biskupa Hermanricha a freisinského biskupa Anna. Zároveň obeslal listem i uvedené církevní hodnostáře. V listu Hermanrichovi doslova kárá jeho „smělost a zvířecí divokost přesahující zběsilost světského knížete a tyrana“. Konečně papež nařídil potrestat vrahy mnicha Lazara, který měl papeže informovat o osudech Metoděje.\n\nNěmečtí biskupové se při jednání proti Metodějovi opírali o argumenty franského krále Ludvíka, který přes své zástupce v Římě hájil církevní pravomoc v Panonii vzhledem k pětasedmdesátiletému trvání. Papež Ludvíkovy argumenty neuznal jako dostatečné, naopak prostřednictvím vyslance biskupa Pavla pověřeného jednat s Ludvíkem protiargumentoval starobylými církevními právy z doby před zánikem panonsko-sremské (tj. sirmijské) diecéze pod náporem kočovných Avarů v roce 582. V instrukcích, které legát Pavel dostal od papeže, se zdůrazňují dispoziční práva papežů na Panonii s poukazem, že jde o část Ilyrika odedávna církevně podřízeného Římu. Král Ludvík to uznal a biskupové se museli podrobit papežovu rozhodnutí.\n\nPapež přísně potrestal německé biskupy. Adalvinovi a Hermanrichovi zakázal vykonávat biskupský úřad a Anno byl povolán k odpovědnosti do Říma. Metoděje museli okamžitě propustit. Legát Pavel dostal příkaz doprovodit Metoděje ke Svatoplukovi. Metodějova legenda praví, že čtyři německé biskupy stihl za spáchané křivdy soud svatého Petra za to, že hřešili proti právu Petrova stolce. Z nich Adalvin zemřel 14. května 873, Hermanrich v roce 874 a Anno 9. října 875. Čtvrtým, v papežských listech nejmenovaným, mohl být brixenský biskup Lantfried, zemřel rovněž kolem roku 874.\n\nPapež měl v úmyslu přiřadit k Panonii a Moravě i další krajiny, kdysi přináležící k dříve slavné arcidiecézi sremské. V tom duchu psal dalmatsko-chorvatskému knížeti Mutimírovi († 910), aby se „navrátil k panonské arcidiecézi“. Když Frankové ztratili vliv na Moravě a prohráli Panonii na poli církevním, zkoušeli to výhrůžkami, že přijme-li Kocel Metoděje, neujde trestu. Pravděpodobně se pomstili Kocelovi za jeho nadšení pro slovanskou bohoslužbu a podíl na budování sremské arcidiecéze, neboť Kocel okolo roku 874 mizí z dějin beze stopy.\n\nJiž v prvních moravských městech, vsích a dvorcích byl Metoděj vítán s velkou radostí. Knížata mu prokazovala velkou úctu.\nSvatopluk přijal Metoděje a odevzdal mu všechny kostely a všechno duchovenstvo na Moravě. Po návratu Metoděje se výrazně vzmohlo křesťanství na Moravě a vzmáhala se i Moravská říše, neboť Svatopluk sám začal využívat křesťanství k rozšiřování území. Metoděj plnil úkol papeže šířit křesťanství u Slovanů a využíval pravomoci posílat své kněze za hranice říše. Za spolupráce s Metodějem tak Svatopluk získal území na řece Visle. Svatopluk se v této fázi zaměřoval na územní zisk, uzavřel proto v roce 874 s Franky mír. V čele poselstva při uzavírání míru stál kněz Jan z Benátek, Svatoplukův důvěrník. Je možné, že právě přes jeho osobu se latinská církevní strana snažila uplatnit na Svatoplukově dvoře svůj vliv.\n\nMetoděj při každé příležitosti neopomněl připomínat vladařům a knížatům teokratický způsob jejich vládní moci a připomínat povinnosti křesťanských panovníků. Napomínal i příbuzenský sňatek jednoho z knížecích rádců. V tomto ohledu byl přísnější, než němečtí kněží. Někteří velmoži nelibě nesli Metodějovu přísnost v otázkách křesťanské mravnosti. Toho využívali němečtí kněží k podbízení se velmožům a získávali je na stranu latinské bohoslužby. Byl to právě Jan z Benátek, který doručil roku 879 papeži Svatoplukův list se stížností na Metodějova kázání a slovanské bohoslužby. Papež na to ihned Metoděje upozornil a nařídil, aby v Římě vysvětlil své učení a slovanskou bohoslužbu, kterou mu údajně zakázal v listu doručeném po legátovi Pavlovi. Někdy na přelomu let 879 a 880 se Metoděj vydal na cestu do Říma. Doprovázel ho Svatoplukův důvěrník Zemižizň.\n\nPapež Jan VIII. měl nedobré zkušenosti s násilnou mocí německých vladařů a viděl v tom určité nebezpečí pro obecnou svobodu církve. Brzy se přesvědčil o velikosti slovanského apoštola, jehož vystoupení bylo úctyhodné. Metoděj jasně a přesvědčivě ospravedlnil svoje počínání a působivě vylíčil upřímnou oddanost moravského vládce i moravského lidu. \nJan VIII. shledal Metodějovo učení pravověrným ve všech církevních naukách a potvrdil Metodějovi všechny výsady jeho arcidiecéze a obdařil Metoděje předpisy coby papežského legáta pro šíření křesťanské víry mezi Slovany. Jáhnům a kněžím na území Svatoplukovy říše bez rozdílu národnosti papež nařídil pod hrozbou vyhnání poslušnost a poddanost Metodějovi. Papež zvláště potvrdil slovanskou bohoslužbu a slovanský jazyk pro hlásání Kristova učení s tím, že evangelium se má číst nejprve latinsky a potom ve slovanském jazyku. Pro velmože, jimž se líbí více mše latinská, nechť se koná bohoslužba latinsky. Na Svatoplukovo přání papež vysvětil za nitranského biskupa německého kněze Wichinga, kterého za tím účelem Svatopluk vyslal do Říma, a vyjádřil ochotu vysvětit dalšího biskupa, aby Metoděj mohl světit biskupy sám.\n\nV Římě se Metoděj dověděl, že papež vyjednává s Fotiem, který se po smrti patriarchy Ignatia v roce 877 vrátil z vyhnanství do Cařihradu a nastoupil podruhé na patriarší stolec. Papež ho v roce 879 uznal patriarchou pod podmínkou, že přijme římské rozhodnutí. Ve spojenectví s Cařihradem hledal Jan VIII. oporu proti nebezpečí saracénských nájezdníků. Metoděj poslal do Cařihradu vzkaz, že si přeje podat císaři Basileiovi zprávu o misijním díle u Slovanů a získat jeho přízeň.\n\nMetoděj se vrátil na Moravu s potvrzením dřívějších výsad Hadriánových rozšířených o právo světit nové biskupy. Jeho působení však bylo obtížné a vyžadovalo psychickou odolnost, neboť Wiching kladl překážky. Neštítil se ani podvodu, když dorazil na Moravu před Metodějem a na základě falešného údajně papežova listu vystupoval jako jedině pravý moravský biskup a dokonce i před shromážděným lidem rozhlašoval lži, že papež kázal Metoděje i s jeho učením vyhnat ze země. Pravda vyšla najevo, když Metoděj dorazil s pravým papežským listem, což po počátečním zklamání na základě Wichingova podvrhu lid přivítal s nadšením. O rok později se pokusil Wiching o obdobný podvod, když zfalšoval papežský dopis proti Metodějovi. Na Metodějův dotaz do Říma papež v březnu roku 881 popřel, že by podobný list Wichingovi posílal, a vyjádřil Metodějovi plnou podporu a slíbil, že Wichinga zavolá před soud.\n\nV roce 882 obdržel (pravděpodobně se značným zpožděním) Metoděj list od císaře Basileia I., v němž vyjádřil císař přání vidět se s proslulým Metodějem, dokud ještě žijí. Metoděj se bez meškání vypravil na poslední cestu do své domoviny.\n\nV Cařihradě byl arcibiskup Metoděj přijat všemi včetně císaře s velkou radostí a úctou. Císař i patriarcha slavnostně uvedli arcibiskupa do svého sídla. Císař se pochvalně vyjádřil o jeho učení, vyslyšel a splnil veškerá Metodějova přání a z řad jeho žáků si vyžádal kněze a jáhna s knihami. Císař s patriarchou schválili sice neobvyklý, ale nadmíru úspěšný způsob Metodějovy misijní činnosti, potvrdili slovanskou bohoslužbu a dovolili, aby dva Metodějovi žáci šířili a upevňovali křesťanství pomocí slovanských knih i mezi Slovany Byzantského císařství. Když Metoděj takto přispěl k dalšímu šíření křesťanství mezi Slovany, byl bohatě obdarován a vydal se na obtížnou cestu na Moravu, aby dokončil rozdělané dílo.\n\nV tu dobu již Metoděj cítil, že mu ubývá fyzických sil, apoštolská horlivost ho však pobízela, aby dokončil překlad zbývajících evangelií. Za tím účelem vybral ze svých žáků dva rychlopísaře. Za osm měsíců, od března do října včetně roku 884 stihli upravit překlad téměř všech knih (kromě knihy Makabejských). Pro tak obrovské dílo však Metoděj neměl zdaleka takové podmínky, jako tomu bylo za Rostislava, kdy vzájemně se podporující bratrská dvojice měla všestrannou podporu ze strany moravského knížete. Za panování Svatopluka téměř osamocený Metoděj nesl veškerou tíhu správy ještě neupravené arcidiecéze a řízení výchovy kněžstva. Ze strany vládce, jemuž Metodějovo dílo přinášelo v podstatě největší prospěch, nacházel příliš málo porozumění, o intrikách Wichinga a německých kněží, často spíše špionů Franské říše, než pravých misionářů, ani nemluvě. Snad jen všeobecná úcta ze strany lidu a Metodějův věhlas zabránila ještě větším potížím. O úctě k osobnosti Metoděje ze strany blíže nejmenovaného franského, údajně nepřátelského krále, který navštívil kraje kolem Dunaje a chtěl vidět Metoděje, vypovídá zpráva k roku 884. Oproti všeobecnému očekávání a varování bylo přijetí slavnostní a uctivé, cizí král se doporučil do Metodějových modliteb. Podle A. Brücknera (Die Wahrheit) je tímto králem míněn franský císař Karel III. Tlustý, třetí syn Ludvíka II. Němce, mimochodem spojenec Svatopluka I. Moravského z let 882 až 884.\nDokud setrvával Svatopluk ve velkém přátelství s Arnulfem, nemanželským synem krále Karlomana, jemuž Karloman dříve přenechal správu Korutan a Panonie (Východní marky), měl Wiching na Svatopluka vliv. Méně těžkostí s Wichingem měl Metoděj až v letech 882 až 885, kdy byl Svatopluk s Arnulfem v nepřátelství. V první polovině roku 882 totiž došlo k vypuzení Svatoplukova spojence Aribona Vilémovými a Engilšalkovými potomky z Panonie. Vázán smlouvou s Aribonem a v souladu s rozhodnutím císaře a východofranského krále Karla III. Tlustého vytáhl v roce 882 Svatopluk v čele silného vojska do Východní marky a krutě se vypořádal se zajatými potomky či příbuznými hrabat Viléma a Engilšalka, bývalých okupantů Moravy, když zmrzačil Verinhara a Vecila. Starší synové Viléma a Engilšalka Megingoz a Papo se uchýlili pod ochranu Arnulfa. Svatopluk vyčetl Arnulfovi podporu Svatoplukovým nepřátelům a jejich spolčování s Bulhary. Když Arnulf odmítl vyvrátit Svatoplukovo podezření, vytáhl Svatopluk roku 884 s obrovským vojskem a 12 dní kořistil v Arnulfově království. Když se Svatoplukovu vojsku neprozřetelně postavili Megingoz a Papo s vojskem Panonů, byli smeteni do řeky Ráby, kde utonuli.\nV roce 885 byla na austrijském pomezí Bavor mezi knížetem Moravanů Svatoplukem a králem Bavorů Arnulfem stvrzena mírová smlouva. Svatopluk si vzal za manželku Arnulfovu sestru Giselu a pokřtil jménem Svatopluk Arnulfova nemanželského syna. Když Metoděj po statečném přemáhání všech obtíží poznal, že se blíží jeho čas, doporučil za svého nástupce jednoho ze svých žáků Gorazda, Moravana vzdělaného a znalého též řečtiny a latiny. Na květnou neděli 4. dubna roku 885 se na jeho přání shromáždil všechen lid, aby v chrámu požehnal císaře a knížete, duchovenstvo a veškerý lid. Zesnul obklopen svými kněžskými žáky 6. dubna. Smuteční obřady se konaly latinsky, řecky a slovansky za důstojných poct. Se svým učitelem a pastýřem se přišly rozloučit bezpočetné zástupy všech vrstev, věku a postavení včetně cizinců.\n\nPodle písemné zprávy byl Metoděj pochován ve velkém (hlavním, synodním, kapitulním, sněmovním) chrámu ve zdi za oltářem svaté Bohorodičky. Hrob svatého Metoděje však dosud nebyl nalezen. Místo odpovídající popisu bylo sice v polovině 20. století objeveno v základech boční zdi presbytáře velkomoravského kostela v Uherském Hradišti–Sadech (v lokalitě od roku 2013 proto nazývané „Výšina sv. Metoděje“), hrob se však našel prázdný a bez důkazů, že by kdy patřil slavnému světci. Pokud tam tedy Metoděj skutečně byl pohřben, byly zřejmě jeho ostatky dodatečně přeneseny a ukryty před Wichingem na jiné místo.\n\nKdyž se Arnulf a Svatopluk v roce 885 opět spřátelili, Wiching nabyl zase více moci. Ve spojení s Arnulfem se vynasnažil, aby Metodějovi žáci byli násilím vyhnáni z Moravy. Tak jako dříve, tak i v tomto případě zřejmě používal k dosažení svého cíle podvržených papežských listů. Podle Wichingových zpráv byl sestaven papežský list Štěpána V. (VI.), kterým byl právě Wiching ustanoven Metodějovým nástupcem jako moravský biskup. Kromě toho papež vyslal na Moravu legáta biskupa Dominika se dvěma kněžími s pokynem, že Gorazd, než bude moci vykonávat pravomoci, se musí nejprve dostavit do Říma. Mezi stranou Wichingovou a Gorazdovou nastal konflikt, kterému nezabránil ani Svatopluk, příliš svázaný s Arnulfem i Wichingem. Metodějovi žáci odmítli uznat Wichinga za biskupa a Wiching využil momentální Svatoplukovy nepřítomnosti a vystoupil s vojenskou mocí, poskytnutou mu k ruce Arnulfem. Za pozdějšího nepřátelství Svatopluka s Arnulfem (v roce 890) byl Wiching nucen uprchnout z Moravy do služeb Arnulfa.\n\nNejvýznačnější z dvou set Metodějových žáků, Gorazd, Kliment, Naum, Angelár a Sáva (Theofylakt přidává i jméno Vavřinec-Laurentius), byli uvězněni a posléze jednotlivě vyvedeni za hranice země. Kněží, kteří byli prodáni do otroctví, byli v Benátkách osvobozeni lidmi císaře Basileia a císařem uvedeni do svého postavení a hodností. Rozešli se po slovanských zemích, kde s úspěchem pokračovali v apoštolské a osvětové činnosti a přenesli tam dědictví Metoděje. Nejpříhodnější půdu našli v Bulharsku, kde byli přijati s velkou poctou.\n\nNa počest Cyrila a Metoděje se každoročně koná Národní pouť na Velehradě za účasti tisíců věřících. V roce 1985 pouť za účasti až 200 000 lidí přerostla v demonstraci proti komunistickému režimu v Československu.\n\n\n\n"}
{"id": "73688", "url": "https://cs.wikipedia.org/wiki?curid=73688", "title": "Sklízeč tobolek", "text": "Sklízeč tobolek\n\nSklízeč tobolek (též stripper, z anglického \"stripper\"), je zemědělský stroj používaný ke sklizni tobolek bavlníku (\"Gossypium\"). Tento stroj, na rozdíl od sběrače surové bavlny (\"Cotton Picker\"), češe všechny tobolky z bavlníkového keře, tedy i ty nezralé. Uvnitř tohoto stroje je vylušťovač nerozvitých tobolek. Tento typ sklizně bavlny se dá využít jedině v aridních (suchých) oblastech, protože před samotnou sklizní je nutno provést defoliaci, která způsobí zaschnutí listů. \n\nRozdělujeme dva základní typy sklízečů: s prstovým trhacím ústrojím a s válcovým trhacím ústrojím.\n"}
{"id": "73691", "url": "https://cs.wikipedia.org/wiki?curid=73691", "title": "Chmelík", "text": "Chmelík\n\nObec Chmelík (německy \"Hopfendorf\") se nachází v údolí mezi městy Litomyšl, Polička a Svitavy, 7 km východně od Svitav a 10 km jižně od Litomyšle. Žije zde  obyvatel. V obci je evidováno 64 domů tvořených velkými usedlostmi nad svahy údolí a drobnými mnohdy roubenými chalupami v údolí.\n\nV historii se obec Chmelík objevuje i pod názvem \"Chmelník\".\n\nPrvní písemná zpráva o obci se datuje k roku 1314, kdy byl majetkem opata Konráda, který v tomtéž roce prodal svobodnou rychtu panu Jirzovi. V dědičném privilegiu bylo mimo jiné uvedeno, že obec Chmelík může mít „svobodnou hospodu“. Z urbáře z roku 1550 vyplývá, že obec patřila litomyšlskému panství. Původně patřila k farnosti v Čisté, později ke Karle (1640–1660).\n\nV obci je obchod, kulturní dům a několik podnikatelů. Významné jsou klasicistní uzavřené dvorce Hřebečského typu. Kostel sv. Jana Nepomuckého dominuje svou barokní podobou skále v horní části obce.\n\n\nSamospráva obce se v roce 2016 zapojila do vyvěšování moravské vlajky 5. července. \n\n\n"}
{"id": "73696", "url": "https://cs.wikipedia.org/wiki?curid=73696", "title": "Městská autobusová doprava v Istanbulu", "text": "Městská autobusová doprava v Istanbulu\n\nTurecké velkoměsto Istanbul provozuje síť veřejné autobusové dopravy. Vzhledem k nízké hustotě ostatních druhů dopravy (síť metra či tramvají nepokrývá území města dostatečně) mají autobusy roli hlavního druhu dopravy ve městě. Provozovatelem sítě je společnost İETT, která patří městu.\n\nPrvní vozy vyjely do ulic města v roce 1926, o další dva roky později bylo staré skladiště přebudováno na garáže. Provozována byla pouze jedna linka, na níž byly nasazeny tři vozy. Rozvoj nastal až za druhé světové války, kdy se v Turecku neválčilo. Objednáno bylo 23 autobusů, nakoupeno nakonec bylo ale jen devět z nich. Ve stejném roce bylo zařazeno 25 vyřazených autobusů poháněných plynem ze Švédska. V dubnu roku 1943 byla nakoupena další vozidla, to byly ale hlavně přestavěné nákladní automobily. 17. října 1946 vyslal Istanbul 29 vozidel do hlavního města Ankary, aby nahradily autobusy, které tam zničil požár garáže. \n\nV 60. letech docházelo k nákupu dalších vozidel, a to od mnoha výrobců. V Istanbulu tak začaly jezdit vozy, které vyrobila Škoda či společnosti Büssing nebo Magirus. Počet vozidel se postupně zvyšoval až na 525, ale ani na tomto čísle se nezastavil. V 70. letech bylo nakoupeno dalších 300 vozů typu Leyland, Mercedes-Benz a Magirus. V dalším desetiletí byly pořizovány dodnes sloužící autobusy značek Ikarus a MAN, v 90. letech byly zakoupeny nízkopodlažní vozy Mercedes-Benz Citaro, počet vozidel překročil již dva a půl tisíce a dosáhl tak současného stavu.\n\nV provozu městského dopravce ( \"Belediye Otobüsü\") je 2 571 vozidel od různých výrobců, převažuje maďarský Ikarus (1 404 ks), dále jsou zde německé MANy (767), Mercedesy (354), DAFy (39) a Berkhofy (7). Denně všechna tato vozidla ujedou 448 000 km a jsou nasazena na 468 linkách, kde je 7 889 zastávek. Ročně se přepraví 453 milionů lidí, podíl na celkové dopravě ve městě autobusy tvoří 14,2%. Barva těchto vozidel je červená nebo zelená.\n\nKromě veřejných vozidel İETT jsou již od roku 1985 v provozu také i autobusy soukromých dopravců ( \"Özel Halk Otobüsü\"), ti pod İETT do určité míry spadají (například tito dopravci používají stejný tarif). Těchto vozidel je 1 366, z toho 89 jsou dvoupatrové autobusy. Barva těchto vozidel je převážně oranžová nebo modrá (aby se lišily od autobusů provozovaných İETT).\n\n"}
{"id": "73706", "url": "https://cs.wikipedia.org/wiki?curid=73706", "title": "Františkáni", "text": "Františkáni\n\nFrantiškáni jsou členové církevních řádů hlásící se k odkazu společenství věřících sdružených kolem sv. Františka z Assisi, které v roce 1209 dostalo od papeže souhlas s veřejným působení. Františkánské řády se dělí na tři základní skupiny, mužské řády, ženské (klarisky) a třetí řád čili terciáři (civilní). V každé skupině je více řádů, které jsou známé pod různými názvy.\n\nV \"Řádu menších bratří\", dle latinského \"Ordo Fratrum Minorum\" nazývaných také \"minorité\", se od počátku potýkali s různými názorovými proudy a tendencemi ke štěpení. Od poloviny 14. století bylo významné hnutí \"observantů\" (z lat. zachovávat, ctít), kteří se snažili navrátit k původním myšlenkám sv. Františka. Na začátku 16. století byly zrušeny různé jiné skupiny františkánů a bulou papeže Lva X. z roku 1517 se observanté vyčlenili jako samostatný řád. Pro odlišení obou těchto františkánských řádů se používají různé názvy, pojem \"františkáni\" obvykle označuje observanty, zatímco tzv. konventuálové se běžně označují jako \"minorité\". Krátce po rozdělení františkánského řádu se roku 1525 odštěpili ještě kapucíni.\n\n\nKlarisky se nazývají podle svaté Kláry - první představené ženského řeholního společenství založeného na její popud sv. Františkem v Assisi v klášteře San Damiano (sv. Damiána). Reformní větev klarisek vznikla souběžně s mužskou větví kapucínů v 16. století v Neapoli.\n\nLaické společenství bratrů a sester, kteří neskládají řeholní sliby.\n\n"}
{"id": "73707", "url": "https://cs.wikipedia.org/wiki?curid=73707", "title": "České kláštery menších bratří", "text": "České kláštery menších bratří\n\nToto je neúplný seznam zaniklých i existujících minoritských klášterů založené na českém území. Mezi minoritské řády patří řád menších bratří (bosí františkáni, spirituálové, observanté, bernardini), řád menších bratří kapucínů, řád menších bratří konventuálů (minorité),\n\n"}
{"id": "73709", "url": "https://cs.wikipedia.org/wiki?curid=73709", "title": "Hans Böhm", "text": "Hans Böhm\n\nHans Böhm, také Hans Behem nebo Böheim, \"„Bubeník či pištec z Niklashausenu“\" (* kolem 1458 Helmstadt – 19. červenec 1476 Würzburg) byl lidový kazatel a náboženský blouznivec, iniciátor mariánské pouti do Niklashausenu. Byl upálen jako kacíř.\n\nV roce 1476 tento mladý pastevec a vesnický hudebník kázal lidu, že se mu ve snu zjevila Matka Boží. Prý mu zvěstovala, že v budoucnu nemá být ani papež, ani císař, že poplatky a robota mají být zrušeny a les, voda a louky mají být obecným majetkem. Hlásal „nové království boží na zemi\". Zvláště jeho tvrzení, že půda má být odebrána vrchnostem a rozdělena mezi sedláky, mělo velký ohlas. Jeho kázáním prý naslouchalo více než 40 tisíc sedláků. \n\nMladý kazatel se navíc pokusil své představy uskutečnit a volal do zbraně. Biskupovi ve Würzburgu Rudolfovi II. se však podařilo uchlácholit dav, který přitáhl k jeho zámku (asi 16 tisíc lidí), a potom povstalce se svými rejtary přepadl a rozprášil. \n\nHans byl jako kacíř odsouzen k smrti a 19. července 1476 ve Würzburgu upálen.\n\n\n"}
{"id": "73712", "url": "https://cs.wikipedia.org/wiki?curid=73712", "title": "Citroën C15", "text": "Citroën C15\n\nCitroën C15 byl užitkový vůz vyráběný francouzskou automobilkou Citroën v letech 1984 až 2005. Během této doby se dočkal řady modernizací, zvláště u pohonných jednotek. Za 21 let výroby sjelo z výrobních pásů celkem 1 181 471 kusů. Užitná plocha vozu má rozměry 1644 × 1540 (1114 mezi podběhy), užitečné zatížení bylo 600 nebo 765 kg nákladu, v posledních letech výroby dokonce 945 kg.\n\nCitroën C15 byl nabízen v mnoha motorizacích, zde jsou příklady některých z nich:\n\nPoslední motor, který poháněl C15, byl nepřeplňovaný vznětový čtyřválec o objemu 1,9 litru s výkonem 44 kW. Dodávku o rozměrech 3995 × 1636 × 1801 mm bylo možné rozjet až na 135 km/h a to při kombinované spotřebě 6,5l nafty na 100 km.\n"}
{"id": "73719", "url": "https://cs.wikipedia.org/wiki?curid=73719", "title": "Fiat 127", "text": "Fiat 127\n\nFiat 127 byl automobil vyráběný italskou automobilkou Fiat mezi lety 1971 až 1983. Byl představen jako náhrada Fiatu 850 a jeho produkce v Evropě skončila v roce 1983, kdy byl nahrazen Fiatem Uno.\n\nFiat 127 si záhy po uvedení získal oblibu veřejnosti, zařadil se mezi deset nejvíce vyráběných osobních automobilů na světě a v Evropě dokonce získal titul Auto roku 1972. Ročně se vyrobilo zhruba 310 000 kusů. Na svou dobu byl Fiat 127 velmi moderní, dodával se ve dvoudveřovém a později třídveřovém provedení. Automobil poháněl velmi novodobý čtyřválcový, kapalinou chlazený motor o obsahu 903 cm³, který poháněl přední kola vozu. Fiat 127 dokázal ve své nejvýkonnější verzi vyvinout rychlost až na hranici 180 km/h. Celkem se jen v Itálii vyrobilo 3 779 086 kusů. Kromě Itálie se 127 vyráběl pod označením SEAT 127 ve Španělsku (vedle dvou- a třídveřové verze se zde vyráběla i čtyřdveřová), dále v Latinské Americe, tam se výroba udržela až do roku 1995.\n\n"}
{"id": "73720", "url": "https://cs.wikipedia.org/wiki?curid=73720", "title": "Autodafé", "text": "Autodafé\n\nAutodafé (z port. \"auto-da-fé\", jež pochází z latinského lat. \"actus fidei\", „akt víry“) je slavnostní vyhlášení inkvizičního rozsudku nad kacířem či odpadlíkem u španělské či portugalské inkvizice. V řadě uměleckých děl či ve veřejném povědomí je pojem mylně ztotožňován i s výkonem tohoto trestu, především s upalováním kacířů či pálením kacířských knih. Ve skutečnosti trest smrti (jakýkoliv) nikdy nebyl součástí autodafé, byť se mohl odehrát bezprostředně po něm, či k autodafé mohlo dojít až před hranicí a před diváky. Demonstrativní spálení souzené kacířské knihy v průběhu autodafé možné je.\n"}
{"id": "73721", "url": "https://cs.wikipedia.org/wiki?curid=73721", "title": "Bílá krvinka", "text": "Bílá krvinka\n\nBílá krvinka či leukocyt je krevní buňka mnohých živočichů, která se obvykle podílí na fungování imunitního systému. Bílé krvinky zpravidla mají schopnost bojovat proti virům, bakteriím a jiným patogenům či částicím, ale i nádorovým buňkám a vůbec všem organismu cizím materiálům.\n\nExistuje mnoho typů bílých krvinek. U většiny živočichů se vyskytují zejména tzv. fagocytární (pohlcující) buňky, schopné jednoduchých a nespecifických způsobů obrany proti choroboplodným zárodkům. U člověka k této nespecifické obraně patří například makrofágy nebo neutrofily. U většiny obratlovců se vyskytuje i druhý typ bílých krvinek, a to tzv. lymfocyty, které vyvíjí rafinovanější metody vyhledání a usmrcení patogenních organizmů či nádorových buněk. V lidské krvi je asi 7,4×10 bílých krvinek na litr krve, tedy mnohem méně než červených krvinek; zrají především v kostní dřeni, ale dále také v brzlíku i jinde. Pokud bílé krvinky nefungují tak, jak mají, může to vyvolat vážná onemocnění spadající do kategorie autoimunity či imunitní nedostatečnosti, dožívají se několik dní až rok.\n\nImunita se rozvíjela v rámci živočišné říše velice pozvolna a i organizmy, které nemají imunitní buňky, mají do jisté míry rozvinutý imunitní systém schopný rozlišovat cizí od svého. Imunita zprostředkovaná buňkami však na druhou stranu není vlastnost vyhrazená pouze člověku; s bílými krvinkami se setkáváme nejen u všech obratlovců, ale i u mnohých bezobratlých živočichů. Ale i u primitivních organizmů, jako jsou améby, byly odhaleny zvláštní buňky pohybující se uvnitř masy améboidních buněk a odstraňující patogenní bakterie. Nejčastěji se bílé krvinky u bezobratlých omezují na fagocytující buňky, které se pohybují uvnitř těla živočichů, v cévách či tkáních, a zajišťují tzv. nespecifickou (vrozenou) imunitu. V tom představují předky lidských makrofágů. Byly nalezeny u většiny živočichů, od primitivních houbovců, přes hmyz až k obratlovcům.\n\nZ tohoto přehledu je tedy jasné, že kořeny nespecifické buněčné imunity se dají vystopovat hluboko do historie živočišné říše. Co se týče tzv. specifické čili adaptivní imunity, která je představována především T-lymfocyty a B-lymfocyty, tam je situace poněkud odlišná. Nepochybně spolupracuje s imunitou vrozenou a má s ní mnoho společných rysů. Obecně se uvádí, že se poprvé vyvinula u nejstarších čelistnatých obratlovců: všichni čelistnatci (Gnathostomata), tedy obratlovci bez mihulí a sliznatek, mají podobné T-buněčné a B-buněčné receptory, MHC komplexy, ale probíhá u nich i unikátní jev označovaný V(D)J rekombinace. Situace u mihulí a sliznatek je poněkud nejasná, zvláště proto, že buňky nerozeznatelné od lymfocytů u nich jsou opakovaně nalézány, a navíc se objevují studie, které popisují určitý způsob rekombinace genů pro povrchové struktury, odlišný od V(D)J rekombinace. Zřejmě však nemají zmíněné TCR, BCR a MHC komplexy.\n\nBílá krvinka čili leukocyt je vlastně sběrný termín popisující původně ty krevní buňky, které mají ve srovnání s červenými krvinkami světlejší barvu. Bílých krvinek známe mnoho druhů, jednotlivé typy se od sebe liší velikostí, tvarem jádra, vývojem i způsobem, jakým se podílejí na obraně organismu. Všechny ale mají několik společných znaků.\n\nBílé krvinky jsou plnohodnotné a vcelku typické eukaryotické buňky. Ačkoliv všechny mají stejný původ z hematopoetické kmenové buňky, například monocyty dosahují rozměrů někdy až 30 mikrometrů, zatímco třeba některé lymfocyty mohou mít v průměru pouhých 6 mikrometrů. Bílé krvinky známé jako granulocyty mají obvykle jádro nepravidelného tvaru. Mladé nezralé granulocyty bývají tyčkovitého a různě pokřiveného tvaru. Dospělé granulocyty ve stadiu zralosti jsou laločnaté či dokonce segmentované (dělené na několik často propojených segmentů). Konkrétně například eosinofilní granulocyty mívají jádra dvoulaločnatá, neutrofily mají jádra mnoholaločnatá, jádra monocytů jsou obvykle jednolaločnatá či ledvinitá, a podobně. Naopak jádra lymfocytů, tedy malých bílých krvinek řazených mezi tzv. agranulocyty, jsou přibližně kulovitá a zabírají většinu cytoplazmy.\n\nV textu se již objevily termíny granulocyt a agranulocyt. Dalším rysem mnoha bílých krvinek totiž jsou tzv. granula, čili vnitrobuněčné váčky ohraničené membránou. Granulocyty granula mají, agranulocyty jich mají málo nebo je nemají vůbec. Podle toho, jak se granula jednotlivých granulocytů barví, se rozlišují bazofily (barví se modře zásaditou methylenovou modří), eosinofily (barví se červeně kyselými barvivy – eosinem) a neutrofily (barví se oběma typy barviv fialově). Granula však mají například i makrofágy. Co se týče ostatních organel, bílé krvinky mají podobnou výbavu jako ostatní buňky živočišných těl. Udává se, že některé malé lymfocyty mají zakrnělé endoplazmatické retikulum a Golgiho aparát a pouze několik málo mitochondrií, ale na druhou stranu mívají mnoho ribozomů. Makrofágy a monocyty naopak mají velké množství lysozomů účastnících se v buněčném trávení, hodně mitochondrií, stejně jako silně rozvinuté endoplazmatické retikulum a Golgiho aparát.\n\nVšechny bílé krvinky hrají roli ve vytváření imunitního systému, který zajišťuje imunitu, tedy obranyschopnost živočichů proti různých negativním elementům prostředí, jako jsou patogenní organizmy či nádorové buňky. Bílé krvinky jsou v mnohých případech pohyblivé buňky a na podložce jsou schopné améboidního pohybu. Mají schopnost přilnout k různým povrchům nebo třeba opustit krevní řečiště a vycestovat do okolní tkáně (proces diapedézy leukocytů).\n\nTzv. buněčná imunita se vyskytuje u různých bezobratlých či obratlovců v různých obměnách a může se projevovat jako fagocytóza (pohlcení a strávení) cizorodých částic, enkapsulace (uzavření patogenu do váčku, určité uzliny a podobně), cytotoxické účinky bílých krvinek (v podstatě usmrcení jiné buňky), srážení krve nebo hemolymfy, a mnohé další. U člověka a mnohých dalších obratlovců se dá imunitní systém obecně podle funkce rozdělit na vrozenou a specifickou obranu. V obou hrají svou roli bílé krvinky. Ve vrozené imunitě se uplatňují všechny druhy granulocytů a navíc NK buňky; adaptivní (specifická) imunita je doménou lymfocytů. Vrozená imunita se soustředí na náhodné vyhledávání patogenů v těle, aktivace tzv. komplementu, odstraňování nalezených patogenů (např. fagocytózou) a v neposlední řadě je vrozená imunita schopna na svých MHC komplexech „vystavovat“ antigen a tím aktivovat lymfocyty (specifickou imunitu). Specifická čili adaptivní imunita se pokouší o propracovanější způsob boje proti patogenům a nádorovým buňkám, a to několika způsoby. Předně rozeznává antigeny na MHC komplexech; dále vyvíjí metody „ušité na míru“ proti konkrétní bakterii či viru; a konečně, je také schopná tzv. imunologické paměti pro případ, že by se nákaza opakovala.\n\nBílé krvinky jsou stálou součástí krve, ale jejich množství poměrně výrazně kolísá. V 1 mm (1 mikrolitr) se u zdravého dospělého člověka pohybuje přibližně od 4 500 do 10 000 bílých krvinek bez ohledu na jejich konkrétní typ. Průměrný počet bílých krvinek na jeden mikrolitr krve se u člověka uvádí 7 400 na 1 mm, tedy 7,4×10 na litr krve. Z celkového objemu lidské krve (cca 4,5 litru) zaujímají bílé krvinky pouhé 1%, zatímco červené krvinky představují asi 45%. Koncentrace bílých krvinek však je poměrně proměnlivá, mnohem více než počet červených krvinek. Je ovlivněna denní dobou (ráno méně, odpoledne více), fyzickou aktivitou (počty stoupají po fyzickém výkonu), ale více bílých krvinek v těle je i během horkého počasí, za intenzívního slunečního záření, při sníženém množství kyslíku v ovzduší, a podobně. Pohlaví má minimální vliv.\n\nU ostatních živočichů jsou samozřejmě počty velice odlišné. Ptáci mají v krvi poněkud vyšší koncentraci leukocytů: například u bažanta obecného bylo zjištěno v jednom mm asi 8 000–24 000 leukocytů (nižší hranice v březnu, vyšší hranice v listopadu). U papoušků se udává průměrně 5000–15 000 buněk/mm, ale u větších druhů byly zaznamenány hodnoty blížící se 25 000. V krvi želvy tereky velké (\"Podocnemis expansa\") je ve stejném objemu pouhých jen asi 6000–9000 bílých krvinek. Pro zajímavost je ještě možné uvést rybu hrdložábříka bílého (\"Monopterus albus\"), jenž má v 1 mm 12 000–17 000 bílých krvinek. Počet bílých krvinek zjevně neodpovídá žádným jednoduchým pravidlům.\n\nZjištění přesného zastoupení jednotlivých typů leukocytů v krvi (tzv. diferenciální rozpočet leukocytů, často jen diferenciál) je mnohdy důležité pro stanovení diagnózy, neboť změněné poměry mohou být příznakem infekčních onemocnění (tyfus, AIDS a mnoho dalších). Opět jsou významné rozdíly napříč živočišnou říší, níže je uveden diferenciální rozpočet pro člověka v porovnání s podobnou statistikou pro kapra obecného a pro bažanta obecného. U člověka je evidentně v krvi nejvíce neutrofilů (tvoří až 2/3 všech bílých krvinek), na druhém místě jsou různé druhy lymfocytů. Ostatní leukocyty ve srovnání s těmito dvěma buněčnými typy jsou spíše vzácné.\n\nLeukopoéza, tedy tvorba bílých krvinek v těle, je nezbytná k udržení stabilního počtu imunitních buněk v těle. Je zpravidla součástí širšího procesu krvetvorby. V některé části těla živočicha se totiž zpravidla nachází zásoba kmenových buněk, které se pravidelně dělí a část jejich potomstva se specializuje (diferencuje) na určitý buněčný typ krevních buněk, jako jsou červené krvinky, krevní destičky nebo právě bílé krvinky. U nejjednodušších živočichů je místo leukopoézy v těle stále neznámé a například u houbovců je vznik amébocytů zahalen nejistotou. Zřejmě neprobíhá na nějakém konkrétním místě těla. U živočichů s výraznějším členěním na orgány se však již vznik bílých krvinek soustřeďuje do jednoho místa: coelomocyty kroužkovců vznikají například v určité ohraničené části coelomu, jako například na hrudní a laterální straně pobřišnice v hrudních segmentech. U hlavonožců pro změnu vznikají fagocytární buňky v bílých tělískách za očima. U hmyzu je míst tvorby bílých krvinek buď více, nebo probíhá leukopoéza přímo v lymfě nepřetržitým dělením buněk. Pláštěnci (Urochordata), tedy bezprostřední příbuzní obratlovců, mají již jisté „mízní uzliny“ ve stěně hltanu a na jiných místech těla, u kopinatců se však vše odehrává ve stěně coelomu.\n\nU člověka a ostatních obratlovců je situace složitější, vzhledem k tomu, že se u nich objevuje mnohem širší repertoár bílých krvinek, než jen fagocytární buňky. Z pochopitelných důvodů je v centru zájmu tvorba bílých krvinek (leukopoéza) u člověka, odehrávající se především v kostní dřeni a v brzlíku. To je však velmi podobné situaci u ostatních obratlovců a zejména savců. Jednou z výjimek jsou ptáci, u nichž probíhá část leukopoézy (konkrétně zrání B-lymfocytů) v tzv. Fabriciově burze a nikoliv v kostní dřeni.\n\nZ počátku je vznik bílých krvinek u člověka těsně svázán s tvorbou ostatních buněčných součástí krve, jako jsou červené krvinky a krevní destičky. Všechny tři typy krevních elementů vznikají z jednoho druhu kmenových (či někdy spíše progenitorových) buněk, označovaných termínem hematopoetická kmenová buňka a nacházejících se v kostní dřeni. Tyto buňky mají schopnost pluripotence, neboť dávají vzniknout několika buněčným typům. Tyto kmenové buňky se mnohonásobně dělí a některé z nich se diferencují na konkrétní typy krevních elementů. Vznikají dva hlavní typy krevních progenitorových buněk:\n\nV cytoplazmě některých typů bílých krvinek byla nalezena tzv. specifická granula. Podle přítomnosti nebo absence těchto granul se bílé krvinky rozdělují na:\n\n\nS bílými krvinkami je úzce svázáno několik onemocnění, nejlépe jsou tyto poruchy prostudovány u hospodářských zvířat a samozřejmě u člověka. V tomto ohledu se běžně používá několik termínů. Leukopenie popisuje stav, kdy dojde k poklesu počtu bílých krvinek v těle. Obvykle dojde k poklesu jen určité skupiny bílých krvinek – z tomu se používají termíny jako lymfocytopenie (málo lymfocytů), neutropenie (málo neutrofilů), eosinopenie (málo eosinofilů) či basopenie (málo basofilů). Opačný problém je leukocytóza, při níž je v krvi přítomno zvýšené množství bílých krvinek: opět se rozlišuje lymfocytóza, neutrofilie, eosinofilie a basofilie. Leukostáze je koagulace bílých krvinek. Leukemie je souhrnné označení pro několik akutních a chronických nádorových onemocnění, které vznikají rakovinným bujením tkáně, z níž vznikají bílé krvinky.\n\n\n"}
{"id": "73724", "url": "https://cs.wikipedia.org/wiki?curid=73724", "title": "Malá Skalice", "text": "Malá Skalice\n\nNázev Malá Skalice má více sídel:\n\n"}
{"id": "73725", "url": "https://cs.wikipedia.org/wiki?curid=73725", "title": "České kláštery benediktinů", "text": "České kláštery benediktinů\n\nBenediktinské kláštery na českém území\n\n\n\n\n"}
{"id": "73728", "url": "https://cs.wikipedia.org/wiki?curid=73728", "title": "Ikarus", "text": "Ikarus\n\nIkarus je maďarský výrobce autobusů z Budapešti. Během 70. a 80. let 20. století se stal největším výrobcem autobusů na světě. V letech 1999–2006 byl členem skupiny Irisbus.\n\nSpolečnost Ikarus vyráběla autobusy již v 60. letech, v 70. a 80. se stala hlavním dodavatelem autobusů v rámci RVHP a Východního bloku, měla monopol i na kloubové autobusy. Po roce 1990, kdy se v Maďarsku změnily poměry, se továrna Ikarusu na předměstí Budapešti dostala do velkých potíží – firma ztratila svoje trhy a nebyla schopna se přizpůsobit. Na konci 90. let byla začleněna do holdingu Irisbus (kde je také i Iveco Czech Republic (dříve Karosa) nebo Orlandi), nyní vyrábí tzv. midibusy. V prosinci 2007 závod v Budapešti vyrobil poslední autobus. \n\nDne 1.2.2006 se firma dostala opět do maďarských rukou, kdy ji, respektive výrobní závod Ikarusbus v Székesfehérváru, odkoupil Gábor Széles. \n\n\n\n\n"}
{"id": "73734", "url": "https://cs.wikipedia.org/wiki?curid=73734", "title": "Johann Tetzel", "text": "Johann Tetzel\n\nDominikán Johann Tetzel (kolem 1465, Pirna – 11. srpna 1519, Lipsko) byl známý německý kazatel a prodejce odpustků.\n\nStudoval teologii a filozofii na univerzitě v Lipsku. Do dominikánského řádu vstoupil v roce 1489. Jeho praxi prodeje odpustků ve svých 95 tezích ostře napadl Martin Luther.\n\n\n"}
{"id": "73735", "url": "https://cs.wikipedia.org/wiki?curid=73735", "title": "Hovawart", "text": "Hovawart\n\nHovawart (psáno též hovavart, lidově hovík) je středně velké německé psí plemeno. Tito všestranně využitelní psi jsou cenění i jako rodinní společníci s dobrým vztahem k dětem a jiným zvířatům.\n\nOznačení „hovawart“, respektive „hovewart“, vzniklo spojením německých slov , \"dvůr\", a , tedy \"hlídat\". Poprvé se objevilo již ve 13. století, nicméně současní hovawarti jsou nové plemeno vyšlechtěné ve 20. století a sdílí s původními středověkými psy prakticky pouze označení. Hovawarti vznikli křížením bernských salašnických psů, landseerů, kuvaszů a další dlouhosrstých plemen. Od roku 1937 jsou uznáni Mezinárodní kynologickou federací (FCI) a v Česku je zastřešuje jeden chovatelský klub.\n\nPovahově se jedná o přátelské a aktivní psy s vlohami pro hlídání. Jsou tolerantní k dětem a hodí se i pro různé druhy výcviku: například záchranářského nebo pasteveckého. Hodí se i pro různé psí sporty, například agility, dogdancing nebo flyball.\n\nPsi, označováni jako „hovawarti“ nebo „hovewarti“, jsou poprvé zmiňováni ve 13. století v právnických spisech \"Saské zrcadlo\" (\"Sachsenspiegel\") a \"Švábské zrcadlo\" (\"Schwabenspiegel\"). Tehdy také vznikla pověst vázající se k autorovi \"Saského zrcadla\" Eike von Repgowi, podle které měl být jedním takovým psem zachráněn, když byla jeho tvrz napadena Lužickými Srby. Jednalo se o psy chované především šlechtou jako strážci majetku. Měli být velcí, útoční a ostražití. Ucelené zprávy o vzhledu tehdejší hovawartů se ale nedochovaly, nemuselo se tedy jednat o stejné psy, jako v současnosti. Jednou z výjimek je zmínka básníka Heinricha von dem Türlin, který přirovnal vzpřímené uši své příběhové stvůry k uším hovawartů. Plemeno ale poté z větší části vymizelo, ne-li zcela vymřelo.\n\nKe snahám o rekonstrukci původního středověkého plemene a následně i organizovanému chovu došlo ve 20. století. Předcházela tomu zmínka Maxe von Stephanitze, německého kynologa a šlechtitele, ve standardu německých ovčáků v jeho knize \"Der deutsche Schäferhund in Wort und Bild\", kde uváděl hovawarty jako jejich možné předky. Následně v roce 1908 zahájil Bertram König křížení různých psů s cílem vyšlechtění původních dlouhosrstých selských psů. Použil poměrně mohutné psy s hustou a delší srstí, mohl mezi nimi být i bernský salašnický pes. Většinou pocházeli z okolí pohoří Harz nebo Schwarzwaldu. O dva roky později zveřejnil výsledky Königova šlechtění jeho syn Kurt F. König, další šlechtění ale přerušila první světová válka. Pokračoval tedy po jejím skončení, když nalezl několik vhodných jedinců; mezi nimi i fenu landseera Dinu. Jeho první psi měli všichni zbarvení černé se znaky, nicméně Königovým cílem byla vyrovnaná a inteligentní povaha a také přirozené nadání pro hlídání.\n\nZa skutečný počátek organizovaného chovu je považován rok 1922, kdy byl ve městě Thale v Sasku-Anhaltsku založen první chovatelský klub. Jedním z jeho zakladatelů byl i König. O deset let později, v březnu 1932, se pak chovateli Alwinovi Buschovi narodil pes Castor Meyer–Busch, významný plemeník, kterého lze vysledovat v rodokmenech většiny moderních hovawartů. Jeho předky byli kuvaszové, novofundlandští psi a tehdejší němečtí ovčáci. Zřejmě byla v chovu použita i jedna africká fena typu chrta a uváděni bývají též gordonsetři. Jedni z prvních vyšlechtěných hovawartů měli mít i černá sedla, nicméně tento jev byl postupně vyeliminován.\n\nPlemeno bylo Mezinárodní kynologickou federací (FCI) uznáno v roce 1937.\n\nBěhem druhé světové války chovatelství upadlo a ve šlechtění se nepokračovalo, mnoho psů navíc zemřelo. Ani po roce 1945 se neobnovily původní vazby mezi chovateli a vytvářely se tak úzce regionální formy, každá s jiným genetickým základem: hamburská, oldenburská, koburská nebo berlínská. Jednotlivé varianty si navíc zakládaly i vlastní chovatelské kluby, vznikl tedy například berlínský Klub přátel hovawartů. V 50. letech se kluby začaly dohadovat o spojení v jeden a nakonec všichni chovatelé vstoupili do koburského Plemenného spolku pro hovawarty (zkratkou RZV). Současně se také hovawarti začínali rozšiřovat i do okolních zemí, především do Nizozemska a Švýcarska. V těchto zemích byly v roce 1959 založeny chovatelské kluby, v následující dekádě se jejich příkladem řídily i další země, například ve Skandinávii. Od roku 1964 se oficiálně jedná o pracovní plemeno. V 80. letech byly kluby chovatelů hovawartů založeny i ve Spojených státech, Velké Británii a Francii.\n\nV roce 1983 byla na popud RZV založena Internationale Hovawart-Föderation (IHF, anglicky International Hovawart-Federation). Při jejím založení stálo devět zemí a cílem bylo sjednocení plemene exteriérově i charakterově. Později byly založeny i další spolky, mezi nimi i Hovawart Verein Deutschland (HZD).\n\nPrvní import hovawarta na území Česka zřejmě proběhl v roce 1967, kdy Jiří Blažek dovezl černou fenu se znaky jménem Anett von Vogelhof. Nicméně jako počátek organizovaného chovu bývá popisován až import prvního chovného páru Luďkem Novákem v roce 1982. Jednalo se o dvojici z Německa: černého psa Etienna vom Bllauen Band a černou fenu se znaky Fee vom Siegfriedshof. V březnu 1986 se pak v Novákově chovatelské stanici „Z Páralovy zahrady“ narodil první vrh. Matkou štěňat ale nebyla Fee, nýbrž druhý dovezená fena Lima von Elbflorenz. Popularita hovawartů od té doby v Česku stoupala: v roce 1990 bylo již evidováno 10 chovatelských stanic, roku 1994 dokonce 48. K 9. květnu 2019 bylo registrováno 1058 chovatelských stanic a 10 294 jedinců.\n\nV Česku plemeno zastřešuje jediný klub, tedy Hovawart klub ČR, registrovaný u Českého kynologického svazu. Po dvouleté zkušební době se klub v roce 2000 též stal členem spolku IHF: vůbec jako první stát bývalého východního bloku.\n\nHovawarti jsou středně velcí, silní, dlouhosrstí psi s protáhlým tělem a delší tělesnou stavbou. Dle tvaru hlavy i stavby těla je pes (samec) snadno odlišitelný od feny, která má jemnější rysy. Psi dosahují kohoutkové výšky 63–70 cm, feny 58–65 cm. Váhu standard neuvádí, nicméně pohybuje se v širokém rozmezí od 25 do 41 kg. Obvod krku je 48 až 60 cm, délka hřbetu 65 až 75 cm.\n\nKůže je dobře přiléhavá, u plavých jedinců bývá růžová, zatímco u černých a černých se znaky tmavomodrá. Je hustě pokrytá srstí, která je jejich výrazným znakem a měla by být dlouhá, lehce zvlněná, přiléhavá a s menším dílem podsady. Na hlavě a přední straně končetin je kratší, než na zbytku těla. Jsou uznávána pouze tři zbarvení: plavé, černé se znaky a černé. Plaví jedinci jsou na dolních partiích světlejší než na zbytku těla a pigmentace sliznic je tmavá až černá. Černí psi se znaky, tzv. black and tan, mají jasně ohraničené plavé znaky na nohou, hrudi a obličeji.\n\nHlava má široké klenuté čelo, dobře zřetelný stop a silná morda, která se při pohledu ze strany i shora zužují. Uši jsou trojúhelníkového tvaru se zakulacenými konci, částečně vztyčené. Pokud je pes v pozoru, měly by být směrovány dopředu. Oči jsou oválné, s dobře přiléhajícími víčky. Zbarvení duhovky by mělo být tmavě hnědé nebo mírně světlejší. Nosní houba by měla mít černou pigmentaci, nicméně světlá barva je též přípustná, na rozdíl od pysků, které musí být černé. Přípustný je nůžkový i klešťový skus. Krk hovawarta by měl být středně dlouhý a bez laloku. Na rovný hřbet navazuje mírně spáditá záď s bohatě osrstěným ocasem, který sahá až po hlezna. Může být nesený volně svěšený nebo nad hřbetem. Hrudní končetiny by měly být silné a rovné, lopatky dobře oslavené. Kulaté a kompaktní tlapky nesmí mít paspárky. Drápy mohou být u tmavých jedinců černé, u plavých je možná světlejší pigmentace.\n\nZa diskvalifikační vadu je považován příliš samičí výraz u psů a naopak. Kohoutková výška nesmí přesahovat více jak tři centimetry nad standardem danou hranicí. Hovawarti jsou též z chovu vyřazováni za jakékoliv jiné zbarvení než tři základní, jde například o hnědé, modrošedé nebo čistě bílé jedince. Stejně tak je zakázána jakákoliv nestandardní barva duhovky.\n\nPlaví hovawarti jsou snadno zaměnitelní se zlatými retrívry, liší se ale například výškou: standardní kohoutková výška zlatých retrívrů se pohybuje mezi 51 a 61 cm, u hovawartů je to 58 až 70 cm. Také mají jemnější konstrukci, užší hrudník a jejich srst není tolik tvořena podsadou jako u zlatých retrívrů. Čistě černí hovawarti mohou být zase zaměněni za flat coated retrívry, kteří jsou podobně stavění a je pro ně typická elegance. Nicméně retrívři mají jiné držení ocasu, drobnější hlavu a největší rozdíly lze pozorovat v povaze: zatímco oni jsou společníci s vlohami pro lov, hovawarti jsou lepší hlídači.\n\nHovawarti jsou aktivní, vyrovnaní, inteligentní a přátelští psi. Ačkoliv si částečně zachovali svoji tvrdohlavost a rustikálnost, jsou dobře ovladatelní a snadno se cvičí. Dle standardu by měli být „středního temperamentu“ a „zcela ojedinělou vazbu na rodinu“. Jsou to sebevědomí psi a dobří hlídači, kteří umí sami vyhodnotit vážnost situace a zároveň jsou mimo své teritorium přátelští i k cizím lidem. Potřebují trávit dostatek času se svojí rodinou. Mají dobrý vztah i k dětem i jiným zvířatům, pokud s nimi vyrůstají od štěněcího věku. Jsou aktivní, inteligentní a mají dobrou paměť. Hodí se pro pachové práce, ale je možné cvičit je i pro záchranářské účely. Mají silně vyvinutý obranářský pud, kořistnický již méně. Feny hovawartů jsou také velmi dobré matky. Povahové vlastnosti musí každý pes prokázat při bonitaci a za agresivitu nebo naopak přílišnou bázlivost jsou vyloučeni.\n\nJsou vhodní spíše pro venkovní chov. S výcvikem je vhodné začít již od štěněcího věku, ačkoliv hovawarti obecně dospívají později než jiná plemena. Jsou také citliví na zacházení a vyžadují dostatek pohybu.\n\nSrst vyžaduje občasné kartáčování, během období línání je nutná častější péče. Naopak časté mytí s použitím šamponu nebo mýdla zhoršuje kvalitu srsti. Drápky by se měly udržovat krátké.\n\nPovinně je u chovných hovawartů v Česku sledován pouze výskyt dysplazie kyčelního kloubu (DKK). V jejich zemi původu je tomu tak již od roku 1967. Pro zařazení do chovu musí psi mít výsledek 0/0, feny mohou mít i 1/1. Při bonitaci se též odebírá vzorek bukální sliznice. Dalším z dědičných onemocnění, která často postihují tyto psy, je hypotyreóza, tedy snížená funkce štítné žlázy. Jedná se o nejčastější endokrinní onemocnění psů a projevuji se letargií, otupělostí nebo také výrazným zvýšením váhy.\n\nHovawarti také trpí na pyotraumatickou dermatitidu a primární seboreu, tedy kožní onemocnění.\n\nObecně se jedná o poměrně zdravé plemeno, nezatížené množstvím dědičných chorob. Jedním z důvodů může být i fakt, že koeficient příbuznosti mezi psy je malý. Dožívají se 10 až 14 let.\n\n\n"}
{"id": "73738", "url": "https://cs.wikipedia.org/wiki?curid=73738", "title": "Japonské moře", "text": "Japonské moře\n\nJaponské moře nebo Východní moře ( [Japonské moře], [Východní moře], ) je okrajové moře západního Tichého oceánu.\n\nJaponské moře je na východě ohraničeno japonskými ostrovy Hokkaidó, Honšú a Kjúšú a ruským ostrovem Sachalin a na západě Korejským poloostrovem a pevninským Ruskem. Na jihozápadě je spojeno Korejským průlivem s Východočínským mořem a na severu Tatarským průlivem a La Pérousovým průlivem s Ochotským mořem. Na východě je mezi japonskými ostrovy spojeno Cugarským a Šimonoseckým průlivem s Tichým oceánem.\n\n\nJaponsko a Korea spolu vedou spor o mezinárodní název tohoto moře. Japonsko prosazuje název \"Japonské moře (Sea of Japan)\", Severní Korea \"Východní korejské moře (East Sea of Korea)\" a Jižní Korea \"Východní moře (East Sea)\".\n\nSoučasné standardní mezinárodní označení (Japonské moře) bylo přijato Mezinárodním hydrografickým úřadem (International Hydrographic Bureau) v roce 1919, kdy byla Korea pod japonskou koloniální nadvládou.\n\n"}
{"id": "73739", "url": "https://cs.wikipedia.org/wiki?curid=73739", "title": "Borek", "text": "Borek\n\nSlovo Borek může mít více významů:\na to obcí:\njejich částí:\na lokalit:\ndále kopců:\nvodních ploch:\na také:\n\nDalší objekty, kde je slovo Borek součástí názvu: sídla a jejich lokality:\nkopce:\nrybníky:\n\nNázev Borek nese řada objektů v Polsku, například\n\n"}
{"id": "73741", "url": "https://cs.wikipedia.org/wiki?curid=73741", "title": "Kunratice u Cvikova", "text": "Kunratice u Cvikova\n\nKunratice u Cvikova \"(německy Kunnersdorf)\" je obec v okrese Česká Lípa, na jižním podhůří Lužických hor, v údolí říčky Svitávky, 3 km východně od Cvikova, v nadmořské výšce 318 m. Obec leží na silnici I/13, která ji překračuje viaduktem. Žije zde  obyvatel.\n\nPrvní zmínka o existenci obce je z roku 1278, zdejší pohraniční osídlení vzniklo z popudu Přemyslovců. Připomínány jsou i roku  1352 jako Konradova ves (Conradi villa), majitelem či lokátorem byl tedy jakýsi Konrád. Majitel obce byl od roku 1358 rytíř Hanuš Pancíř z rodu Pancířů ze Smojna a v té době zde existoval farní kostel a na Zámeckém vrchu tvrz či věž. Obojí pobořili husité. Z tvrze, kde rytíř Pancíř sídlil, zbyl jen zbytek příkopu. Po Pancířovi kraj získal rod Berků z Dubé a začlenil jej pod milštejnské panství. Spolu s ním se pak stalo roku 1502 částí Zákupského panství, a to až do 19. století.\n\nV 18. století se obyvatelé živili zemědělstvím, domácí výrobou látek a obchodem se lnem. Postupně mnozí dojížděli do práce do sousedního Cvikova.\n\nV roce 1882 z vděčnosti a v upomínku na lidového císaře a humanistu Josefa II. občané zakoupili z dobrovolných příspěvků sochu Josefa II. a slavnostně ji umístili na podstavec u základní školy, kde stojí dodnes. V letech 1980-1992 byla dočasně uložena v Okresním muzeu v České Lípě (dnešní Vlastivědné muzeum a galerie v České Lípě).\n\n\nNecelé 2 km na jih od obce stojí Skála smrti u Kunratic. Na stěně 15 metrů vysoké skály byl vytesán obraz rytíře na koni a padající dívky. Obraz je odrazem pověsti o zlém rytíři Kunovi.\n\nV letech 1905–1973 fungovala v Kunraticích stanice železniční trati Svor - Jablonné v Podještědí; poté byla trať zrušena, ruina stanice však stojí dodnes na západním okraji obce.\n\nNa katastrálním území Kunratice u Cvikova je několik kopců – Dubina (467 m), Kovářský vrch (461 m), Klobouk (398 m), Dubova hora (432 m) a Skřivánek (383 m). Jsou řazeny do Cvikovské pahorkatiny.\n\nNa území obce zasahuje CHKO Lužické hory. Do katastru obce patří přírodní památka Dutý kámen.\nFotbalový tým mužů zakončil sezonu 2010/2011 v II. třídě okresu Česká Lípa na posledním sestupovém místě čtrnáctičlenné tabulky a sestoupil.Soutěž III.třídy tým ukončil v červnu 2012 na místě čtvrtém.\n\n"}
{"id": "73748", "url": "https://cs.wikipedia.org/wiki?curid=73748", "title": "Helena Curtens", "text": "Helena Curtens\n\nHellene Mechthildis Curtens (1722, Gerresheim – 19. srpen 1738, Gerresheim) byla obviněna ve věku necelých čtrnácti let z čarodějnictví, mučena a o necelé dva roky později upálena spolu se svou sousedkou Agnes Olmanns, matkou tří dětí.\n\n\n"}
{"id": "73749", "url": "https://cs.wikipedia.org/wiki?curid=73749", "title": "Cisterciácký řád", "text": "Cisterciácký řád\n\nCisterciácký řád (latinsky Ordo Cisterciensis, OCist.) je mnišský řád založený roku 1098, ve kterém žijí mniši podle přísných zásad klášterního života hlásaných Benediktem z Nursie, navazující na benediktinskou tradici (vznikl jako reformace benediktinského řádu).\n\nNázev získal podle latinské podoby místa, kde byl založen (Citeaux, lat. \"Cistercium\"). Řád se dělí na mužskou a ženskou větev, jeho členové se označují jako cisterciáci (cisterciensi, cisterciáni, cisterciáné) a cisterciačky (cisterciánky). V čele řádu stojí generální opat.\n\nNa přelomu 20. a 21. století řád spravoval 127 klášterů s asi 1300 mnichy a 1100 mniškami, z toho v ČR dva mužské kláštery (vyšebrodský a mnichy neobsazený osecký) a jeden ženský (Porta cœli).\n\nRoku 1098 založil sv. Robert, opat benediktinského kláštera Molesme, nespokojený s tamními pořádky, s 22 dalšími mnichy klášter ve francouzském Cîteaux (latinsky Cistercium – podle milníku staré římské cesty, původní návrh \"Novum Monasterium\" se neujal). V novém klášteře, který původně stál v neobydlené krajině věnované příbuznými opata Roberta, chtěli žít podle nezmírněných, přísně asketických regulí sv. Benedikta z Nursie. Tento klášter se stal centrem reformního hnutí v benediktinském řádu, které se distancovalo od přepychu a okázalosti a soustředilo se na prostotu a odříkání podle hesla sv. Benedikta „\"Ora et labora!\"“ (česky Modli se a pracuj), které benediktini postupně opustili.\n\nPo vynuceném odchodu opata Roberta zpět do kláštera v Molesme se novým představeným v Cîteaux stal Alberich. Za jeho působení se mniši tohoto kláštera roku 1100 s povolením papeže Paschalise II. osamostatnili a přijali název podle svého působiště – cisterciáci. Nový řád byl podřízen přímo Svatému stolci. Opat Alberich vypracoval základní regule řádu \"Instituta monochorum Cisterciensum de Molismo venientium\". Řádu bylo zakázáno přijímat jakékoliv církevní poplatky a stanovena povinnost manuální práce jak pro laické bratry (konvrše), tak pro samotné mnichy. Alberich zavedl také nový řádový oděv, bílý hábit s černým škapulířem.\n\nNa formování řádu se významně podílel i třetí opat Angličan Štěpán Harding, který doplnil řádové regule o tzv. \"Chartu caritatis\". Definitivní uznání řádu proběhlo v roce 1119.\n\nRoku 1112/13 vstoupil do kláštera v Cîteaux jako novic mladý Bernard, který se již roku 1115 jako 25letý stal opatem nově založeného kláštera v Clairvaux. Postupně se stal vůdčí duchovní osobností své doby a významně se zasloužil o rozšiřování řádu zakládáním nových klášterů. Když roku 1153 umíral, existovalo v Evropě kolem 300 (možná i 350) cisterciáckých klášterů, z toho 68 bylo založeno z Clairvaux. Cisterciáci brzy zatlačili do pozadí clunyjské mnichy. V roce 1145 byl zvolen někdejší mnich z Cîteaux papežem a přijal jméno Evžen III.\n\nCisterciácké kláštery se budovaly převážně v odlehlých končinách a nehostinných krajích, aby mniši nepřicházeli do kontaktu s laiky a snáze mohli dodržovat přísnou řeholní kázeň. Kolem těchto objektů se většinou nacházel vodní tok a mnoho dosud neobdělané půdy, kterou začali postupně kultivovat. Na polích i zahradách pracovali cisterciáci osobně. Jejich zásluhou tak byly kolonizovány mnohé do té doby pusté oblasti západní a střední Evropy. Zároveň šířili pokročilejší způsoby zemědělského hospodaření, které byly běžné ve Francii.\n\nCisterciácké kláštery se staly významnými hospodářskými středisky a brzy přilákaly pozornost světské společnosti. Panovníci, šlechta i církevní hodnostáři je začali zahrnovat bohatými pozemkovými dary, takže se majetek klášterů rozrostl o nové vesnice a stovky poddaných. V důsledku toho se cisterciáci postupně vzdalovali původním ideálům. Ve 14. století se řád dostal na ústup, zatímco na popularitě nabývali žebraví mniši.\n\nPůvodní požadavek prostoty se zpočátku promítl také do architektury klášterních chrámů. Cisterciácké kostely byly prosty jakékoliv sochařské či malířské výzdoby, chyběla jim barevná okna. Nádheru románských bazilik, typických pro clunyjské kláštery, vystřídala chladná krása střízlivých linií rané gotiky. Pozornost řeholníků nemělo totiž nic odvádět od soustředění se k Bohu. Ani tato zásada však neměla dlouhého trvání. Cisterciáci se zasloužili o šíření gotického slohu, v němž se posléze rovněž prosadila velkolepost a zdobnost.\n\nV cisterciácké zbožnosti zaujímá významné místo kult Panny Marie, což je vyjádřeno i zasvěcením hlavních klášterních kostelů. Uctívání Bohorodičky – matky Ježíše Krista se s přispěním cisterciáků rozšířilo ve 12.–13. století a vneslo do křesťanství novou citovost, inspirovanou vztahem matky a dítěte.\n\nJiž od samého počátku cisterciáckého řádu byla stanovena přísná organizační struktura a stejný způsob života pro všechny cisterciácké kláštery. Centrem řádu se stal klášter v Cîteaux, ke kterému byly díky postupnému zakládání vázány ostatní dceřiné kláštery. Řád se dělil na pět větví, které odvozovaly svůj původ z pěti nejstarších opatství : Cîteaux (1098), La Ferté (1113), Pontigny (1114), Clairvaux (1115) a Morimond (1115). Opat kláštera v Cîteaux byl pak zároveň nejvyšším představitelem cisterciáckého řádu.\n\nV Cîteaux se každoročně v září na svátek povýšení sv. Kříže konalo zasedání opatů všech cisterciáckých klášterů – tzv. Generální kapitula. Zde se projednávaly nejdůležitější záležitosti řádu a rozhodnutí kapituly měla charakter zákona.\n\nNové kláštery byly zakládány buď odštěpením z většího kláštera, fundací církevní nebo světské osoby tzv. přivtělením, kdy osazení nového kláštera většinou 12 mnichy a opatem proběhlo z mateřského kláštera, který také kontroloval chod dceřiného kláštera.\n\nŽenské cisterciácké kláštery netvořily vlastní síť filiačních vazeb, ale podléhaly vždy mužskému klášteru cisterciáků. V čele ženského konventu sice stála abatyše, ale vizitací byl pověřen opat z nadřízeného mužského kláštera, který také zastupoval cisterciačky navenek.\n\nJeště do konce 12. století bylo založeno přes 500 dceřiných klášterů a celkový jejich počet v raném středověku dosáhl kolem 2000.\n\nDo francouzské revoluce byl generálním představeným řádu opat v Cîteaux. Po francouzské revoluci vedli řád následující generální opati: \n\n\n\n\n\n\n"}
{"id": "73751", "url": "https://cs.wikipedia.org/wiki?curid=73751", "title": "Seznam jezer v Lotyšsku", "text": "Seznam jezer v Lotyšsku\n\nLotyšská jezera (lotyšsky jezero - \"ezers\", mužský rod). Tabulka obsahuje přehled přírodních jezer v Lotyšsku s plochou přes 6 km² (bez přehradních nádrží).\n\n"}
{"id": "73753", "url": "https://cs.wikipedia.org/wiki?curid=73753", "title": "Alarich II.", "text": "Alarich II.\n\nAlarich II. (esp. \"Alarico\", lat. \"Alaricus\") (457 – srpen 507 Vouillé) byl od roku 484 až do své smrti vizigótským králem. Byl synem krále Euricha.\n\nByl ariánského vyznání, ale katolíky toleroval. Vizigótské říši vládl od roku 484. Roku 506 nechal sestavit Alarichův breviář (\"Breviarium Alaricianum\"), což byla sbírka římských práv a zákonů. Snažil se dodržovat smlouvu s Franky, kterou uzavřel jeho otec, nicméně franský král Chlodvík I. chtěl získat gótská území na jihu Galie a tak si našel záminku k válce v Alarichově ariánství. Pomoc od Theodoricha Velikého byla neúčinná. V roce 507 se Frankové pod vedením Chlodvíka a Gotóvé pod vedením Alaricha střetli v bitvě u Vouillé. Gótové byli poraženi a král Alarich II. byl v bitvě zabit, údajně samotným Chlodvíkem.\n\n"}
{"id": "73754", "url": "https://cs.wikipedia.org/wiki?curid=73754", "title": "Iveco Bus", "text": "Iveco Bus\n\nIveco Bus (dříve Irisbus) je výrobce autobusů, který patří do skupiny Iveco. Hlavní vedení společnosti sídlí v Lyonu ve Francii. Jeden z hlavních výrobních závodů se nachází v České republice ve Vysokém Mýtě. Nyní je Iveco Bus jednou z divizí společnosti Iveco.\n\nSpolečnost vznikla sloučením autobusových divizí společností Fiat Industrial, Iveco a Renault (součástí byla i česká Karosa) v lednu v roce 1999. Později téhož roku se připojila společnost Ikarus, ta ale byla prodána v roce 2006 Maďarské společnosti Műszertechnika. \n\nOd roku 2003 je 100% vlastníkem firma Iveco, společnost se přejmenovala na Irisbus Iveco. Dne 26. 5. 2013 bylo oficiálně oznámeno přejmenováni značky Irisbus Iveco na Iveco Bus. \n\nHlavní výrobní závody se nachází ve Vysokém Mýtě (bývalá Karosa, nyní Iveco Czech Republic), francouzském Annonay (bývalý Renault) a italském Suzzara. Další výrobní závody společnosti Iveco, které vyrábí také díly a motory pro autobusy jsou v Itálii, Francii, Indii, Brazílii, Polsku, Rumunsku, Číně, Argentině, Malajsii a Španělsku.\n\n\n\n"}
{"id": "73755", "url": "https://cs.wikipedia.org/wiki?curid=73755", "title": "Amtkel", "text": "Amtkel\n\nAmtkel (též Amtkeli, , Amtkjal; , transkripcí Amtqeli) je jezero závalového typu v okresu Gulripš v Abcházii v Gruzii. Vzniklo po horském sesuvu při silném zemětřesení 3. října 1891. Nebyl to však první sesuv v historii soutěsky řeky Amtkel a současná úroveň hladiny je nejvyšší, o čemž svědčí kmeny stromů, které vyrostly před závalem a dosud vyčnívají z vody. Jezero je 2400 m dlouhé, 450 m široké a 80 m hluboké.\n\nJezero často a ve velké míře mění své rozměry. Leží totiž v úžině mezi vysokými lesnatými horskými hřbety. Napájí ho velká horská řeka Amtkel. Množství přitékající vody závisí na tajícím sněhu na horách a deštích. Část vody prosakuje pod závalem (Chladná říčka). Větší část odtéká přes krasové závrty na jihozápadě jezera (tam se vždy hromadí klády). Zbytek vody odtéká podzemními cestami k ústí řeky Džampal. Možnosti odtoku jsou limitovány a proto, když přítok převyšuje odtok hladina rychle stoupá.\n\n"}
{"id": "73761", "url": "https://cs.wikipedia.org/wiki?curid=73761", "title": "Paleostomi", "text": "Paleostomi\n\nPaleostomi nebo Paliastomi () je mělké reliktní jezero v Gruzii na pobřeží Černého moře v Kolchidské nížině poblíž ústí řeky Rioni. Má rozlohu 18,2 km². Průměrná hloubka je 2,6 m a maximální dosahuje 3,2 m. Nachází se v nadmořské výšce 0,3 m.\n\nJezero je součástí Kolchetského národního parku.\n\nPobřeží je nízké a bahnité.\n\nDo roku 1933 bylo jezero sladkovodní. Pak se změnilo v odkrytou lagunu s mořskou vodou, která je oslazována při povodních říční vodou.\n\nVoda do jezera přitéká částečně filtrací z řeky Rioni, částečně z podzemních pramenů a v některých obdobích i z moře. Do jezera také ústí dvě malé říčky, Pičori () a Kaparči. Z jezera odtéká voda krátkým průtokem do Černého moře. Jezero tak má částečně charakter limanu.\n\nNa jezeře je rozvinuté rybářství. Na břehu leží město Poti. Jezero se nachází na území Kolchidské přírodní rezervace. V roce 1961 archeologové našli na dně jezera pozůstatky osídlení z 2. století, jež by mohly být části zaniklého města Fasis.\n\n"}
{"id": "73764", "url": "https://cs.wikipedia.org/wiki?curid=73764", "title": "Paravani", "text": "Paravani\n\nParavani ( ) je jezero v Gruzii, kraj Samcche-Džavachetie, okres Ninocminda. Má rozlohu 37,5 km², průměrnou hloubku 2,4 m a maximální hloubku 3,3 m. Leží v nadmořské výšce 2074 m mezi Džavachetským a Samsarským hřbetem.\n\nZdrojem vody jsou přítoky Šaori, Sabadosckali a Rodionovskisckali a především podzemní prameny na dně jezera. Vyšší úrovně hladiny dosahuje jezero v květnu, když rozsah kolísání činí 0,7 m. Zamrzá v listopadu nebo v prosinci a rozmrzá v dubnu. Odtéká z něj řeka Paravani, pravý přítok Kury.\n\nSeznam jezer v Gruzii\n"}
{"id": "73765", "url": "https://cs.wikipedia.org/wiki?curid=73765", "title": "Rica", "text": "Rica\n\nRica (nebo \"Velká Rica\", abcházsky \"Риҵа\" gruzínsky \"რიწა\" ) je horské ledovcovo-tektonické jezero na západě Kavkazu v Abcházii. Leží v nadmořské výšce 950 m v dolině řeky Lašipse na východ od Gagerského hřbetu. Má rozlohu 1,49 km², délku 2,5 km a maximální šířku 1,05 km. Průměrnou hloubku má 63 m a maximální hloubku 116 m.\n\nPrůměrná teplota vody u hladiny je 10 °C (od konce června do října), nejvyšší je 17,6 °C v srpnu.\n\nZdroj vody je dešťový a sněhový. Sezónní změny výšky hladiny jsou 2 až 3 m. Z jezera odtéká řeka Jupšara (přítok řeky Bzipi).\n\nDíky své malebnosti je jezero častým cílem turistů. Spolu se svým okolím je součástí Ricinské přírodní rezervace. Na břehu jezera je hotel. Silnice vedoucí údolím řek Bzipi, Jupšara a Gega ho spojuje s lázněmi na břehu Černého moře.\n\nV jezeře žijí pstruzi a také se zde aklimatizoval síh.\n\nNedaleko se rozkládá jezero Malá Rica o rozloze 0,2 km².\n\n"}
{"id": "73770", "url": "https://cs.wikipedia.org/wiki?curid=73770", "title": "Tabackuri", "text": "Tabackuri\n\nTabackuri () je bezodtokké jezero sopečného původu v Gruzii. Má rozlohu 14,2 km², průměrnou hloubku 15,6 m a maximální hloubku 40,2 m. Je 6,5 km dlouhé při největší šířce 4 km. Leží v nadmořské výšce 1991 m v Džavachetské vysočině u úpatí Trialetského a Samsarského hřbetu.\n\nZdroj vody je převážně podzemní a odtok je rovněž podzemní. Roční rozsah kolísání hladiny je maximálně 1,1 m.\n\nNa jezeře je rozvinuté rybářství (kapr, pstruh, usač).\n\nSeznam jezer v Gruzii\n"}
{"id": "73771", "url": "https://cs.wikipedia.org/wiki?curid=73771", "title": "Maria Rampendahl", "text": "Maria Rampendahl\n\nMaria Rampendahl (asi 1645 Lemgo – 1705 Varel) byla obviněna roku 1681 z čarodějnictví. Na rozdíl od mnoha jiných případů se jí její manžel nezřekl, což jí podle jejího výroku dodalo odvahu. Byla mučena, ale nepřiznala se, a tak byla odsouzena jen k vyhnání z města.\n\nHraběte z Lippe a město Lemgo žalovala u Říšského komorního soudu, ale nebyla úspěšná. Na rozdíl od mnoha jiných případů však musela žalovaná strana nést polovinu soudních nákladů.\n\nByla poslední souzená čarodějnice v městě Lemgo. Na její počest byl v roce 1994 u radnice města Lemgo umístěn pomník, pojmenovaný Der Stein des Anstosses - Kámen úrazu.\n\n"}
{"id": "73775", "url": "https://cs.wikipedia.org/wiki?curid=73775", "title": "Brloh", "text": "Brloh\n\nBrloh je doupě (nora, krytý příbytek) nějakého zvířete, případně pejorativní označení lidského příbytku na základě podobnosti\n\nMístní názvy: \n"}
{"id": "73780", "url": "https://cs.wikipedia.org/wiki?curid=73780", "title": "Vrbické pleso", "text": "Vrbické pleso\n\nVrbické pleso je největší přirozené jezero v Nízkých Tatrách. Leží v nadmořské výšce 1113 m v horní západní části Demänovské doliny. Má rozlohu 0,69 ha a dosahuje hloubky 8 m. Je 115 m dlouhé a 62 m široké. Je to morénové pleso, které vzniklo po ústupu ledovce ze severních svahů Chopku a Dereší.\n\nZ plesa odtéká potok Otupnianka. Z důvodu zabezpečení stálé výšky hladiny, byly upravené hráze.\n\nPleso od okrajů postupně zarůstá vegetací. Na březích plesa sa nacházejí objekty rekreačního střediska Jasná.\n\nOd roku 1975 je národní přírodní památkou. Vrbické pleso je národní přírodní památka v oblasti Národní park Nízké Tatry. Nachází se v okrese Liptovský Mikuláš v Žilinském kraji. Území bylo vyhlášeno v roce 1975 na rozloze 0,73 ha. Předmětem ochrany je nejvýznamnější a nejznámější jev ledovcového plesa v Nízkých Tatrách.\n\n"}
{"id": "73781", "url": "https://cs.wikipedia.org/wiki?curid=73781", "title": "Dubany", "text": "Dubany\n\nNázev Dubany má více sídel:\n\n"}
{"id": "73782", "url": "https://cs.wikipedia.org/wiki?curid=73782", "title": "Michal Sedloň", "text": "Michal Sedloň\n\nMichal Sedloň, vlastním jménem Antonín Neureutter, (5. září 1919 Praha – 1. března 1982 Praha) byl český básník a překladatel.\n\nV letech 1945–1947 autorsky působil v malostranském Divadle satiry.\n\nV roce 1946 publikoval úspěšnou báseň \"Poezie\", „mladistvě neuctivý a nemilosrdný pamflet na porevoluční básnický vývoj Vítězslava Nezvala“, která byla s nadšením přijata mladým publikem a podle shodných posudků tehdejších recenzentů se stala zlatým hřebem pásma kolektivu autorů \"Zvláštní vydání\" (premiéra 1946).\n\nMichal Sedloň bývá uváděn jako typický představitel budovatelské poezie.\n\n"}
{"id": "73785", "url": "https://cs.wikipedia.org/wiki?curid=73785", "title": "Jankovice", "text": "Jankovice\n\nPojem Jankovice je nejednoznačný a může mít následující významy:\n\nJméno obce\n\nnebo jméno části obce\n\nnebo jméno železniční stanice\n\n"}
{"id": "73787", "url": "https://cs.wikipedia.org/wiki?curid=73787", "title": "Jan Lebeda", "text": "Jan Lebeda\n\nJan Lebeda (23. dubna 1913, Praha – 5. listopadu 1991) byl český římskokatolický kněz, v letech 1988–1991 pomocný biskup pražský.\n\nNa kněze byl vysvěcen 20. června 1937. Službu duchovního začínal jako kaplan v Kolíně. V letech 1943–1952 byl spirituálem pražského kněžského semináře. Z této funkce byl odvolán a v roce 1952 byl ustanoven farním administrátorem v Řevničově. Na tomto místě, které považoval za nedobrovolný a těžký exil, napsal řadu literárních děl, která později vycházela tiskem. V letech 1958–1968 působil v Kladně-Rozdělově.\n\nOd roku 1968 byl kanovníkem Kolegiátní kapituly sv. Kosmy a Damiána ve Staré Boleslavi, z toho dvanáct let byl jejím správcem. V roce 1980 se stal kanovníkem Metropolitní kapituly u sv. Víta v Praze a od 1. května 1987 také jejím proboštem. Byl jedním ze spolupracovníků kardinála Tomáška. Od roku 1988 byl pražským světícím biskupem a titulárním biskupem novenským, biskupské svěcení přijal 11. června 1988. Od 26. září 1986 do 27. března 1991 byl generálním vikářem arcidiecéze, po nástupu arcibiskupa Vlka pak půl roku vykonával úřad generálního vikáře spolu s Antonínem Liškou. Byl prelátem Řádu svatého Lazara. Biskupové jmenovaní v roce 1988 (Antonín Liška, Jan Lebeda, Ján Sokol) byli po mnoha letech první, na kterých se stát s církví shodl, a podle některých názorů (Jiří Zajíc) byli kompromisem mezi tím, co potřebovala církev, a tím, co ještě mohl připustit komunistický režim.\n\nStanislav Balík a Jiří Hanuš ho označili za opatrného, nijak zvlášť statečného, avšak nezlomeného. Již od roku 1964 byl ovšem registrován u Státní bezpečnosti jako spolupracovník, od roku 1977 jako agent s krycím jménem Spisovatel.\n\nPsal básnické sbírky, které většinou vyšly jako bibliofilské tisky, například sbírka \"Květen\". Při jejich vydávání spolupracoval zejména s Aloisem Chválou a kladenským tiskařem Josefem Ciprou; tisky doprovázejí grafiky Arnošta Hrabala a Jaroslava Vodrážky. Napsal básnické sbírky \"Rozdělov\", \"Setkání a loučení\", \"Kladno – Stará Boleslav\".\n\nByl ctitelem díla pražského biskupa Antonína Podlahy, v roce 1935 uspořádal sborník vzpomínek přátel a ctitelů Antonína Podlahy \"Sváteční člověk\", v roce 1965 pod stejným názvem vydal Podlahův životopis, který sám napsal.\n\nByl filosoficky založený a věnoval se historii umění a literatury. Publikoval řadu populárně vědeckých článků, převážně v \"Lidové demokracii\". Pojilo ho přátelství s Josefem Bohuslavem Foersterem a byl s ním při jeho smrti.\n\nV době komunistického režimu byl i šéfredaktorem \"Katolických novin\".\n\nJe pochován na hřbitově v Aldašíně u Kostelce nad Černými lesy.\n\n"}
{"id": "73788", "url": "https://cs.wikipedia.org/wiki?curid=73788", "title": "Anna Göldi", "text": "Anna Göldi\n\nAnna Göldi nebo Göldin, (1734, Sennwald – červen 1782, Glarus) švýcarská žena, jež je považována za „poslední evropskou popravenou čarodějnici“.\n\nAnna pocházela z chudých poměrů a živila se jako služebná. Byla velmi krásná žena, která svobodně nechala proudit svoji ženskou sexualitu a tim byla pro muže velmi přitažlivá. Měla dvě děti, první zemřelo krátce po narození. Anna Göldi byla odsouzena za vraždu svého dítěte.\n\nPozději pracovala jako služebná u lékaře ze švýcarského kantonu Glarus. Anna s ním otěhotněla. I přesto u něj stále sloužila až do doby, kdy jeho manželská dcera onemocněla. Anna se nabídla, že jejich dceři pomůže (vyznala se v bylinkách a mastech). Použila bylinný lektvar a do nohou jí vetřela mast. Dívce se za pár dní ulevilo. I přesto byla Anna svým zaměstnavatelem propuštěna. To mu ale nestačilo a tak ji spolu s představiteli protestanské církve obvinil z čarodějnictví. Byla dlouhodobě a bolestivě mučena (ruce ji svazovali za zády a vytahovali ji do výšky, přičemž nohy měla připevněny k těžkým kamenům...atd.) Na základě těchto událostí se přiznala ke všemu, k čemu bylo očekáváno, že se přizná. Soud ji usvědčil a v roce 1782 byla sťata. Tehdejší společnost byla velice znechucena tímto soudem, neboť již hony na čarodejnice dávno skončily. Anna se stala poslední obětí tohoto davového šílenství.\n\nV roce 2008 parlament kantonu ženu posmrtně rehabilitoval a její odsouzení označil za justiční vraždu.\n"}
{"id": "73790", "url": "https://cs.wikipedia.org/wiki?curid=73790", "title": "Moravany", "text": "Moravany\n\nNázev Moravany nese několik obcí a částí obcí v České republice a na Slovensku.\n\nObce v Česku :\n\nJméno části obce v Česku:\n\nObce na Slovensku :\n"}
{"id": "73792", "url": "https://cs.wikipedia.org/wiki?curid=73792", "title": "Rimbaud", "text": "Rimbaud\n\nPříjmení Rimbaud [\"rébó\"] nosí více různých osob:\n\n\n"}
{"id": "73793", "url": "https://cs.wikipedia.org/wiki?curid=73793", "title": "Neratov", "text": "Neratov\n\nNázev Neratov má více míst:\n\n\n"}
{"id": "73794", "url": "https://cs.wikipedia.org/wiki?curid=73794", "title": "Komparativní výhoda", "text": "Komparativní výhoda\n\nEkonomická teorie o komparativní výhodě vysvětluje výhodnost mezinárodního obchodu za určitých podmínek i v situaci, kdy jedna země je schopná vyrábět všechny druhy zboží s nižšími náklady než země druhá. Princip komparativních výhod se neváže pouze k mezinárodnímu obchodu, popisuje obecně situace, kdy je jeden ze subjektů ekonomického vztahu v některé činnosti produktivnější než všichni ostatní.\n\nMyšlenku komparativní výhody poprvé popsal Robert Torrens ve stati \"Essay on the External Corn Trade\" (1815), ale o obecné rozšíření a rozpracování se postaral David Ricardo v knize \"Principy politické ekonomie a zdanění\" (1817, \"The Principles of Political Economy and Taxation\"). Nahrazuje koncept absolutní výhody, kterým se zabýval Adam Smith.\n\nPokud subjekt (firma nebo země) může určitý druh zboží vyrábět s nižšími náklady než jiné subjekty, má vůči ostatním absolutní výhodu. Dokáže vyrobit více zboží ze stejného množství výrobních zdrojů, proto je pro něj výhodnější specializovat se na tento druh zboží a přebytky vyměnit za ty druhy zboží, u kterých má absolutní výhodu někdo jiný, než produkovat všechny tyto výrobky sám. Teorie komparativní výhody také dokazuje, že směna může být prospěšná i v případě, kdy subjekt má absolutní výhodu u veškerého zboží.\n\nKomparativní výhoda při výrobě určitého zboží znamená, že subjekt při výrobě tohoto zboží musí obětovat méně jiného zboží než druhý subjekt. V roce 1930 Gottfried Haberler ukázal, že Ricardovu teorii lze také vysvětlit pomocí neoklasického pojmu \"náklady ušlé (obětované) příležitosti\".\n\nPředpokládáme dvě země (X a Y), které mají stejné množství pracovníků (resp. výrobních zdrojů), ale různou úroveň produktivity (např. lepší technické vybavení nebo vzdělanější pracovníky).\n\nZemě \"X\" je tedy schopná vyrobit více množství obou výrobků než země \"Y\", má absolutní výhodu jak u výrobku \"A\", tak i u výrobku \"B\". Jaké jsou však náklady obětovaných příležitostí?\n\n\nProto pro obě země bude výhodné, když se země \"X\" specializuje na výrobek \"B\", protože její náklady obětovaných příležitostí (1 A) jsou nižší než náklady obětovaných příležitostí v zemi \"Y\" (2 A). A naopak: země \"Y\" se bude specializovat na výrobek \"A\", neboť její alternativní náklady (1/2 B) jsou nižší než alternativní náklady země \"X\" (1 B).\n\nV čem spočívá výhodnost obchodu mezi zeměmi \"X\" a \"Y\"? Obchod umožňuje zemím spotřebu nad jejich hranici produkčních (výrobních) možností. Země se například dohodly na obchodu, kdy země \"X\" dodá 4 výrobky \"B\" výměnou za 6 výrobků \"A\" od země \"Y\".\n\n"}
{"id": "73795", "url": "https://cs.wikipedia.org/wiki?curid=73795", "title": "Rokytno", "text": "Rokytno\n\nNázev Rokytno má více sídel:\n\n\n"}
{"id": "73796", "url": "https://cs.wikipedia.org/wiki?curid=73796", "title": "Sezemice", "text": "Sezemice\n\nNázev Sezemice má více sídel:\n"}
{"id": "73799", "url": "https://cs.wikipedia.org/wiki?curid=73799", "title": "Valy", "text": "Valy\n\nValy mohou být:\n\n\n\n"}
{"id": "73802", "url": "https://cs.wikipedia.org/wiki?curid=73802", "title": "Asymmetric Digital Subscriber Line", "text": "Asymmetric Digital Subscriber Line\n\nADSL ( ) se vyznačuje asymetrickým připojením, kdy je rychlost dat přenášených k uživateli ( ) vyšší, než rychlost dat odcházejících od uživatele směrem do Internetu ( ). Asymetrie naprosté většině uživatelů vyhovuje, protože odpovídá jejich běžným potřebám. Na druhou stranu může bránit rozvoji Webu 2.0 nebo videotelefonování, kde je nutné přenášet více dat oběma směry.\n\nTelefonní linka (PSTN) slouží primárně k přenosu hlasu, ISDN linka k přenosu digitálního signálu. Na telefonní lince se používají pro potřeby tradičních hlasových hovorů frekvence od 0 do 4 kHz (běžné hovorové pásmo je 0,3 – 3,4 kHz). Vyšší frekvence byly dlouho nevyužity. K provozu ISDN linky se používají frekvence cca 0 – 50 kHz. U ADSL se pro přenos dat směrem do sítě ( ) využívají frekvence 26 – 138 kHz u Annex A a 138 – 276 kHz u Annex B a pro přenos dat ze sítě ( ) frekvence 138 kHz – cca 1,1 MHz u Annex A a 276 kHz – cca 1,1 MHz u Annex B. Dříve se používalo rozhraní Annex A u telefonních linek (PSTN) a Annex B u ISDN, dnes se ADSL zřizuje výhradně s rozhraním Annex B.\n\nPřenášená data se zapouzdří buď do ATM buňky (protokol PPPoA) nebo do Ethernetového rámce (protokol PPPoE).\n\n\n\n\n\n\nADSL definuje tři různé realizace konvergenční vrstvy specifických přenosových protokolů ( )\nPřevažující transportní protokol v domácích instalacích je ATM. Nad ATM existuje několik možností přídavných vrstev protokolů; dvě z nich jsou PPP over ATM (PPPoA) a PPP over Ethernet (PPPoE), s protokoly TCP/IP ve vrstvách 4 a 3 Referenčního modelu ISO/OSI, které poskytují spojení do Internetu.\n\n\n"}
{"id": "73803", "url": "https://cs.wikipedia.org/wiki?curid=73803", "title": "Svojšice", "text": "Svojšice\n\nSvojšice je název více míst:\n\nObce:\n\nČásti obce:\n"}
{"id": "73806", "url": "https://cs.wikipedia.org/wiki?curid=73806", "title": "Trnávka", "text": "Trnávka\n\nNázev Trnávka má více míst:\n\n\n\nvodní plocha\n\n"}
{"id": "73808", "url": "https://cs.wikipedia.org/wiki?curid=73808", "title": "Veselí", "text": "Veselí\n\nPojem Veselí je nejednoznačný a může mít následující významy:\n\nMůže jít o jméno obce:\n\n… může jít také o jméno části obce:\n\n\n… nebo se může jednat o součást názvu následujících obcí nebo částí obcí:\n\n\n… nebo může být v jiném tvaru\n\n\n… nebo mohl být změněn název\n\n\n… případně může mít i jiný význam:\n\n"}
{"id": "73809", "url": "https://cs.wikipedia.org/wiki?curid=73809", "title": "Soul", "text": "Soul\n\nSoul (korejsky: 서울특별시, ) je hlavní město Jižní Koreje (Korejské republiky). Protéká jím řeka Hangang a rozprostírá se na ploše 605 km². Žije zde přes 10 milionů obyvatel (v aglomeraci přes 24 milionů). První zmínky o osídlení jsou z roku 18 př. n. l. a za celou svou historii město změnilo mnohokrát název. V 16. století jej napadli a poškodili Japonci a vpád Mandžuů znamenal připojení Koreje k říši Čching. Po skončení čínsko-japonské války, byla 15. dubna 1895 podepsána Šimonosecká mírová smlouva a tím skončila nadvláda Číny. Vzniklo Korejské císařství s hlavním městem Soulem. Město hostilo v roce 1988 letní olympijské hry a roku 2002 mistrovství světa ve fotbale. V 90. letech 20. století sem proudilo velké množství zahraničních pracovníků, převážně ze sousedních zemí, ale také z USA. Rozmach dopravy začal již za Korejského Impéria a dnes je zde k vidění např. rychlovlak KTX nebo 12 linek metra. V blízkosti města se nacházejí dvě letiště, Inčchon a Kimpcho.\n\nPočátky prvního osídlení se datují od roku 18 př. n. l. Město změnilo v průběhu celé své historie několikrát název. V 8. století se této oblasti říkalo Hanjang, což v češtině znamená: Na jih od opevněné hory Pukhansan. Roku 1104 zde byla obec Jangdzu, ve které byl postaven palác na místě dnešního středu města a sloužil jako občasné sídlo krále. Když roku 1308 získalo město status vojenského a administrativního střediska, bylo přejmenováno na Hanjang-bu. Později se stalo hlavním městem království Čoson a dostalo název Hansongbu. V 16. století bylo město napadeno a poničeno Japonci. Následný vpád Mandžuů znamenal, že se Korea stala součástí říše Čching. Po skončení čínsko-japonské války, byla podepsána 15. dubna roku 1895 Šimonosecká mírová smlouva, která zemi osvobodila od nadvlády Číny. Následně bylo založeno Korejské císařství s hlavním městem Soulem. Ovšem v průběhu začátku 20. století zemi opět obsadili Japonci a okupace trvala až do skončení 2. světové války roku 1945. Až 15. srpna 1948 byla vyhlášena nezávislá Korejská republika. Ve městě se v roce 1988 konaly letní olympijské hry a v roce 2002 mistrovství světa ve fotbale. Největší příliv pracovníků z ciziny byl zaznamenán v 90. letech, kdy statisíce lidí přijížděly do města hledat zaměstnání. Jednalo se převážně o lidi z okolních zemí, ale početná skupina přijela i z USA. Dnešní město patří mezi nejmodernější na světě a také nejdražší.\n\nPůvodní město bylo obkrouženo čtyřmi hlavními vrcholky regionu: Mt. Bugaksan, Mt. Naksan, Mt. Inwangsan a Mt. Namsan. Každá hora oplývá svoji specifickou krásou a nabízí okázalý pohled na město. Soul rozděluje řeka Hangang, která pramení v horském hřbetu Tchebek a ústí do zálivu Kanchvaman ve Žlutém moři. Mezi její nejvýznamnější přítoky protékající městem patří Torimčchon a Cheonggyecheon. Město leží v nadmořské výšce 80 metrů a 50 km od hranic s Korejskou lidově demokratickou republikou, což mnozí tamní obyvatelé považují za mrzuté, protože jsou vztahy mezi těmito dvěma zeměmi dlouhodobě napjaté.\n\nZdejší klima je hodnoceno jako mírné, se čtyřmi zřetelnými obdobími. Avšak rozdíly mezi teplotami v zimě a v létě jsou extrémní. V létě ohřívají vzduch proudy větrů od Jižního Pacifiku a teploty dosahují až 35 °C. Naopak v zimě zde vane studený vítr ze Sibiře a teplota může klesnout i k mínus 13 °C. Průměrné červencové teploty se pohybují okolo 25 °C, v lednu okolo -4 °C. Průměrné množství srážek v červenci činí 369 mm, v lednu 22 mm. Podnebí v okolí města je kontinentální, typické pro monzunové oblasti.\n\nPodle průzkumů z roku 2012, počet obyvatel za poslední 2 roky klesl. Dnes zde žije 10,4 milionů lidí, přitom v roce 2011 jich zde žilo 10,6 milionů. Pokles byl zapříčiněn vyšším odlivem obyvatel, nežli jejich přílivem. Podle statistik město opustilo 596 000 obyvatel a naopak 487 000 se sem přistěhovalo. Počet narozených dětí pak činil 95 000 a počet úmrtí 41 000. Ve městě značně klesl počet etnických Korejců, Američanů a Rusů. Přírůstek zaznamenaly počty Číňanů, Japonců a Vietnamců. Největší zastoupení mají Číňané korejského i nekorejského původu (celkem přes 225 000) a Američané (cca 10 000). Zatímco celkový počet obyvatel klesá, délka průměrného života roste. Počet lidí ve věku nad 65 let vzrostl o 68 000 na celkových 1,1 milionu. Populace ekonomicky činných lidí (věk od 15 do 64 let) čítá 7,8 milionů obyvatel.\n\nAčkoliv Soul zabírá jen 0,6 procenta Jižní Koreje, sám vytváří 21% HDP země. Své ředitelství zde mají firmy jako Samsung, LG, Hyundai nebo Kia. Město se stalo významným obchodním centrem. Je až neuvěřitelné, jak se Jižní Korea vzchopila. Vždyť po skončení korejské války patřila mezi nejchudší země světa. HDP na osobu činilo v roce 1960 pouhých 79 amerických dolarů. Roku 1963 se chopil moci diktátor Pak Čong-hui a jeho radikální reformy položily základy pro silnou exportní ekonomiku. V dnešní době činí HDP na osobu 31 800$ a je zde minimální nezaměstnanost (3,3%).\n\nDopravní infrastruktura v Soulu patři mezi nejlepší na světě a stále se rozvíjí. Systém dopravy se traduje do dob Korejského císařství, kdy vznikly první tramvajové linky a železnice spojující Soul a Inčchon. Největší problém činí přeplněné silnice, které způsobují ochromující dopravní zácpy. Není se čemu divit. Vždyť podle statistiky je v Soulu registrováno na 3 miliony vozidel.\n\nVlaková doprava je v Soulu a i v celé zemi na vysoké úrovni. Železnice spravuje státní podnik KORAIL založený v roce 1963. Po kolejích se zde prohánějí rychlovlaky (KTX) rychlostí přes 300 km/h. Zajímavé je, že vlaky jezdí na dvoukolejných tratích vlevo a průvodčí se více starají o cestující, než o kontrolování jízdenek. Pohodlí ve vozech zvyšuje i možnost otočení sedadel ve směru jízdy.\n\nMetro v Soulu patří mezi nejvytíženější na světě a délkou 406 km je 3. nejdelším na světě. Pro srovnání, linky pražského metra dohromady měří 59,4 kilometru. Čítá 9 linek a denně přepraví více než 8 milionů lidí. Stavba metra začala v roce 1974 a každým rokem se rozšiřuje. Podle průzkumů se jedná o nejmodernější metro na světě. Většina vozů je vybavena digitálními plochými obrazovkami a vyhřívanými sedačkami, které jsou v zimě automaticky vytápěny.\n\nJedná se o nejekonomičtější a snadno dostupnou formu dopravy. Autobusy se zde rozlišují podle barev. Modrou barvu mají autobusy, které jezdí relativně dlouhé vzdálenosti. Zelené autobusy jezdí na kratších linkách a většinou mají zastávky na místě, kde se dá přestoupit na metro nebo jiný autobus. Červené autobusy jsou expresní a jezdí do příměstských oblastí. Žluté autobusy operují v uzavřeném okruhu v rámci Soulu. Mnoho silnic ve městě má vyhrazený pruh pouze pro autobusy.\n\nNachází se zde 2 letiště. Mezinárodní letiště Inčchon je největší letiště v Jižní Koreji a jedno z největších v Asii. Je vzdáleno 52 km západně od hlavního města Soulu. V roce 2009 bylo Mezinárodní letiště Inčchon zvoleno agenturou Skytrax nejlepším letištěm světa. I přes svoji velikost je letiště přehledné. Kromě standardních služeb můžete využít třeba luxusní golfové hřiště nebo lázně „Spa on Air“. Druhé letiště se jmenuje Kimpcho a dříve sloužilo jako hlavní mezinárodní letiště, dokud ho v roce 2001 nevystřídalo letiště Incheon (Inčchon). Stále však přepravuje mnoho cestujících. Například v roce 2011 to bylo přes 18 milionů pasažérů.\n\nOficiální název je YTN Seoul Tower, ale obvykle je známá pod názvy Seoul Tower nebo Namsan Tower. Věž byla postavena roku 1969 na hoře Namsan v centru Soulu. Od základů měří 236 m a vrchol se nachází v nadmořské výšce 483 metrů. Pro veřejnost byla otevřena v roce 1980, slouží jako vysílač a rozhledna. Ve čtvrté, tedy poslední vyhlídkové plošině, se nachází otočná restaurace, která se otočí jednou za 48 minut. Večer září v modrých barvách.\n\nKjonbokun, také známý jako Gyeongbokgung Palace nebo Gyeongbok Palace – je královský palác, který se nachází v severní části Soulu. První konstrukce paláce byla postavena v roce 1395, později však byla spálena a na téměř 3 století opuštěna. V roce 1867 byl přestavěn a stal se největším palácem postaveným dynastií Čoson. Na začátku 20. století byla značná část paláce poškozená Japonci. Od té doby je palácový komplex restaurován zpět do původní podoby. V roce 2013 stále stojí zhruba 40% z původního počtu zámeckých budov nebo jsou rekonstruovány.\nČtvrť Mjong-dong (\"jasné město\") se nachází v samotném srdci Soulu. Mjong-dong je považován za centrum nakupování a módy. V této části města se nachází také centrální pošta, čínská ambasáda a několik nejlepších obchodních domů v celé Koreji. V okolí se nachází zajímavé restaurace nabízející speciality místní kuchyně nebo i kuchyně západních civilizací. Dále můžete v okolí navštívit bary, kina, galerie a zábavní podniky.\n\nOlympijský park byl postaven k hostování letních olympijských her v roce 1988 a nachází se v Songpa-gu, Bangi-dong. V roce 2011 byla olympijská hala přestavěna na koncertní síň. Po přestavbě přibylo 2 452 sedadel v hlavním sále, výstavní místnost s historií korejského popu od roku 1920 až po současnost a malé divadlo s kapacitou 240 míst pro indické hudebníky a nové umělce.\n\nSeoul World Cup Stadium je fotbalový stadion postavený pro účely mistrovství světa v roce 2002 a je také často nazýván jako Sangam Stadium. Byl dokončen roku 2001 a nalezneme ho v Seongsan-dong, Mapo-gu. V současné době je to 2. největší stadion v Asii s kapacitou 66 806 míst, včetně 816 míst pro VIP, 754 míst k sezení pro novináře a 75 soukromých pokojů Sky Box, každý s kapacitou pro 12 až 29 osob. Výstavba stadionu vyšla na 200 milionů $.\n\nČchangdokkung, také známý jako Changdeokgung Palace nebo Changdeok Palace - je zasazen do rozlehlého parku v Jongno-gu. Je to jeden z paláců postavených dynastií Čoson (1392–1897). Vzhledem k tomu, že se nachází východně od paláce Kjongbok, byl nazýván také jako východní palác. Palác byl dokončen v roce 1412, ale nečekala ho příznivá budoucnost. O století později, roku 1592, byl vypálen při japonské invazi a rekonstruován byl v roce 1609 králem Sondžem a králem Kwanghegunem. Palác byl zapálen i v dalších letech, ale vždy si zachoval svůj originální vzhled. Poslední korejský císař Sundžong zde žil až do své smrti v roce 1926. V současné době existuje 13 původních budov a 28 pavilónů na ploše 45 hektarů. Stejně jako ostatní paláce, i on byl značně poničen v době japonské okupace (1910–1945). Jižně od Čchangdokkungu se rozkládá areál svatyně Čongmjo, další památky chráněné UNESCEM.\n\nSoul je rozdělen na 25 městských čtvrtí nazývaných \"gu\", ty jsou rozděleny na 522 \"dongů\", ty na 13 787 \"tongů\" a ty na 102 796 \"banů\". \n\n"}
{"id": "73810", "url": "https://cs.wikipedia.org/wiki?curid=73810", "title": "Miroslav Filipović", "text": "Miroslav Filipović\n\nMiroslav Filipović (5. června 1915, Bosna a Hercegovina – 1946) byl františkánský řeholník, ustašovský vojenský kaplan (v roce 1942 byl suspendován a vyloučen z řádu) a válečný zločinec. Pod jménem Miroslav Majstorović nechvalně proslul jako velitel koncentračního tábora Jasenovac. Během čtyř měsíců jeho „vlády\" bylo zabito cca 30 000 vězňů, většinou Srbů, ale také Romů a Židů.\n\nMiroslav Filipović se narodil roku 1915 v Bosně a Hercegovině. V roce 1938 vstoupil do františkánského kláštera v Petrićevci poblíž Banja Luky a přijal řeholní jméno \"Tomislav\". V lednu 1942 složil v Sarajevu zkoušky z teologie a měl se stát kaplanem v severní Hercegovině, ale místo toho vstoupil do služeb chorvatské fašistické organizace Ustaša.\n\n4. dubna 1942 mu bylo zakázáno vykonávat kněžské úkony. O půl roku později, 22. října, byl vyloučen z řádu.\n\n7. února 1942 se v čele ustašovského oddílu podílel na vraždách 52 srbských pracovníků ve vesnici Rakovica. Tito lidé byli ubiti krumpáči. Poté ve vesnici Drakulić s bratrstvem kláštera Petrićevac zavraždili cca 1 500 Srbů. Způsob vraždění byl velmi zvrácený a krutý. Srbům řezali hlavy, končetiny a vyžívali se ve svém konání. V těchto zvěrstvech vynikali ještě tři františkáni: Brekalo, Matković a Brkljanić. Masakr přežila pouze jedna žena, Lenka, která později zešílela.\n\nNa podzim roku 1942 se Miroslav Majstorović stal velitelem koncentračního tábora Jasenovac. Proslul jako jeden z nejhorších velitelů tohoto tábora. Několik dní před Vánoci roku 1942 kvůli útěku čtyř vězňů osobně postřílel 56 Židů. Často se vyžíval v mučení vězňů. Měl gumovou tyč, kterou přikládal na rány vězňů a říkal, že se chce napít srbské, romské, židovské či komunistické krve. „Bavil\" se i jinak. Jednou si zavolal k sobě tři Romy. Prvnímu přikázal, ať zastřelí toho druhého. Třetí měl zastřelit toho prvního. A posledního zabil osobně.\n\nPo skončení druhé světové války byl odsouzen za válečné zločiny k trestu smrti a roku 1946 oběšen.\n\n\n"}
{"id": "73817", "url": "https://cs.wikipedia.org/wiki?curid=73817", "title": "Jílovice", "text": "Jílovice\n\nJméno Jílovice má více obcí:\n\na vyskytuje se i názvu sídla\n"}
{"id": "73830", "url": "https://cs.wikipedia.org/wiki?curid=73830", "title": "Falco", "text": "Falco\n\nFalco, občanským jménem Johann Hölzel (19. února 1957 Vídeň – 6. února 1998 Puerto Plata, Dominikánská republika), byl jedním z největších umělců rakouské pop-music 80. a 90. let 20. století, který jako první německy zpívající zpěvák dosáhl prvního místa v US-Billboard-Charts. Za jeho života bylo prodáno přibližně 60 milionů nosičů s jeho nahrávkami.\n\nHans Hölzel se narodil 19. února 1957 ve Vídni – Margareten jako jediné z trojčat, které přežilo komplikovaný porod. Jeho matka \"Maria Hölzelová\" byla v té době zaměstnána v Městských prádelnách, otec \"Alois Hölzel\" byl nekvalifikovaným dělníkem.\n\nRodiče si velmi brzy všimli hudebního talentu Hanse. Na jeho čtvrté narozeniny mu koupili klavír a zapsali jej na hodiny hudby k \"Dr. Marii Bodemové\", která brzy potvrdila domněnku rodičů. Nedlouho poté profesor vídeňské akademie nazval Hanse „malým Mozartem“. V roce 1962 dostal Hans od své babičky gramofon, oblíbenými zpěváky byli pro něj Cliff Richard, Elvis Presley a také skupina Beatles. V roce 1963 začal Hans Hölzel chodit do základní katolické školy Schule für Piaristen, kde již v prosinci vystoupil při sváteční slavnosti poprvé veřejně. Byla to skladba „Na krásném modrém Dunaji“. Jako přídavek hrál Vídeňskou krev, kterou o mnoho let později uvedl jako titul jedné ze svých písní a zilustroval ji videoklipem, označovaným za „krvavý“. Od roku 1967 navštěvoval vídeňské \"reálné gymnásium – Rainer Gymnasium\".\n\nV roce 1968 odešel Hansův otec Alois Hölzel od rodiny a od té doby Hanse vychovávaly jen dvě ženy – maminka a babička a spolu s nimi sousedka, kterou měl Hans velmi rád a nazýval ji „Schlintzi”. Ve věku 16 let Johann Hölzel opustil školu. Při výkonu vojenské služby se naučil hrát na baskytaru. Nějakou dobu se pak živil různými způsoby, také si koupil svoji první basovou kytaru a jako baskytarista začal vystupovat se skupinou Umspannwerk. Mimo to více než tři semestry navštěvoval Vídeňskou jazzovou konzervatoř.\n\nV roce 1977 odjel do západního Berlína na zkušenou, aby zde následoval svůj vzor – Davida Bowieho. Zůstal tam přes rok a hrál tam v různých rockových kapelách. Po návratu do Vídně začal vystupovat ve skupině Hallucination Company, tak zvaném „rockovém divadle“.\n\nV té době se také přejmenoval na Falco. Bylo to na počest východoněmeckého skokana na lyžích Falko Weisspfloga, jehož viděl v pořadu Turné čtyř můstků – Vier-Chancen-Tournée. Písmeno „k“ změnil ve jméně na „c“ proto, aby bylo světově přístupné a atraktivnější.\nNedlouho poté pozval Dr. Stefan Weber, lídr kultovního anarchistického rockového divadla Drahdiwaberl, ke spolupráci několik hudebníků z \"Hallucination Company\" a mezi nimi i Falca.\n\nV roce 1979 Falco nahrál svůj první sólo singl \"Chance To Dance\", který se však dočkal svého vydání až 9 let po jeho smrti, a to pod titulem Falco's 1. – Chance To Dance/Summer.\nJeho prvním krokem k úspěchu byla píseň Ganz Wien v anglické verzi That Scene, k níž složil text i hudbu. Byla to satira na jev narkomanie. Tato píseň byla zpočátku hrána jako znělka na koncertech Drahdiwaberl, ale již v roce 1980 se stala hitem.\n\nFalco tak přilákal pozornost Markuse Spiegela, tehdejšího ředitele vydavatelství GIG Records, který s ním podepsal smlouvu jako se sólistou a představil jej skladateli Robertu Pongerovi. Spolupráce Falca s Robertem Pongerem měla nejprve úspěch se singlem Der Kommissar, který se stal hitem Neue Deutsche Welle a v nákladu 7 milionů exemplářů obletěl svět.\n\nDalším velkým úspěchem bylo v roce 1982 Falcovo první album Einzelhaft, které udělalo z 25letého umělce mezinárodní hvězdu a milionáře. Bohužel pro tak příliš citlivého umělce, jakým byl Falco, znamenal tak náhlý úspěch především stres a obavy, že se mu znovu nepodaří dosáhnout vytčeného cíle a on rychle upadne v zapomnění. V té době začaly jeho první problémy s alkoholem.\n\nTyto obavy se potvrdily při vydání dalšího alba Junge Römer – v porovnání s předchozím nebylo zdaleka tak úspěšné, přesto je obecně považováno za kultovní. Toto album, jehož producentem byl rovněž Robert Ponger, bylo vydáno v roce 1984 a v Německu se prodalo 120 000 nosičů. V Rakousku dostal Falco Zlatou desku (Goldene Platte) za počet prodaných nosičů.\nV roce 1984 Falco také nazpíval s TV-hvězdou Désirée Nosbusch duet pod názvem Kann es Liebe sein? s cílem zvýšit počet prodaných desek. Tato píseň byla také součástí alba Junge Römer (9. track), avšak zde ji Falco zpívá sám.\nHistorickou událostí v německy zpívaném popu pak byla pro televizi zfilmovaná kompletní verze alba \"Junge Römer\". Tato televizní videoshow nesla název Helden von Heute – Die Show a její některé části byly točeny mimo jiné i v Chelsea Hotel. Falco je označován za jednoho z prvních tvůrců v éře vzniku dnes tolik rozšířených videí.\n\nV roce 1985 ukončil Falco spolupráci s Robertem Pongerem a začal spolupracovat s producentským duem – \"bratry Bollandovými\". Tehdejší popularita Formanova filmu Amadeus byla Falcovi inspirací k napsání písně ukazující postavu Mozarta z úplně nového pohledu. Hudbu zkomponovali Rob a Ferdi Bollandovi – a byla to trefa do černého. Píseň Rock Me Amadeus okamžitě ovládla žebříčky hitparád v Rakousku a Německu, o něco později se stala také číslem jedna ve Velké Británii a v březnu 1986 se Falco jako první německy zpívající umělec probojoval na první místo americké hitparády.\nDalší singl z alba Falco 3 (1985) – „Vienna Calling” postoupil na 18. místo a celé album se dostalo na třetí místo amerických Charts. Dalším velkým úspěchem, i když už ne ve světovém měřítku, byla píseň „Jeanny” – ta byla v té době bojkotována radiostanicemi a televizními kanály kvůli propagaci násilí a stala se v roce 1986 v Německu největším skandálem roku, avšak také největším hitem toho roku.\n\n25. května 1985 Falco pořádá svůj první významnější koncert. Je to ve Vídni na Radničním náměstí (Rathausplatz) při vídeňských slavnostech \"Festwochen\". Na podzim roku 1985 startuje pak svoje první velké turné a Wiener Stadthalle je 31. října 1985 vyprodaná do posledního místa.\n\nV létě 1985, v době kdy píseň \"Rock Me Amadeus\" slavila první úspěchy, se Johann Hölzel seznámil v Grazu se svojí pozdější ženou Isabellou Vitkovic, která byla ještě v té době provdaná za jiného muže. I přes to se z nich stal pár a Isabella brzy zjistila, že je v jiném stavu. 13. března roku 1986 se narodila dcera Katharina Bianca Vitkovic. Falco doufal, že dítě vnese do jeho života klid a stabilizaci. Věnoval Katharině svoje album Emotional, na němž byla již pod názvem Coming Home uvedena píseň Jeanny, Part 2 – Ein Jahr danach a dvě další písně, které se brzy staly hity – \"Emotional\" a \"Sound Of Musik.\"\n\nKoncem roku 1987 nazpíval Falco společně s Brigitte Nielsen singl Body next to body, avšak tento společný počin neskončil uměleckým úspěchem, ale pouze krátkodobým flirtem mezi Falcem a Brigitte Nielsen.\nTaké další album Wiener Blut, na jehož vydání spolupracovalo duo producentů Mende/de Rouge a bratři Bollandové, nevzbudilo patřičný zájem. Bylo zrušeno koncertní turné Falca, plánované na rok 1988. K této sérii neúspěchů se přiřadil ještě velmi tichý sňatek Falca s Isabellou Vitkovic v Las Vegas, o němž nevěděla ani Falcova matka. Falco se sice nechal slyšet, že to udělal pro dobro dítěte, ale byl to krok nepřirozený, a Falco a Isabella se již po 309 dnech manželství po oboustranné dohodě rozvedli.\n\nV roce 1990 Falco, opět společně s Robertem Pongerem, vydavatelem prvních dvou alb, vydává album Data de groove které kromě toho (nebo právě proto), že bylo značně novátorské, bylo absolutním propadákem.\n\nTeprve album Nachtflug vydané v roce 1992 bylo oceněno, avšak jeho úspěch se nemohl rovnat úspěchu předchozích alb. Byl to ale návrat ve skutečně dobrém stylu. Singl Titanic se pak udržel po 18 týdnů v rakouské hitparádě. Falco se poprvé po šesti letech vydal na koncertní turné a 27. června 1993 vystoupil ve Vídni na Donauinsel před 100.000 diváky. Byl to nejlepší koncert v jeho kariéře. V témže roce se také dozvěděl, že není biologickým otcem Kathariny Biancy.\n\nV roce 1995 se Falco pod pseudonymem T»MA opět vrátil na špici hitparád singlem Mutter, der Mann mit dem Koks ist da, laděným ve stylu techno.\n\nK jeho novým projektům patřil i projekt, který již umělec nestačil dokončit, a na jehož základě již neměl dále vystupovat jako živá osoba, ale v kybernetické podobě. Z této doby se dochovala série snímků pořízených pro tento projekt.\n\nV roce 1995 také působil ve Vídeňské škole poezie – Schule für Dichtung, v jejímž vedení stojí umělecký ředitel Christian Ide Hintze. Posledním singlem, vydaným za jeho života, byl singl Naked v roce 1996, jehož vydavatelem byl Thorsten Börger.\n\nNa jaře roku 1996 se Falco přestěhoval do Dominikánské republiky, kde bydlel ve vile v Hazienda Resort v městečku Puerto Plata. Téměř dva roky pracoval na svém novém albu, které mělo pracovní název \"Egoisten.\" Připravoval svůj návrat na evropskou hudební scénu, rovněž v Dominikánské republice budoval nové nahrávací studio. K jeho novým plánovaným projektům patřila i výše zmíněná kybernetická podoba.\n\nFalco, který byl neustále nespokojený s finálními nahrávkami písní, je stále měnil a vylepšoval, takže nikdy nebude známo, zdali album Out of the dark (into the light), jak bylo toto album nakonec pojmenováno, mělo vypadat tak, jak vypadá. Falco totiž dne 6. února 1998 zahynul při automobilové nehodě. Přibližně v 16.40 hod. do jeho auta narazil výletní autobus (řidič jel nepřiměřenou rychlostí a strávil za to 3 roky ve vězení) na silnici v Puerto Plata. Byl jedinou obětí této nehody.\n\nTělo Hanse Hölzela bylo převezeno do Vídně letadlem společnosti Lauda Air, které bylo později pojmenováno jeho jménem. Převoz zpěvákových ostatků do Rakouska zajistil jeho dlouholetý přítel Niki Lauda. Pohřeb se konal na Ústředním vídeňském hřbitově (Zentralfriedhof) ve Vídni a zúčastnilo se jej přibližně 4 tisíce lidí.\n\nAlbum Out of the dark bylo vydáno měsíc po smrti umělce (27. února 1998) a pilotní píseň, pojednávající ironicky právě o životě a smrti a sugerující myšlenku Falca na smrt, okamžitě začala útočit na čelní místa hitparád. Text a obsah písně, který byl však ne zcela správně pochopen veřejností, způsobil mylně všeobecně přijatý názor o umělcově sebevraždě.\n\nV roce 1999 byl vydán singl Push, push, a k němu byl natočen snímek vytvořený tak, aby působil dojmem živého koncertu. Podklady pro tvorbu videa byly převzaty z Falcova Live vystoupení v Excalibur City.\nBylo také vydáno album Verdammt wir leben noch s do té doby nevydanými skladbami. V průběhu následujících let jsou vydávány různé kompilace viz níže uvedený přehled.\n\nŽivot Falca byl natolik zajímavý, že se ho rozhodl rakouský režisér Thomas Roth zfilmovat. Tento téměř dvě hodiny trvající film, se objevil v kinech během roku 2008, k příležitosti 10 let od Falcova úmrtí. Tento životopisný film se jmenuje \"Falco – Verdammt, wir leben noch!\".\n\nV roce 1999 vydali bratři Bollandové singl Bolland&Bolland feat. Alida – Tribute to Falco, který je epitafem pro tohoto umělce.\n\nV roce 2000 představil Theater des Westens z Berlína muzikál s názvem Falco meets Amadeus, který je hrán dodnes, a je fantazií vyprávějící o životě Falca ilustrovanou jeho písněmi.\n\nNa počest zpěváka byl v roce 2000 hrán ve vídeňském divadle Ronacher divadelní kus nazvany F@lco – a cyber show, v němž působila řada umělcových přátel z vídeňské umělecké scény.\n\nNávaznost na tvorbu a samotnou osobnost Falca, který se svého času sám rád nazýval kmotrem bílého rapu, je mimo jiné možno najít v písni „Mope“ z roku 2000 skupiny Bloodhound Gang (zpěv Laura Branigan) a také ve skladbě \"NDW2005\" z roku 2005 německého rapera, který vystupuje pod pseudonymem Fler.\n\nI mnoho let po své smrti dává o sobě Falco vědět. Se svým DVD-albem Hoch wie nie byl nominován na cenu Amadeus-Awards v kategorii nejlepší hudba na DVD. Již v roce 2005 zvítězil v této kategorii se svým DVD Donauinsel L.I.V.E.\n\n\n\n\n\n\n\n"}
{"id": "73834", "url": "https://cs.wikipedia.org/wiki?curid=73834", "title": "Geert Hofstede", "text": "Geert Hofstede\n\nGeert Hofstede (2. října 1928, Haarlem, Nizozemsko – 12. února 2020, Velp) byl nizozemský sociolog a psycholog zkoumající rozdíly a interakce mezi různými národními a organizačními kulturami.\n\nVystudoval technickou univerzitu v Delftu, v roce 1967 pak získal doktorát ze sociální psychologie na univerzitě v Groningenu.\n\nV roce 1955 se oženil s Maaike van den Hoek, se kterou měl čtyři syny.. V polovině 60. let nastoupil do IBM, kde se věnoval výzkumu postojů a hodnot zaměstnanců. Na základě dat získaných v pobočkách IBM po celém světě identifikoval Hofstede kulturní dimenze. Své výsledky publikoval v roce 1980 v knize \"Culture's Consequences\", která ho proslavila po celém světě.\nBěhem 80. a 90. let Hofstede přednášel na nizozemských i zahraničních univerzitách. \n\nHofstede identifikoval pět univerzálních kulturních dimenzí, kterými lze charakterizovat národní, regionální, komunitní, organizační a taky třídní kultury.\nČtyři z nich – vzdálenost moci (power distance), individualismus (individualism), maskulinita (masculinity) a vyhýbání se nejistotě (uncertainty avoidance) – byly objeveny na základě šetření zaměstnanců IBM. Pátá – dlouhodobá orientace (long-term orientation) – byla získána z čínského výzkumu hodnot.\nVšechny dimenze jsou bipolární, jsou měřeny indexy, které mohou nabývat hodnot v rozmezí 0 až 100.\n\nDimenze vztahu k autoritě měří míru nerovnosti, která je v dané společnosti očekávána, akceptována a upřednostňována.\n\nVe společnostech, které preferují velkou vzdálenost moci, jsou nerovnosti považovány za přirozené a užitečné, jsou očekávány a požadovány. Je zde velká diferenciace příjmů, očekává se hromadění privilegií a okázalá prezentace vysokého postavení. Hranice mezi sociálními vrstvami jsou pevné, respektované a málo prostupné, sociální mobilita je tedy velmi slabá. Organizace jsou striktně hierarchicky uspořádány a autority jsou ctěny. Děti jsou vychovávány k úctě ke starším, k rodičům a k učitelům. Hofstede upozorňuje i na silnou potřebu závislosti.\n\nNaopak ve společnostech, která preferuje malou vzdálenost moci, je kladen důraz na rovnost a rovné příležitost pro všechny. Velmi často zde dochází k přerozdělování bohatství za účelem snížení nerovnosti. Ta je totiž chápána jako nespravedlivá a nežádoucí. V těchto společnostech většinou není příliš důležitý formální status, lidé si nepotrpí na tituly a jiné projevy své pozice. Potřeba závislosti je nízká, naopak je zde silný sklon k decentralizaci. Každé hromadění moci je považováno za škodlivé. Organizace mívají volnější struktury a není zde neobvyklé otevřeně odporovat svému nadřízenému. Děti jsou vychovávány spíše než k úctě, k nezávislosti a schopnosti postarat se o sebe co nejdříve. Ve společnostech s malou vzdáleností moci jsou početné střední třídy, zatímco ve společnostech s velkou vzdáleností moci můžeme pozorovat velké třídní rozdíly. Hofstede upozorňuje také na souvislost vztahu k autoritě a politického uspořádání. Politické strany jsou mnohem více polarizovány ve společnostech s velkou vzdáleností moci, oproti silným stranám středu v kulturách s nízkou vzdáleností moci.\n\nDimenze, kterou Hofstede nazval \"uncertainty avoidence\" – tedy vyhýbání se nejistotě, se zaměřuje na zacházení společností s neurčitostí, reakce na nejistotu a nebezpečí a interpretaci budoucnosti. Index vyhýbání se nejistotě vyjadřuje míru, v jaké jsou jednotlivé kultury ochotny tolerovat nejistotu a jakou mají potřebu předcházet a zabraňovat situacím, které nejistotu vyvolávají.\n\nSpolečnosti s vysokou hodnotou tohoto indexu mají jen nízkou ochotu operovat s nejistotou. Takové společnosti mají potřebu vytvářet velké množství poměrně striktních pravidel, existuje zde množství zákonů, kontrolních mechanismů a tabu, a to jak formálních, tak neformálních. Lidé upřednostňují stabilní sociální vztahy a pevné normy, neboť stálost struktury výrazně redukuje nejistotu. Společnost je tedy spíše konzervativní, s nedůvěrou vůči inovacím. Jsou zde častější projevy xenofobie a extremismu. Občané nemají pravomoci vůči autoritám a mají k nim nedůvěru. Je zde sklon k velkým teoriím ve vědě a filosofii. Společnosti s vysokou potřebou vyhýbání se nejistotě jsou úzkostnější, je v nich tedy více stresu. Ale je zde akceptovatelné veřejně ukazovat své emoce.\n\nSpolečnosti s opačným vztahem k nejistotě, s nízkými hodnotami indexu, jsou mnohem více soutěživé. Konflikt je zde přijímán jako běžná součást života a je všeobecně akceptován. Lidé jsou tolerantnější k odlišnostem, snadněji přijímají změny a jsou ochotni více riskovat. Emoce se skrývají. V těchto společnostech je méně stresu, neboť nejistota a nejasnost je brána jako běžná součást života, která nestresuje. Pravidla a zákony mají spíše obecný charakter a nesnaží se postihnout každou jednotlivou situaci, která může nastat.\n\nDimenze individualismu či kolektivismu zachycuje, v jaké míře lidé v dané kultuře jednají jako nezávislí jednotlivci či jako členové sociálních skupin.\nV kolektivistických kulturách převládá silný pocit příslušnosti ke skupině. Lidé se zde rodí do skupin, jejich postoje a názory jsou přímo řízeny skupinovou příslušností a lidé jsou se silně loajální s těmito skupinami. Nejenže lidé jednají tak, aby nepoškodili svoji skupinu, ale přebírají odpovědnost i za ostatní členy své skupiny. Důležitá je harmonie a konsenzus. V těchto společnostech má silnou roli rodina, s pevnými vazbami mezi příbuznými.\n\nV individualistických kulturách hrají významnější roli hodnoty osobní svobody a nezávislého rozhodování. Lidé zde inklinují spíše k vytváření většího množství poměrně slabých vazeb. Vztahy jsou flexibilnější a méně závazné. Splnění úkolu a efektivita má přednost před vztahy.\n\nDimenze maskulinity a feminity se zaměřuje na obecné hodnoty ve společnosti, diferencuje na základě přístupu k obecným cílům a smyslu života. Tzv. maskulinní kultury se orientují na výkon a úspěch, hrdinství či pokrok. Naopak feminní kultury se zaměřují mezilidské vztahy, péči o sebe, jiné lidi i prostředí, kvalitu života.\nMaskulinní kultury jsou dle Hofstedeho materialističtější. Chování lidí je agresivnější a přímočařejší. Konflikty jsou zde častěji řešeny bojem. Výchova dívek a chlapců se liší, dívky mají být jemné a citlivé, zatímco chlapci průbojní a ambiciózní. Femininní kultury se více zaměřují na vztahy, jsou jemnější a citlivější. Konflikty jsou častěji řešeny kompromisem a vyjednáváním. Dívky i chlapci jsou vychováváni stejně - mohou plakat, ale nemají se prát.\n\nDimenze dlouhodobé orientace značí vyrovnanost společnosti s vlastní minulosti, poučení se z chyb a historie a reakce na současné výzvy a rozvoj. Kultury s nízkým skóre ctí tradice a na inovace se dívají s respektem. Kultury s vysokou hodnotou přijímají sociální a jiné změny jako výzvu, například jsou nakloněny k novinkách a technologiím ve výuce. Česká republika se v této dimenze pohybuje okolo hodnoty 70, což značí pragmatickou kulturu. Češi věří ve více úhlů pohledu, jejich rozhodnutí záleží na situaci, kontextu rozhodnutí a době, kdy je činěno.\n\n\n"}
{"id": "73836", "url": "https://cs.wikipedia.org/wiki?curid=73836", "title": "Rudodřev koka", "text": "Rudodřev koka\n\nRudodřev koka (\"Erythroxylum coca\") nebo též kokainovník pravý, je nejznámější zástupce rodu rudodřev z čeledi rudodřevovité (\"Erythroxylaceae\").\n\nLidové, slangové a cizojazyčné názvy: Koka, Kokain, Kokastrauch, Coca, Huanacoblatt, Mamacoca, Coca bush, Cocain tree, Ipatú, Khoka, Pató\n\nJedná se o malý strom nebo keř, pocházející z Jižní Ameriky. Má prutovité větve kryté červenohnědou borkou (odtud český i odborný název), podlouhlé listy měřící 3–6 cm na délku a 0,8–1,2 cm na šířku. Jsou slabě kožovité a mají charakteristickou žilnatinu. Květy tvoří pěticípý kalich a pětilistá koruna. Plod je podlouhle vejcovitá, asi 0,7–1 cm dlouhá jednosemenná peckovice, mající červené zabarvení v době zralosti.\n\nKokainovník pravý pochází pravděpodobně z vlhkých pralesů na východních svazích bolivijských a peruánských And, roste od 300 m nad mořem až do výše cca 2000 m nad mořem. I když největším producentem kokových listů je Jižní Amerika (Kolumbie, Peru, Bolívie a severozápadní Brazílie), pěstuje se omezeně i na Jávě, Srí Lance a v Austrálii.\n\nMezi nejstarší způsoby užití patří žvýkání kokových listů s páleným vápnem nebo rostlinným popelem. Coqueros (indiáni žvýkající koku) nosili listy ve vlněných nebo kožených vacích a vápno v malých tykvích. V současné době žvýká koku asi 15 milionů lidí, převážně se jedná o latinskoamerické domorodce. Ti však koku nepoužívají jako drogu, nýbrž jako potravu.\n\nV některých oblastech pěstování, např. v Bolívii, se koka legálně prodává porcovaná ve varných sáčcích. Tento čaj je bez vedlejších nebo intoxikačních účinků kokainu, zmenšuje hlavně bolesti hlavy a žaludku, zvyšuje fyzické i duševní síly člověka.\n\nV tradiční medicíně se koka používá například proti bolestem hlavy (potírání spánků rozdrcenými listy), na uklidnění žaludku (smíchaná s medem) či k léčbě cukrovky.\n\nNejrozšířenějším způsobem užití je žvýkání listů. Výtažek z listů koky byl do počátku 20. století také jednou ze součástí Coca-Coly.\n\nZ koky se rovněž vyrábí mouka, která se užívá jako lék.\n\n\n"}
{"id": "73840", "url": "https://cs.wikipedia.org/wiki?curid=73840", "title": "Manfredonia", "text": "Manfredonia\n\nManfredonia je italské město v oblasti Apulie. Leží na poloostrově Gargano, součástí jeho katastru je Národní park Gargano.\n\nMonte Sant'Angelo, San Giovanni Rotondo, San Marco in Lamis, Zapponeta, Cerignola, Foggia.\n\nZdroj: \n\n"}
{"id": "73853", "url": "https://cs.wikipedia.org/wiki?curid=73853", "title": "Aprilia (město)", "text": "Aprilia (město)\n\nAprilia je italské město v oblasti Lazio, vzdálené 48 km od Říma.\n\nMěsto je v pořadí čtvrtým v řadě mezi městy založenými na bažinách na příkaz Benita Mussoliniho. Datum založení je 25. dubna 1936, dva roky po založení provincie Littoria, dnešní provincie Latina.\n\n\"Počet obyvatel\"\n\n\n"}
{"id": "73855", "url": "https://cs.wikipedia.org/wiki?curid=73855", "title": "Aprilia", "text": "Aprilia\n\nJméno Aprilia nesou:\n"}
{"id": "73856", "url": "https://cs.wikipedia.org/wiki?curid=73856", "title": "NSU Ro 80", "text": "NSU Ro 80\n\nNSU Ro 80 je automobil vyráběný německou automobilkou NSU Motorenwerke AG v letech 1967–1977. Vozidlo bylo ve své době označováno jako jeden z nejkrásnějších německých automobilů . Mnohé pozdější vozidla automobilek Audi a Volkswagen připomínaly svými předními partiemi automobil NSU Ro 80. V roce 1968 získal automobil první místo v soutěži evropský „Automobil roku“ (Car of the Year). Za deset let výroby se vyrobilo pouze 37 204 kusů.\n\nV automobilu byl použit motor s krouživým pohybem Wankel. Motor měl časté technické problémy, ať už to bylo časté opotřebení a tím pádem klesající výkon motoru a stoupající spotřeba, nebo přetáčivost motoru, což naštěstí zamaskovala poloautomatická třístupňová převodovka. Na druhé straně vozidlo dokázalo jet rychlostí až 180 km/hod. Přestože se velké množství závad podařilo vyřešit, zájem o vozidlo rychle klesal, hlavně kvůli spotřebě, která málokdy klesla pod 15 l/100 km. K dobrým jízdním vlastnostem napomohl pohon předních kol a vynikající posilovač řízení.\n\n\n"}
{"id": "73862", "url": "https://cs.wikipedia.org/wiki?curid=73862", "title": "Bitonto", "text": "Bitonto\n\nBitonto je italská město a obec v oblasti Apulie. Vzhledem k poloze města se tu daří olivám, městu se říká \"ostrov oliv u moře\".\n\"Počet obyvatel\"\nV městečku se nachází středověká, ale také moderní část.\nNejvýraznější památky:\n\n\nBitonto vyváží olivový olej, víno, pivo, obilí, mandle a ručně šité oděvy.\n\nBitonto není přímo napojeno na národní italský železniční systém. Přesto je obsluhováno elektrifikovanou tratí vedenou společností Ferrotramviaria. Obec je vzdálená 8 km od mezinárodního letiště Karola Wojtyly v Bari.\n\n"}
{"id": "73863", "url": "https://cs.wikipedia.org/wiki?curid=73863", "title": "Lhota (rozcestník)", "text": "Lhota (rozcestník)\n\nLhota může znamenat:\n\n\n\n\n\n\n\n\n\n\n\n"}
{"id": "73866", "url": "https://cs.wikipedia.org/wiki?curid=73866", "title": "Comptonův jev", "text": "Comptonův jev\n\nComptonův jev (někdy také Comptonův rozptyl) je fyzikální děj, při kterém se při interakci elektromagnetického záření s atomy pevné látky mění vlnová délka záření v důsledku předání části své energie atomům nebo jejich elektronům. Experimentální důkaz tohoto jevu sloužil jako jeden ze základních argumentů pro vlnově-korpuskulární charakter světla a elektromagnetického záření celkově.\n\nJako první publikoval pozorování tohoto jevu Arthur Holly Compton v roce 1923 a roku 1927 za jeho teoretické zdůvodnění a další výzkum v tomto oboru získal i Nobelovu cenu za fyziku.\n\nCompton při svých pokusech nechal dopadat rentgenové záření o energii 17,8 keV na uhlíkovou destičku a měřil energii odražených fotonů v závislosti na úhlu odrazu. Změřená spektra vykazovala přitom podobný tvar jako původní záření, ale byla energeticky posunuta k větším vlnovým délkám - měla tedy nižší energii než původní budící rentgenové záření.\n\nZáření s vysokou energií (řádově několik keV) při průchodu prostředím tvořeným lehkými atomy (tj. s nižšími protonovými čísly) podléhá typu absorpce, zvanému Comptonův jev (Comptonův rozptyl, kvantový rozptyl).\n\nPři tomto typu absorpce narazí foton záření gama nebo rentgenového záření na elektron, který uvolní z jeho dráhy. Foton přitom ztratí pouze určitou část své energie, změní směr pohybu a pokračuje dál jako rozptýlené záření o větší vlnové délce. Čím víc energie získal elektron od fotonu, tím méně je odchýlen od původního směru pohybu fotonu. Foton v tomto případě změní svůj směr o větší úhel. Při předání menší části energie je tomu naopak: odchýlení dráhy elektronu (po srážce s fotonem) od původního směru fotonu je větší, odchýlení fotonu je menší.\n\nPři Comptonově jevu se tedy počet fotonů nemění, fotony se pouze rozptylují z původního směru, ztrácejí část své energie a zvětšují svoji vlnovou délku.\n\nUvažujme takové uspořádání experimentu, kdy na elektron, který je v klidu dopadá foton (tedy elektromagnetické záření).\n\nEnergii dopadajícího fotonu lze vyjádřit jako\nkde formula_2 je Planckova konstanta a formula_3 je frekvence, a jeho hybnost je rovna\nkde formula_5 je rychlost světla.\n\nPodle zákona zachování energie se změna energie fotonu během srážky rovná změně (tedy přírůstku) kinetické energie elektronu, tzn.\nkde formula_3 je frekvence dopadajícího fotonu, formula_8 je frekvence fotonu po srážce a formula_9 je kinetická energie elektronu po srážce (kinetická energie elektronu před srážkou je na základě předpokladu o uspořádání experimentu nulová).\n\nK výpočtu energie elektronu musíme použít relativistický vztah, neboť po srážce se elektron bude pohybovat rychlostí blízkou rychlosti světla. Celkovou energii elektronu po srážce lze vyjádřit jako\nkde formula_11 označuje klidovou hmotnost částice a formula_12 je hybnost elektronu po srážce. Klidová hmotnost fotonu je nulová, klidová hmotnost elektronu je formula_13.\n\nProtože před srážkou byla rychlost elektronu nulová, je energie elektronu před srážkou rovna formula_14. Po srážce je celková energie elektronu rovna klidové energii formula_15 zvětšené o energii formula_9 získanou od fotonu, tzn. formula_17. Dva předcházející vztahy dávají dohromady relaci\nZa kinetickou energii dosadíme formula_19, čímž dostaneme po úpravě výraz\n\nPodle zákona zachování hybnosti musí platit\na poněvadž formula_22\nkde formula_24 je vektor hybnosti dopadajícího fotonu, formula_25 je vektor hybnosti fotonu po srážce a formula_26 je hybnost elektronu po srážce, přičemž se vychází z předpokladu, že na základě uspořádání experimentu lze hybnost elektronu před srážkou položit rovnu nule.\n\nOznačíme-li formula_27 jako úhel mezi směrem dopadajícího a rozptýleného paprsku, tzn. úhel mezi vektory formula_28 a formula_29, můžeme předchozí vztah upravit na tvar\n\nKombinací vztahů získaných ze zákona zachování energie a zákona zachování hybnosti pak plyne\nPomocí vlnové délky [formula_32] lze tento vztah přepsat\n\nVeličina formula_34 se nazývá Comptonův posuv a lze ji vyjádřit jako\nTento vztah je označován jako Comptonova rovnice. Veličina formula_36 se nazývá Comptonova vlnová délka.\n\nPodle Comptonovy rovnice dochází k největší změně vlnové délky pro úhel rozptylu formula_37, tzn.\n\nComptonův jev prokázal, že foton má nejen energii, ale také hybnost, tzn. prokázal částicovou povahu elektromagnetického záření.\n\nMíra rozptylu závisí na polarizaci záření.\n\nInverzní Comptonův rozptyl je obrácený jev. Lze jej popsat jako Thomsonův rozptyl v klidové soustavě.\n\n"}
{"id": "73867", "url": "https://cs.wikipedia.org/wiki?curid=73867", "title": "Aversa", "text": "Aversa\n\nAversa je italské město v oblasti Kampánie, bylo první normanským hrabstvím ve Středozemí, založeno v roce 1030.\n\n\"Počet obyvatel\"\n\n\n\n\nOficiální stránky\n"}
{"id": "73869", "url": "https://cs.wikipedia.org/wiki?curid=73869", "title": "Strana maďarskej komunity – Magyar Közösség Pártja", "text": "Strana maďarskej komunity – Magyar Közösség Pártja\n\nStrana maďarskej komunity – Magyar Közösség Pártja (zkráceně SMK-MKP, čes. \"Strana maďarské komunity\", do roku 2012 \"Strana maďarskej koalície – Magyar Koalíció Pártja\"), je politická strana na Slovensku, hájící zájmy silné maďarské menšiny v zemi tvořící 9,7 % obyvatelstva. Od voleb 2010 není zastoupena v NR SR, měla však dva europoslance v EP s mandátem do roku 2014. I v Evropském parlamentu její pozice oslabila, když v roce 2014 dosáhla strana ve volbách se ziskem 6,53 % hlasů pouze na jediný mandát.\n\nByla (v dnešní podobě) zaregistrována 22. května 1998. Vznikla transformací strany Maďarské kresťanskodemokratické hnutie a sloučením hnutí Spolužitie a strany Maďarská občianska strana.\nStrana byla součástí vládních koalic v letech 1998–2002 a 2002–2006. Od voleb v roce 2006, kdy zvítězil SMER-SD, je strana v opozici. Na jaře 2009 opustilo stranu několik poslanců kolem Bugára a založili stranu MOST-HÍD, která se prezentuje jako strana vzájemné spolupráce Slováků a Maďarů.\n\nSMK-MKP byla neustále napadána, hlavně ze strany nacionalistické Slovenské národní strany vedené Jánem Slotou, za podporu autonomistických a separatistických tendencí. Tyto názory se začaly šířit z SNS do celé vládní koalice během působení nacionalistů ve vládě Roberta Fica, což opětovně destabilizovalo v letech 2008 a 2009 slovensko-maďarské vztahy. Některé hlasy volají i po zákazu SMK-MKP, hlavně ze strany SNS. Mluví se o rozvracení republiky, revanšismu a snaze prosazovat politiku Budapešti. SMK-MKP všechna tato osočování odmítá.\n\nBěhem předvolební kampaně 2012 Mečiarova HZDS podala podnět na Ústrednú volebnú komisiu (ÚVK) kvůli dvojjazyčným bilboardům SMK-MKP.\n\nDalší členové předsednictva:\n\n\n\nTučně vyznačené preference znamenají překročení hranice 5 % potřebných na vstup do parlamentu.\n\n\n"}
{"id": "73870", "url": "https://cs.wikipedia.org/wiki?curid=73870", "title": "SMK", "text": "SMK\n\nSMK může být:\n\n"}
{"id": "73871", "url": "https://cs.wikipedia.org/wiki?curid=73871", "title": "MKP", "text": "MKP\n\nMKP je zkratka, která může znamenat: \n\n"}
{"id": "73879", "url": "https://cs.wikipedia.org/wiki?curid=73879", "title": "Ronov nad Sázavou (hrad)", "text": "Ronov nad Sázavou (hrad)\n\nHrad Ronov nad Sázavou je dnes zříceninou ve východních Čechách. Postaven byl na začátku 14. století Smilem z Ronova, potomkem rodu Ronovců ze severních Čech. První zmínka o hradu je z roku 1329, v 16.století byl hrad opuštěn. Nachází se 1 km od Ronova nad Sázavou a 3 km východně od Přibyslavi.\n\nPrvní písemná zmínka o hradu Ronov (název pochází od ostrví v erbu pánů z Ronova /Ronovce/ – německy die Ronne) se datuje do roku 1329, z nějž se dochovala listina vydaná syny Heinmana z Přibyslavi, mezi nimiž figuroval i Smil z Ronova, který se jako první po zmíněném hradu psal. Hrad tak byl založen nejspíše pány z Lichtenburka (z nichž páni z Ronova vzešli a byli jejich blízcí příbuzní) někdy v první polovině 14. století. Původně měl zřejmě být strážním hradem na důležité obchodní stezce mezi Německým Brodem a Žďárem nad Sázavou. Jeho vznik tak souvisí s kolonizací horního Posázaví ve 13. století, která byla motivována především zdejšími bohatými ložisky stříbra. Tato kolonizace byla povětšinou prováděna právě pány z Lichtenburka.\n\nZakladatel Ronova, Smil z Lichtenburka, umírá roku 1355. Po jeho smrti hrad získávají jeho synové Čeněk z Ronova a Zdeněk z Ronova (fakt, že se o jediný hrad dělili dva potomci naznačuje, že tehdejší panství pánů z Ronova ještě nebylo nikterak veliké). Už v roce 1357 se však zdejší pánové stávají majiteli městečka Borová (dnešní Havlíčkova Borová) a také hradu v moravských Letovicích. Nedlouho poté bylo k ronovskému panství připojeno také městečko Přibyslav. Po těchto ziscích si tak mohli oba bratři někdy před rokem 1360 panství rozdělit. Ronov společně s Přibyslaví a Borovou obdržel Zdeněk z Ronova. Za jeho vlády se zdejšímu panství zřejmě dařilo. V roce 1366 je totiž na hradě připomínán purkrabí, což by mohlo dokazovat, že hrad byl v této době důležitým správním centrem zdejší oblasti. Po Zdeňkově smrti v roce 1375 panství dědí jeho dcera Anna. Ta jej však předává svému strýci (Zdeňkovu bratru a majiteli Letovic) Čeňku z Letovic a z Ronova. Také za Čeňka zažívá ronovské panství (ačkoli jeho přesná rozloha není známa) šťastná léta. V roce 1381 je na hradě založena kaple Nanebevzetí Panny Marie a k vydržování hradního kaplanství je určena ves Čachotín (pokud i Čachotín, vzdálený téměř dvacet kilometrů, byl součástí zdejšího panství, lze předpokládat, že jeho rozloha byla v tomto období poměrně značná). V roce 1390 Čeněk z Letovic a Ronova umírá a majitelem zdejšího hradu a panství se stává jeho nejstarší syn Zikmund z Letovic a Ronova. Ten zůstává jeho pánem do roku 1397, kdy umírá a jeho nástupcem se stává jeho mladší bratr Smil, po jehož smrti v roce 1405 panství převzal Zikmundův nejmladší bratr Čeněk z Ronova a Letovic, za jehož panování však radostná léta rozvoje ronovského a letovického panství skončila.\n\nČeněk se do regionálních historických pramenů zapsal především svými spory s církví. Už v roce 1409 se kvůli určitým majetkům (polnosti, lesy mlýny a hamry) dostal do sporu se žďárským klášterem, které museli urovnávat až vyšší náboženští činitelé. Čeněk však proslul především jako nekompromisní odpůrce husitů. V roce 1421 se společně se svým bratrem Hynkem zúčastnil Kutnohorského tažení proti Chotěboři, při kterém bylo navzdory slibům upáleno tři sta vzdávajících se kališníků. Tato aktivita však nezůstala bez odezvy. Sedmého října 1424 totiž husité Ronov obklíčili, posléze dobyli a vážně poškodili. Tohoto tažení se zúčastnil i Jan Žižka, který v nedalekém Žižkově Poli o pouhé čtyři dny později zemřel. Ronov se tak stal nejspíše posledním místem, které dobyl. Po smrti byl Žižka dokonce zřejmě odvezen zpět na Ronov, odkud byl vypraven k pohřbu do Hradce Králové nebo do Čáslavi. V konečném důsledku však události několika dní v roce 1424, během nichž zřejmě ronovský pán Čeněk z Letovic a Ronova padl, vedly k rozpadu rozsáhlého panství, které bylo zdejšími majiteli v předchozích sto letech budováno. (Letovice byly roku 1424 rovněž dobyty husity a do majetku Ronovských se už nikdy nevrátily.) I po těchto osudových událostech však hrad Ronov zůstal v obyvatelném (a zřejmě i v dobrém) stavu. Někdy po roce 1424 na ronovskopřibyslavské panství přichází poslední pokračovatel rodu původních majitelů – Čeněk Hlaváč z Ronova. Ten však (aniž by byla známa pohnutka) hrad nejspíše roku 1434 prodává a stopy pánů z Ronova z regionu pomalu mizí.\n\nPo prodeji v roce 1434 ronovské panství získává Hynek Ptáček z Pirkštejna, který je považován za jednoho z nejvýznamnějších politiků v českých zemích mezi koncem husitských válek a vládou Jiřího z Poděbrad. Za jeho působení na Ronově také došlo ke spojení zdejšího panství s panstvím polenským, a je tak pravděpodobné, že nejpozději v těchto letech hrad definitivně ztratil své bývalé postavení správního centra. Hynek Ptáček umírá v roce 1444, kdy jeho panství a s ním i Ronov připadá do majetku jeho nezletilé dcery Markéty. Místo ní se tak jeho prozatímním správcem stává Ptáčkův věrný přítel Jan Čabelecký ze Soutic. V roce 1463 se Markéta provdala z syna českého krále Jiřího z Poděbrad Viktorína z Poděbrad. V roce 1468 se nakrátko zdejším majitelem stává Burian Trčka z Lípy, který však ještě téhož roku umírá, a panství i s Ronovem se vrací do rukou Markéty. Ta však umírá už v roce 1472, a Viktorín tak polenskopřibyslavské panství dědí. Viktorín, který se zapletl do konfliktů s Matyášem Korvínem, však už v závěru života nedisponuje dostatkem finančních prostředků, a tak v roce 1486 panství prodává svému vzdálenému příbuznému Janu Bočkovi z Kunštátu. V této době je už v historických pramenech zmiňováno polenskopřibyslavské panství s centrem právě v Polné. Hrad Ronov sice zůstal obyvatelný a nejspíš byl i obývaný nebo jinak využívaný, jeho význam byl však v těchto letech už pravděpodobně minimální.\n\nKdo Ronov obýval na přelomu patnáctého a šestnáctého století, už dnes není možné zjistit. Jisté je pouze to, že i v těchto letech zůstává zmiňovanou součástí polenskopřibyslavského panství. To se v roce 1486 dostává nejprve do majetku Jana Bočka z Kunštátu a brzy poté jej získává také jeho syn Hynek Boček z Kunštátu. Ten spojené panství roku 1515 prodává Mikuláši II. Trčkovi z Lípy a pouhý rok poté pak přechází do vlastnictví jeho bratra Buriana Trčky z Lípy. Tehdy (1516) je Ronov naposledy zmiňován jako stále obyvatelný (a zřejmě i obývaný – jeho využití nebo obyvatelé však nejsou známí). Už roku 1538 je však Ronov při prodeji panství Janem Trčkou z Lípy Karlu z Valdštejna poprvé popsán jako neobydlený a pustý). V dalších letech pak už jako nevyužitelný postupně zchátral až do dnešní podoby.\n\nHrad Ronov byl vybudován na protáhlém skalnatém ostrohu dlouhém 115 m, který je ze tří stran obtékám Losenickým potokem. Ze severu byl chráněn příkopem o šířce 38 m a hloubce 23 m vytesaným ve skále a padacím mostem, z dalších stran bránil v přístupu vybudovaný rybník. Přes jeho hráz byl pravděpodobně vybudován hlavní přístup do hradu. Do dnešního dne se zachovaly valy a příkopy předsunutého opevnění, části hradeb a zdiva paláce. Podle nich byl hradní palác úzký a měl jen jedno patro.\n\nZřícenina se v současné době nachází na soukromém pozemku, který je využíván jako obora. Je volně přístupný pro návštěvníky, ale vzhledem k provozu obory (odstřely zvěře apod.) se nedoporučuje scházet z vyznačené cesty.\n\n"}
{"id": "73880", "url": "https://cs.wikipedia.org/wiki?curid=73880", "title": "Desetiboj", "text": "Desetiboj\n\nDesetiboj je dvoudenní kombinovaná lehkoatletická soutěžní disciplína skládající se\n\n1. den\n2. den:\n\nJednotlivé výkony ze všech 10 disciplín jsou přepočítány na body, které se každému závodníkovi postupně sčítají. Vítězem soutěže se stává atlet s nejvyšším bodovým ziskem. V případě rovnosti bodů se vítězem stává atlet, který dosáhl lepších výkonů ve vyšším počtu disciplín.\n\nSoučasné bodovací tabulky platí od 1. ledna 1985.\n\nVícebojaři mají proti specialistům některá zvýhodnění, například každý startující může ulít start (v ostatních lehkoatletických disciplínách je od roku 2010 závodník ihned po prvním ulitém startu diskvalifikován) nebo jako regulérní se jim počítá výkon až do síly větru 4 m/s.\n\nHistorie desetiboje je poznamenána několikanásobnou změnou bodovacích tabulek a pouze ručním měřením časů. V 60. letech 20. století např. ještě platily tabulky, podle nichž překonal v roce 1963 Yang Chuan-Kwang z Tchaj-wanu i 9 000 bodů, ve skutečnosti (podle dnešních tabulek) byl jeho výkon jen těsně za hranicí 8 000 bodů (podle různých údajů odpovídá výkonu 8009 nebo 8010 bodů). Dodnes také Chuan-kwang jako jediný dokázal vstoupit takto razantně do historického souboje Evropa-USA a po více než 50 letech stále drží desetibojařský rekord Tchaj-wanu.\n\n70. léta byla ve znamení Rusa Mykoly Avilova, vítěze OH v Mnichově 1972 výkonem 8 466 a Američana Bruce Jennera, který zase vyhrál OH v Montrealu 1976 výkonem 8 634. Výkony jsou již přepočteny na současné tabulky a v obou případech znamenaly světové rekordy. Poprvé také bylo tehdy užito při měření běhů elektronické časomíry.\n\nV 80. letech dominovali světu zejména dva desetibojaři - Jürgen Hingsen z NSR a Daley Thompson z Velké Británie. Postupně se přetahovali o světový rekord, což vyvrcholilo na OH v Los Angeles v r. 1984, kterou vyhrál Thompson a původně se na 1 bod přiblížil Hingsenovu světovému rekordu 8 798 bodů, ale po dodatečné opravě rekord vyrovnal a po následné změně bodovacích tabulek byl jeho přepočet ještě lepší: 8 847 bodů proti 8 832 Hingsena.\n\nV 90. letech se objevil snad největší talent desetiboje Američan Dan O'Brien. Na Letní olympijské hry v roce 1992 do Barcelony se však nekvalifikoval, protože na americké kvalifikaci neskočil základ v tyči. Dovolil tak vyhrát Čechovi Robertu Změlíkovi, který tímto neočekávaným triumfem začal zlatou éru českého desetiboje. Robert Změlík vyhrál barcelonskou olympiádu výkonem 8 611 bodů, když ještě lepšího bodového součtu 8 627 dosáhl před OH na mítinku v Götzisu. Dodnes také drží nejlepší světový výkon v exhibičním desetiboji, když během 1 hodiny nasbíral 7 897 bodů (ještě lepší byl později Roman Šebrle, který však lehce nestihl 60minutový limit).\n\nDan O'Brien na závěr olympijské sezony alespoň vylepšil Thompsonův světový rekord na mítinku v Talence výkonem 8 891. Od té doby se už celkově nezlepšil, ačkoli se samostatně zlepšoval v jednotlivých disciplínách a součet jeho osobních rekordů přesáhl hranici 9500 bodů (9572 b.). Podařilo se mu však vyhrát třikrát po sobě titul mistra světa v letech 1991, 1993 a 1995 a především následující OH na domácí půdě v Atlantě v roce 1996.\n\nV Atlantě již soutěžil i Tomáš Dvořák, který výkonem 8 664 bodů obsadil 3. místo a vylepšil Změlíkův český rekord. Dále už následovaly jeho tři tituly mistra světa v letech 1997, 1999 a 2001 korunované navíc světovým rekordem 8 994 bodů při Evropském poháru v Praze na Strahově roku 1999, kterým senzačně o 103 bodů překonal Dana O'Briena. V té době však také soutěžil i další český vícebojař Roman Šebrle, který obsadil 2. místo na OH v Sydney 2000, kde měl Tomáš Dvořák zdravotní potíže, a olympijským vítězem se Šebrle stal v roce 2004 v Aténách (překonal olympijský rekord Daley Thompsona z roku 1984 výkonem 8 893 bodů). V roce 2007 získal Roman Šebrle i titul mistra světa v japonské Ósace. Navíc se nesmazatelně zapsal do dějin desetiboje historicky prvním překonáním hranice 9000 bodů o 26 bodů při mítinku v Götzisu v roce 2001. Výjimečnost Šebrleho podtrhuje i nejlepší průměr z 10 desetibojů - 8800; nebo největší počet desetibojů za 8000 - celkem 49 (z toho 20 za 8500). Součty osobních rekordů českých desetibojařů Dvořáka i Šebrleho dosahují hranice 9300 bodů.\n\nZa jednoho z možných následovníků Romana Šebrleho byl považován Američan Bryan Clay, který skončil na OH v Aténách druhý, stal se mistrem světa v roce 2005 a vyhrál olympiádu v Pekingu 2008. Hranici extratřídy 8800 se mu podařilo překonat již ve 24 letech, ostatním nejdříve až v 25, nejlepší výkony pak všichni přední vícebojaři dosáhli ve 26-27 letech. Clay má podle součtu osobních rekordů (9332 bodů) potenciál na překonání světového rekordu, statisticky nejlepší roky má však již i on za sebou. V současnosti jsou mladými hvězdami také další Američané Trey Hardee (vítěz MS 2009) a zejména halový světový rekordman v sedmiboji Ashton Eaton. Tomu se skutečně na americké kvalifikaci pro OH v Londýně 2012 podařilo o 13 bodů překonat 11 let starý světový rekord Šebrleho výkonem 9039 bodů, což pak korunoval i vítězstvím na OH v Londýně. Následovaly tituly mistra světa 2013 i 2015, kde posunul světový rekord o dalších 6 bodů na 9045. Závodění zakončil vítězstvím na OH 2016 v Riu vyrovnaným rekordem OH, počátkem roku 2017 totiž nečekaně oznámil ukončení kariéry.Také osobní rekordy Eatona již překonaly hranici 9.500 bodů dostupnou jen O'Brienovi. Nástupcem se tak jeví Francouz Kevin Mayer, který skončil v Riu druhý skvělým výkonem 8.834 a v halové sezoně 2017 už překonal Šebrleho evropský rekord v sedmiboji,v r. 2018 pak i světový rekord v desetiboji.\n\nNásledující tabulka je sestavena dle seznamu na stránkách IAAF.\n\npodle současných tabulek a po zavedení el.časomíry\n\n\nCelkový součet bodů za aktuální světové rekordy v jednotlivých desetibojařských disciplínách by byl 12 553. Celkové skóre za nejlepší výkony dosažené v rámci desetiboje by bylo 10 529. Sloupec \"Rozdíl\" ukazuje rozdíl v bodech a procentech mezi aktuálním světovým rekordem a nejlepším destibojařským výkonem.\n\n\n"}
{"id": "73882", "url": "https://cs.wikipedia.org/wiki?curid=73882", "title": "Karel Herbst", "text": "Karel Herbst\n\nKarel Herbst (* 6. listopadu 1943 Praha) je emeritní pomocný biskup pražský a salesián. V osmdesátých letech hlavní organizátor salesiánských chaloupek, prázdninových akcí pro děti v rámci podzemního fungování církve. Mezi jejich účastníky byl známý pod jménem Kája. 19. února 2002 byl jmenován a 6. dubna 2002 ustanoven pomocným biskupem pražské římskokatolické ardidiecéze. Od 1. prosince 2016 se na vlastní žádost stal emeritním biskupem.\n\nV roce 1960 dokončil vyučení elektromechanikem elektrických lokomotiv a osm let tuto práci vykonával v lokomotivním depu Praha-střed, při zaměstnání odmaturoval na gymnáziu Přípotoční v Praze-Vršovicích. V letech 1968–1973 absolvoval Cyrilometodějskou bohosloveckou fakultu v Litoměřicích. 23. června 1973 přijal kněžské svěcení od kardinála Tomáška. V letech 1973–1974 působil jako kaplan v Mariánských Lázních, v letech 1974–1975 na Svaté Hoře u Příbrami. 6. ledna 1975 mu byl odňat státní souhlas k výkonu duchovenské činnosti za to, že při čtení vánočního pastýřského listu vynechal větu o tom, že oslavíme 30. výročí osvobození naší vlasti Sovětskou armádou.\n\nOd února 1975 až do srpna 1986 pracoval v podniku Úklid jako čistič výkladních skříní, podobně jako pozdější kardinál Miloslav Vlk, salesiáni Jan Vývoda a Václav Komárek nebo evangelický duchovní Svatopluk Karásek.\n\n11. září 1976 složil doživotní sliby v kongregaci Salesiánů svatého Dona Boska. V letech 1974–1986 se věnoval pořádání salesiánských chaloupek, prázdninových akcí pro děti v rámci podzemního fungování salesiánské kongregace. V prvních letech jezdil přímo jako vedoucí i na několik turnusů, v osmdesátých letech jako hlavní organizátor. V letech 1979 a 1981 došlo k odhalení některých „chaloupek“ Státní bezpečnosti a k sérii výslechů a domovních prohlídek. V dalších letech byl z bezpečnostních důvodů počet účastníků na jednu akci omezen na 12 a využívány byly už jen objekty na samotách mimo obce. V roce 1986 se konalo během prázdnin 64 takových čtrnáctidenních pobytů.\n\nOd září 1986 po navrácení státního souhlasu do roku 1989 působil Karel Herbst ve Starém Sedlišti na Tachovsku, v roce 1990 jako administrátor farnosti ve Všetatech. Od roku 1990 do roku 1991 byl ředitelem salesiánské komunity v Praze-Kobylisích a administrátorem farnosti. Od roku 1995 do roku 2001 byl v rámci salesiánské provincie delegátem pro formaci, od roku 1996 až dosud je členem provinciální rady. V letech 1990–2001 byl předsedou redakční rady AD magazínu, křesťanského časopisu pro mladé vydávaného nakladatelstvím Portál. V letech 1997–2000 byl spirituálem v Arcibiskupském kněžském semináři v Praze-Dejvicích. Od září 2000 do března 2002 byl administrátorem farnosti Fryšták u Holešova.\n\n19. února 2002 jmenován a 6. dubna 2002 ustanoven světícím biskupem pražské římskokatolické arcidiecéze a titulárním biskupem Siccesiánským. Pro jeho biskupské působení je typická neokázalost a pokora. Upřednostňuje neformální, bratrskou, otevřenou a lidskou komunikaci. Do jeho biskupské působnosti spadá oblast rodin a mládeže, řeholníků a řeholnic, kultury. Jeho biskupským heslem je Ježíšův výrok „Milosrdenství chci“. Po Štěpánu Trochtovi je Karel Herbst druhým českým salesiánem, který byl jmenován biskupem.\n\nV říjnu 2016 podal rezignaci na úřad pomocného biskupa a od 1.12.2016 se stal emeritním pomocným biskupem. Dle vlastního vyjádření byla důvodem jeho rezignace únava a vysoký věk. I přes svou rezignaci hodlá být k dispozici pro duchovní činnost v rámci arcidiecéze.\n\n\n"}
{"id": "73883", "url": "https://cs.wikipedia.org/wiki?curid=73883", "title": "Vnitřní moře", "text": "Vnitřní moře\n\nVnitřní moře (: 瀬戸内海; \"Seto Naikai\") je vodní plocha mezi japonskými ostrovy Honšú, Šikoku a Kjúšú. Spojuje Japonské moře s Tichým oceánem.\n\nVnitřní moře je 450 km dlouhé (od východu k západu). Jeho šířka od jihu k severu se pohybuje od 15 do 55 km. Na většině míst jsou jeho vody relativně mělké. Průměrná hloubka je 37,3 m. Největší hloubka je 105 m.\n\nVe Vnitřním moři se nachází skoro 3 000 ostrovů, včetně větších Awadžišima a Šódošima. Mnoho z menších ostrovů není obýváno.\n\n\n\n"}
{"id": "73886", "url": "https://cs.wikipedia.org/wiki?curid=73886", "title": "V.90", "text": "V.90\n\nV.90 je standard pro modemovou komunikaci. Rychlost downloadu je 56 kbit/s, uploadu 33,6 kbit/s. Standard byl schválen v září roku 1998. Rozšířený standard V.90 je označován jako V.92.\n\n"}
{"id": "73893", "url": "https://cs.wikipedia.org/wiki?curid=73893", "title": "Stopařův průvodce po Galaxii", "text": "Stopařův průvodce po Galaxii\n\nStopařův průvodce po Galaxii, nebo též Stopařův průvodce Galaxií (v anglickém originále The Hitchhiker's Guide to the Galaxy, 1979), je prvním dílem pentalogie označované jako trilogie v pěti dílech. Jejím autorem je Angličan Douglas Adams. Kniha vznikla podle prvních čtyř částí stejnojmenné Adamsovy rozhlasové hry vysílané původně BBC od roku 1978. Byla přeložena do více než třiceti jazyků a na školách se mnohde dostala mezi povinnou četbu.\n\nKaždoročně 25. května se na památku Douglase Adamse pořádá Ručníkový den.\n\nKniha \"Stopařův průvodce po galaxii\" je pojmenovaná podle stejnojmenné (fiktivní) encyklopedie všeho vesmíru a vědění. V mnoha ležérnějších civilizacích na Východním okraji Galaxie dokonce Stopařův průvodce nahradil velkou Galaktickou encyklopedii jakožto zdroj veškerého vědění a moudrosti, neboť – ač má mnoho mezer a spousta informací je pochybných nebo přinejmenším hodně nepřesných – má proti starší a prozaičtější příručce dvě nesporné výhody. Jednak je o něco levnější, a především má na obálce velký vlídný nápis: DON´T PANIC (NEPROPADEJTE PANICE).\n\nNa začátku byla oznámení o demolici. To první se nacházelo ve sklepení stavebního úřadu jistého města na Zemi. To druhé o pouhé dva světelné roky dále na příslušném spádovém stavebním úřadu pro planetu Zemi. Že je nikdo nečetl a neprotestoval? Jeho chyba. Demoliční výměr se měl uskutečnit...\n\nPřišlo to jako rána z čistého nebe. Dnes se bude bourat dům ve jménu nové komunikace a už se s tím nedá nic dělat. Majitel se sice postavil před demoliční četu, ale jeho přítel ho ukonejšil a odvedl do místní nalévárny, protože zjistil tu strašnou skutečnost, že už brzy nezbude z planety Země více než trocha kosmického prachu, díky rozhodnutí příslušného dopravního stavebního úřadu kdesi v blízkém vesmíru. Přítel ovšem nebyl obyčejný člověk. Vyklubal se z něj protřelý mimozemšťan, který si i s takovouto prekérní situací věděl rady...\n\nKniha také odpovídá na základní otázku Života, Vesmíru a vůbec. Odpověď je 42. V knize ji vypočítala Hlubina Myšlení, největší počítač všech dob. Podle knihy není známo znění základní otázky.\n\nProtože však je tato otázka pro myši velmi důležitá, nechají postavit největší počítač vesmíru, ještě větší než Hlubina Myšlení, planetu Zemi, aby tuto otázku definoval. Průběh řešení pozorují a při tom se maskují tak, že se tváří jako laboratorní zvířata a nechají lidi na sobě dělat pokusy.\n\nTěsně před zodpovězením této otázky je planeta Země zničena demolicí, kterou provedou stvoření zvaná Vogoni, a to z důvodu výstavby nové expresní vesmírné dálnice. Jelikož je tento stavební výměr již přes padesát let vyvěšen na nástěnce ve sklepě jednoho nejmenovaného stavebního úřadu na Alfa Centauri a pozemšťané na něj nijak nereagují, je učiněno zadost tomuto rozhodnutí a planeta Země je demolována pro veřejně prospěšnou mezigalaktickou dálnici.\nPozemšťana jménem Arthur Dent zachrání v posledním okamžiku jeho přítel, maskovaný mimozemšťan jménem Ford Prefect, který pochází z planetky poblíž Betelgeuze.\n\nArthur Dent pak prožije neuvěřitelné dobrodružství, než se dostane do planetárního systému stavitelů planet, kde se již buduje záložní planeta Země.\n\nA tak je jasné, že jsou myši velmi rozzlobené na Vogony, a že se snaží získat mozek pozemšťana, který byl na planetě až do konce. Protože v něm je zakódována otázka.\nČesky nebo slovensky kniha vyšla v následujících vydáních:\n\n\n\n"}
{"id": "73894", "url": "https://cs.wikipedia.org/wiki?curid=73894", "title": "Jamagata", "text": "Jamagata\n\nJamagata (: 山形市; \"Jamagata-ši\") je hlavní město prefektury Jamagata v regionu Tóhoku v Japonsku.\n\nK 1. září 2007 mělo město 255 342 obyvatel a celková rozloha města činila 381,34 km².\n\nV Jamagamě se každý rok od 6. do 8. srpna koná jeden z největších letních festivalů v Tóhoku – festival \"Hanagasa\" (花笠祭り; \"Hanagasa macuri\"). Při něm zástupy tanečníků tancují v slaměných kloboucích \"hanagasa\".\n\nModerní město Jamagata bylo založeno 1. dubna 1889.\n\n\n"}
{"id": "73895", "url": "https://cs.wikipedia.org/wiki?curid=73895", "title": "Kobeřice u Brna", "text": "Kobeřice u Brna\n\nKobeřice u Brna je obec v Jihomoravském kraji v okrese Vyškov. Nachází se v oblasti přírodního parku Ždánický les, na jeho severozápadním okraji, 8 km jižně od města Slavkov u Brna. Žije zde obyvatel.\n\nKatastr obce byl osídlen už od mladší doby kamenné. Dokládají to četná naleziště a vykopávky i pozůstatky zaniklých osad a pohřebišť, které zde byly nalezeny. První písemná zmínka o obci pochází z roku 1283, kdy zde již byla fara náležející ke kostelu sv. Jiljí. Obec v té době patřila pánům z Věžník, kteří si na místě zvaném \"Na Valech\" vystavěli dvě tvrze, které se však do dnešní doby nedochovaly.\n\nV době třicetileté války hrozil obci zánik, který se novým osídlením podařilo odvrátit tak, že Kobeřice bývaly jednou z největších vesnic na Vyškovsku. Na úbočí tzv. \"Vlčí hory\" zde stávaly ještě v roce 1910 tři větrné mlýny. V obci bývala cihelna, těžil se zde písek a pískovcový kámen. V době druhé světové války zde operoval partyzánský oddíl Olga, jehož členy se stali mnozí občané Kobeřic. Řada těchto lidí se poté angažovala v protikomunistické odbojové organizaci Světlana.\n\nV roce 1970 se v obci konal tajný pastorální synod skryté církve pod vedením jejího tajného biskupa Felixe Maria Davídka.\n\nV roce 2016 prošla výraznou rekonstrukcí budova základní a mateřské školy. Důvodem investice za více než 20 milionů korun byl zvyšující se počet žáků a prostory nevyhovující normám. Počet míst v mateřské škole se zvýšil na dvojnásobek - čtyřicet dětí, v základní škole vznikne speciální multimediální učebna s počítači.\n\nV obci k počátku roku 2016 žilo celkem 703  obyvatel. Z nich bylo 342  mužů a 361 žen. Průměrný věk obyvatel obce dosahoval 39,5% let. Dle Sčítání lidu, domů a bytů provedeném v roce 2011, kdy v obci žilo 668  lidí. Nejvíce z nich bylo (16,8%) obyvatel ve věku od 30 do 39  let. Děti do 14 let věku tvořily 16% obyvatel a senioři nad 70 let úhrnem 4,3%. Z celkem 561  občanů obce starších 15 let mělo vzdělání 34% střední vč. vyučení (bez maturity). Počet vysokoškoláků dosahoval 9,6% a bez vzdělání bylo naopak 0,4% obyvatel. Z cenzu dále vyplývá, že ve městě žilo 339 ekonomicky aktivních občanů. Celkem 90% z nich se řadilo mezi zaměstnané, z nichž 69% patřilo mezi zaměstnance, 2,1% k zaměstnavatelům a zbytek pracoval na vlastní účet. Oproti tomu celých 43,9% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 261 obyvatel obce (což je 39,1%), se hlásilo k české národnosti. Dále 223 obyvatel bylo Moravanů a 7 Slováků. Celých 302 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "73898", "url": "https://cs.wikipedia.org/wiki?curid=73898", "title": "Cu (Mie)", "text": "Cu (Mie)\n\nCu (: ; \"Cu-ši\") je hlavní město prefektury Mie na ostrově Honšú v Japonsku.\n\nV roce 2003 mělo město 164 214 obyvatel a hustotu osídlení 1612,15 ob./km². Celková rozloha města je 101,86 km².\n\nDřívější název města byl \"Amocu\".\n\nCu původně vzniklo jako hradní město. Během období Edo se stalo oblíbenou zastávkou poutníků na cestě ke svatyni Ise, která leží asi 40 km na jihovýchod. Moderní město Cu bylo založeno 1. dubna 1889.\nPřibližně polovina města byla zničena při amerických náletech v roce 1945.\n\n\n\n"}
{"id": "73899", "url": "https://cs.wikipedia.org/wiki?curid=73899", "title": "AGM-86", "text": "AGM-86\n\nBoeing AGM-86 ALCM/CALCM (zkratka znamená (Conventional) Air-Launched Cruise Missile) je první americká podzvuková řízená střela s plochou dráhou letu dalekého dosahu. Podle amerického kódového označení z roku 1962 jde o řízenou střelu odpalovanou ze vzduchu určenou k ničení povrchových cílů. Nosičem byl strategický bombardér Boeing B-52 Stratofortress.\n\nJe charakteristická svými výklopnými nosnými plochami a velkým vstupním kanálem přívodu vzduchu do proudového motoru Williams F107-WR-10.\n\nExempláře AGM-86A a AGM-86B se nacházejí v muzeu Steven F. Udvar-Hazy Center v Chantilly ve Virginii.\n\nByl to vývojový prototyp připravovaný od roku 1974. Tato verze byla menší a méně propracovaná než následná finální verze. Nebyla nikdy zavedena do výzbroje.\n\nZnámá jako AGM-86B Extended Range Vehicle (ERV)\n\nZnámá i jako ALCM-C\n\nJe finální verzí s konvenční tříštivo-trhavou bojovou hlavnicí o hmotnosti 455 kg, která byla vyvinuta v druhé polovině 80. let. Je známa také pod označením CALCM (Conventional Air Launched Cruise Missile).\n\n"}
{"id": "73900", "url": "https://cs.wikipedia.org/wiki?curid=73900", "title": "Hagiografie", "text": "Hagiografie\n\nHagiografie (ze starořeckého \"ἅγιος\" / (h)ágios = \"svatý\" a \"γράφειν\" / gráfein = \"psát\") je nauka zabývající se popisem života a skutků světců, případně jejich dalším výkladem.\n\nVýraz může mít i přenesený význam ve smyslu literárního žánru, či legendy obecně.\n"}
{"id": "73903", "url": "https://cs.wikipedia.org/wiki?curid=73903", "title": "Dizzy Reed", "text": "Dizzy Reed\n\nDarren Reed (* 18. června 1963), známý spíše pod svým pseudonymem Dizzy Reed, je od roku 1990 klávesistou americké kapely Guns N' Roses. Jedná se také o zakladatele kapel „The Wild“ a „Hookers & Blow“, jejímž je zároveň i zpěvákem.\n"}
{"id": "73905", "url": "https://cs.wikipedia.org/wiki?curid=73905", "title": "Podzemní církev", "text": "Podzemní církev\n\nPodzemní církev (také skrytá, tajná či umlčená církev, latinsky \"ecclesia silentii\", anglicky \"underground church\") je obecné označení aktivit místní církve, které z důvodu pronásledování křesťanů nemohou být vykonávány veřejně. Do skrytosti se podle míry represí přesouvá část (např. teologické studium, výchova mládeže, samizdat, náboženské spolky či neformální komunity, sama křesťanská praxe) nebo veškerá činnost církve (včetně svěcení a činnosti kléru). Tajná činnost je pak navenek prezentována jako nenáboženská soukromá aktivita.\n\nSkrytá společenství jsou dodnes v místních církvích Číny, dříve v zemích východního komunistického bloku. Paralely lze hledat i na počátku 20. století v Mexiku, v 17.–19. století v Japonsku a až po pronásledování křesťanů v antickém Římě. V mnoha směrech se podobají dnešnímu hnutí Emerging Church, které hledá nové formy činnosti často mimo oficiální církevní struktury.\n\nPo nástupu totality v Československu v roce 1948 byly razantně provedeny agresivní akce proti církvi, na Slovensku dokonce v návaznosti na problematičnost Slovenského státu již od konce války. Došlo k rozprášení řádů a internaci 10 000 řeholníků a řeholnic v rámci Akce K a deportace 200 ze 300 kněží řeckokatolické církve v rámci Akce P. Během 50. let byly zinscenovány monstrprocesy spojené s dlouholetými tresty asi 1000 kněží a řeholníků, asi 20 skončilo život předčasně justiční vraždou nebo smrtí ve vazbě či vězení.\n\nMnozí významní představitelé řeholníků, biskupů, Orlů a lidovců či obecně intelektuálů byli vězněni nebo internováni. Řadě kněží byl odebrán souhlas s výkonem služby, nebo byli alespoň přeloženi do mrtvých farností, zbytek byl zastrašen, izolován a dezinformován. Bylo zrušeno církevní školství, paralyzovány teologické fakulty a založena kolaborantská Katolická akce a Mírové hnutí katolického duchovenstva. Tolerovány byly jen formální projevy religiozity, jako např. svátosti.\n\nPo tuto dobu se církev mohla ve skrytosti projevovat jen řídce. V Brně Stanislav Krátký organizoval tajné teologické studium. Františkáni a salesiáni se pokoušeli o pokračování existence, salesiáni prováděli první tábory pro mládež. Laici vytvářeli duchovní společenství především okolo svých rodin nebo přátel. V žalářích věznění kněží organizovali pro spoluvězně studium a udělovali jim svátosti.\n\nSnahou bylo také udržet existenci kléru, který může rozšířit pouze biskup. Proto papež udělil místním církvím soubor dispensí – tzv. mexické fakulty, které zjednodušovaly náboženský život církve v ohrožení. Tajně vysvěceným biskupům (tj. neveřejně a bez nutného státního souhlasu) se však skrývat svoji činnost dlouhodobě před StB nedařilo. Noví kněží byli svěceni zpravidla tajnými biskupy. Tajně vysvěcení biskupové byli:\n\nNásledující konsekrace viz společenství Koinótés.\n\nOd konce 60. do začátku 70. let došlo k obměkčení režimu, propouštění vězňů na amnestie, rehabilitace, obsazování některých volných biskupských stolců, část duchovních získala státní souhlas. Církev obnovila část svých činností, ožily formálně dosud nezrušené řády, učitelé se vraceli na teologické fakulty. Většina však dosud tajných aktivit nebyla zveřejněna a prozíravě se vyčkávalo.\n\nPo okupaci přišla však normalizace a represe režimu začaly nanovo, tentokráte především ve formě policejní šikany, odebírání státních souhlasů, propouštění ze zaměstnání, založením kolaborantského Sdružení katolických duchovních Pacem in terris, infiltrací agentů a spolupracovníků StB do církve a až na výjimky bez ambicí fyzické likvidace osob. Polovina ze dvou tisíc farností neměla faráře, obsazeny byly dvě ze 17 diecézí.\n\nProto se opět část aktivit přesunula do skrytosti, především duchovní život, teologické studium, studium bohosloví a řeholní řády vůbec. Podzemní církev se personálně prolínala nebo stýkala s veřejnou částí církevní hierarchie tam, kde byla důvěra, že nedochází ke kolaboraci s režimem. Veřejně byly prováděny také tolerované náboženské úkony, jako jsou svátosti, návštěvy bohoslužeb. Snahou bylo i napojit náboženský disent s kulturním a politickým (Charta 77).\n\nSvěcení tajných kněží zajišťovali buď tajní biskupové (Korec, Dubovský, Davídek), nebo oficiální biskupové z Polska (Karol Wojtyla) a z východního Německa (Hans-Reinhard Koch a Hugo Aufderbeck z Erfurtu, Gerhard Schaffran z Míšně, Joachim Meisner z Berlína). Některé činnosti se v oficiálních i skrytých strukturách církve dařilo koordinovat díky třem tajným grémiím s dobrým napojením na Vatikán a arcibiskupa Tomáška, které tvořili řeholníci, klérus, laici.\n\nNa kobeřickém sněmu společenství „Koinótes“, konaném 25.–26. prosince 1970, došlo k rozkolu v české podzemní církvi. Jedním z projednávaných témat mělo být i teologické posouzení možnosti svěcení žen. Dva dny po sněmu biskup Felix Maria Davídek vysvětil Ludmilu Javorovou na jáhna i kněze. Na jáhny a možná i na kněze vysvětil i několik dalších žen. V roce 2001 prohlásil Vatikán tato svěcení za neplatná. V rámci konspirace byli svěceni také ženatí muži, ti byli formálně přiřazeni řeckokatolickému ritu.\n\nCírkev byla po Druhém vatikánském koncilu přiblížena světu. Vatikán vedl skrze Agostina Casaroliho vyjednávání o \"modus vivendi\". Přestože z komunikace se skrytou církví zazněl jasný hlas „raději žádné biskupy, než kolaboranty“, byli v roce 1972 vybráni kandidáti a posléze vysvěceni na biskupy. Sporná postava byl zejména předseda \"Pacem in terris\" Josef Vrana (olomoucká diecéze), další kandidáti byli Jozef Feranec (bansko-bystrická diecéze), Július Gábriš (trnavská diecéze), Ján Pásztor (nitranská diecéze), kteří složili svůj slib do rukou předsedy vlády. Člen vatikánské delegace se také setkal s tajnými biskupy Dubovským, Korcem a Davídkem.\n\nVzhledem ke svému často neformálnímu základu byla podzemní církevní aktivita velmi ekumenická (tj. s dobrými vztahy mezi různými církvemi a denominacemi) a ochotně navazovala na modernizační tendence Druhého vatikánského koncilu.\n\nK nejvýznamnějším částem skryté církve patřili:\n\nAčkoliv církev je teologicky chápána jako jeden celek, došlo po znovuzískání svobody k rozporům mezi nově ustanoveným episkopátem a části vázané apoštolskou posloupností na Koinótés.\n\nKlíčové osobnosti podzemí teologie a samizdatu Josef Zvěřina a Oto Mádr nebyli přijati jako učitelé na obnovené teologické fakulty v Praze. Mladší generace tajných kněží Tomáš Halík a Ivan Štampach byli zakrátko odejiti.\n\nŘády, kterým se ilegálně nepodařilo působit, po ukončení totality obtížně obnovovaly svůj noviciát (např. Opaskovi břevnovští benediktini).\n\n\n\n"}
{"id": "73907", "url": "https://cs.wikipedia.org/wiki?curid=73907", "title": "Ludmila Javorová", "text": "Ludmila Javorová\n\nLudmila Javorová (* 31. ledna 1932 Brno) byla blízkou spolupracovnicí tajného biskupa Felixe Maria Davídka při budování skryté církve mezi lety 1964–1989, jejíž existence byla reakcí na ničivé zásahy komunistického režimu proti církvím. 28. prosince 1970 Davídek Ludmilu Javorovou vysvětil na jáhna i na římskokatolického kněze. V roce 1996 jí bylo církví oficiálně sděleno, že je jí výkon kněžské služby zakázán, protože její svěcení je podle katolického církevního práva neplatné.\n\nV září 1970 se biskup Davídek rozhodl svolat na 25.–26. prosince 1970 do Kobeřic u Brna sněm společenství „Koinótés“, sítě tajně svěcených biskupů a kněží. Jedním z projednávaných témat mělo být i teologické posouzení možnosti svěcení žen. Na sněmu došlo k rozkolu podzemní církve, který přetrval až do roku 1989. Dva dny po sněmu Davídek vysvětil Ludmilu Javorovou na jáhna a kněze. Domníval se, že aktuální situace ho k takovému mimořádnému počinu opravňuje. Účelem svěcení bylo zajištění duchovní služby v ženských věznicích a pracovních táborech. Nesměla působit jako kněz veřejně a mimo věznice.\n\nVzhledem k tomu, že mnozí měli pochybnosti o platnosti kněžského svěcení ženy, v roce 1983 napsala Javorová papeži. Dopis předala v Praze osobně kardinálu Františku Tomáškovi a ten slíbil předat jej papeži. Odpověď nedostala. Když byla proti její vůli zveřejněna informace o jejím vysvěcení, doslechla se, že papež velkoryse anuloval její exkomunikaci. V roce 1996 byla předvolána na brněnské biskupství, které jí z Vatikánu tlumočilo, že je jí výkon kněžské služby zakázán. V roce 2001 Vatikán veřejně oznámil, že podle Katechismu katolické církve a podle pastýřského listu Jana Pavla II. \"Ordinatio sacerdotalis\" (1994) lze platně vysvětit na kněze jen pokřtěného muže.\n\n„Marně hledám odpověď na to, že nikoho v mé církvi nezajímaly žádné okolnosti, za kterých bylo rozhodnuto o svěcení, kde jsem vzala jistotu tohoto charisma a jak jsem s touto službou nakládala. Postupovalo se jen v řádu práva a z hodiny na hodinu byl rozumově vynesen ortel neplatnosti. Nikdo se nezamyslel nad tím, že co je v bytí, nelze zrušit jen tímto způsobem, tedy prostým zákazem.“ – vyjádřila se k tomu.\nLudmila Javorová v současné době (2012) vyučuje náboženství v římskokatolické farnosti u kostela sv. Cyrila a Metoděje v Brně-Židenicích.\n\n\n\n\n\n"}
{"id": "73908", "url": "https://cs.wikipedia.org/wiki?curid=73908", "title": "Luková", "text": "Luková\n\nNázev Luková nese:\n\n… nebo části obcí:\n\n… nebo také:\n"}
{"id": "73910", "url": "https://cs.wikipedia.org/wiki?curid=73910", "title": "Kobeřický synod", "text": "Kobeřický synod\n\nKobeřický synod je používaný název pro tajný pastorální synod pořádaný v roce 1970 skrytou církví.\n\nOd roku 1965 v Kobeřicích u Brna tajný biskup Felix Maria Davídek pořádal semináře Katolické univerzity. V roce 1970 se zde konal pastorální synod skryté církve o účasti přibližně 60 osob, který se zabýval možnostmi řešení situace místní církve po vpádu sovětských vojsk. Jednou z otázek byla možnost kněžského svěcení žen. Závěry synodu vedly k definitivnímu rozpadu této části podzemní církve na dvě části. \n\n"}
{"id": "73911", "url": "https://cs.wikipedia.org/wiki?curid=73911", "title": "Vladměřice", "text": "Vladměřice\n\nVladměřice (dříve též \"Ladiměřice\", ) je vesnice v severní části okresu Plzeň-sever, část obce Manětín, 2,5 km jihovýchodně od Manětína. Katastrální území \" Vladměřice\" zaujímá 397 ha a PSČ všech adres je 331 62. V roce 2011 zde trvale žilo 52 obyvatel.\n\nAnežka z Potvorova, čerstvě vdova po Kunovi z Potvorova, darovala roku 1204 vsi Vladměřice a Močidlec plaskému cisterciáckému klášteru, aby mniši mohli z výnosů těchto vsí kupovat ryby a postní olej na půst a aby vždy na Zelený čtvrtek pohostili chudé příchozí.\n\nVladměřice sousedí na severovýchodě s Českou Doubravicí, na východě se Štichovicemi a Křečovem, na jihovýchodě s Hodovizem a na severovýchodě s osadou Nový Ovčín a Manětínem.\n"}
{"id": "73916", "url": "https://cs.wikipedia.org/wiki?curid=73916", "title": "Lancre", "text": "Lancre\n\nLancre je fiktivní království, v němž se odehrává děj některých knih z fantasy série Zeměplocha anglického autora Terryho Pratchetta – konkrétně řady o čarodějkách (Čaroprávnost, Soudné sestry, Čarodějky na cestách, Dámy a pánové, Carpe Jugulum).\n\nJedná se o horské království někde u středu Zeměplochy, které je tak malé, že by ho kamenem přehodil. Jeho větší část zaujímá les – hluboký, neprostupný, močálovitý prales. Lancre vládne domácí rod králů, současnými panovníky jsou král Verence II. (původním povoláním dvorní šašek), jeho žena Magráta Česneková (původním povoláním čarodějka) a jejich dcera Esmeralda Pečlivá výslovnost Margareta Lancrerská. \n\nHlavním město (spíše městečko) království Lancre se jmenuje Lancre a protéká jím řeka Lancre. Do království kromě hlavního města patří několik okolních vesnic, z nichž nejznámější je Kyselá Prdel. Království se nachází na průsečíku magických proudů, ale místní obyvatelé jsou na podivná znamení zvyklí, a tak jim nedělá větší potíže zvládnout elfy, upíry, jednorožce atd. Pokud je v noci vzbudí divná znamení, tak je proklejí a spí dál. Díky tomu z Lancre pochází několik skvělých mágů a mocných čarodějek.\n\nKyselá Prdel (v originále \"Bad Ass\") je malá vesnice, nacházející se v Lancre, v horách Beraní hlavy, kde leží na okraji srázu. Její obyvatelé tvoří svéráznou komunitu a její jméno se odvozuje od proslulého místního receptu – králičího zadku na kyselo. Vesnice se poprvé a naposled objeví v knize \"Čaroprávnost\", v dalších knihách je maximálně zmíněna.\n\nKyselá Prdel je domovem Dědy Počasvoska. Narodily se zde čarodějka Bábi Zlopočasná a první mágyně Eskarina Kovářová.\n"}
{"id": "73917", "url": "https://cs.wikipedia.org/wiki?curid=73917", "title": "Überwald", "text": "Überwald\n\nÜberwald je země na Zeměploše v knihách Terryho Pratchetta.\n\nJe to podivná, stará země, odloučená od ostatních zemí nejen proto, že je tak stará a rozlehlá, ale i také proto, že větší část obyvatel tvoří upíři, vlkodlaci a trpaslíci. Lidé jsou zde v menšině.\n\nJe to také důležitá země, se kterou chtějí být všichni zadobře, protože se zde nacházejí naleziště loje, tuku a stříbra, jehož těžba ale byla z nepochopitelných důvodů zastavena a až králem Zlotassonem znovu obnovena.\n\nJe to země starých zvyků mimo jiné i proto, že její obyvatelé jsou téměř nesmrtelní (dlouhověcí). Objevuje se v knize: Úžasný Mauric a jeho vzdělaní hlodavci, Pátý elefant a existuje o něm zmínka také v knihách Carpe Jugulum, Zloděj času a Muži ve zbrani.\n"}
{"id": "73918", "url": "https://cs.wikipedia.org/wiki?curid=73918", "title": "Truhlík (Zeměplocha)", "text": "Truhlík (Zeměplocha)\n\nTruhlík je kůň Zeměplošského Smrtě.\n\nTruhlík je velký, bílý, nádherný, inteligentní, učenlivý kůň, který se spolu se Smrtěm dostane všude tam, kde vládne smrtelný život. Jako většina Smrťových společníků nemá problém s hmotou – zkrátka existuje jen tehdy, když si to přeje.\n\nJe to několikátý Smrťův kůň. Ale tenhle se oproti jiným jeho předchozím koním osvědčil. Zpočátku se pokoušel Smrť kvůli stylovosti jezdit na kostěném koni. To však nebylo moc praktické, protože mu musel neustále přidrátovávat různé odpadlé části těla. Po něm zkoušel ohnivého koně, ten však pro změnu zapaloval podestýlku ve stáji. Takže nakonec zůstal Truhlík.\n"}
{"id": "73920", "url": "https://cs.wikipedia.org/wiki?curid=73920", "title": "Vodák", "text": "Vodák\n\nVodáci jsou lidé, kteří provozují vodní turistiku, tedy splouvání řek a potoků pro zábavu a rekreaci. Používají k tomu kánoe, kajaky, pramice, rafty, vory či jiná plavidla, někdy i vlastní konstrukce a výroby. \n\nV Česku je vodáctví mimořádně populární. Nejčastěji se jezdí na dvoumístných kánoích, tradičně laminátových, ve 21. století již převážně plastových. Posádka se skládá z kormidelníka neboli „zadáka“ (sedí vzadu) a „háčka“ (vpředu). Každý pádluje na opačné straně lodi, zadák současně udílí lodi směr. Další osoba na lodi cestuje jen výjimečně, v takovém případě většinou nepádluje a nazývá se „porcelán“. Vodáci jezdící na kánoích nemají žádné specifické označení (pojem kanoista označuje spíše profesionální sportovce), na rozdíl od raftařů nebo kajakářů, používajících méně obvyklá plavidla. \n\n„Pravověrní“ vodáci mají řadu rituálů, zvyků, zásad, rčení a mýtů, které dodržují (např. pozdrav \"Ahóój!\" nebo rčení, že „vodák před desátou na řece není vodák, ale přízrak“). Vodácká kultura souvisí s českou trampskou tradicí.\n\nExistuje poměrně rozsáhlá „vodácká literatura“, která zahrnuje různé příběhy vodáků a popisy jejich plaveb a putování, nebo případně smyšlená a humoristická díla na téma vodáctví.\n\nV české literatuře jsou to například knihy Zdeňka Šmída (\"Proč bychom se netopili aneb Vodácký průvodce pro Ofélii\" a \"Proč bychom se netěšili aneb Jak se držet nad vodou\"), \"Příběhy party kobylího mléka\" Antonína Stratila a další.\n\n\n"}
{"id": "73922", "url": "https://cs.wikipedia.org/wiki?curid=73922", "title": "Langobardi", "text": "Langobardi\n\nLangobardi () byli příslušníci germánských kmenů, kteří mezi lety 568 až 774 vládli většině apeninského poloostrova, kde založili Langobardské království.\n\nLangobardský historik Paulus Diaconus sepsal dílo Historia Langobardorum, kde se píše, že Langobardi pocházeli z menšího kmene zvaného Winnilové, který žil v jižní Skandinávii (\"Scadanan\"), než se přesunul za účelem hledání nových míst. V 1. století našeho letopočtu tvořili součást Svébů v dnešním severozápadním Německu. Do konce 5. století se přesunuli do oblasti zhruba dnešního moderního Rakouska a Slovenska severně od Dunaje, kde si podmanili Heruly a později vedli časté boje s Gepidy. Langobardský král Audoin porazil vůdce Gepidů Thurisinda v letech 551 nebo 552 a jeho nástupce Alboin Gepidy nakonec v roce 567 porazil definitivně.\n\nPo tomto vítězství se Alboin rozhodl odvést své lidi na území Itálie, která byla po dlouhé gótské válce (535–554) mezi byzantskou říší a ostrogótským královstvím vylidněná a devastovaná. Na rozdíl od Gótů a Vandalů Langobardi opustili Skandinávii tak, že postupovali na jih přes dnešní Německo, Rakousko a Slovinsko a germánská území opustili jen několik desetiletí předtím, než Itálie dosáhli. Do doby než napadli území Itálie tedy zůstali převážně germánským kmenem. K Langobardům se přidali četné počty Sasů, Herulů, Gepidů, Prabulharů, Durynků a Ostrogótů a jejich invaze do Itálie byla téměř nerušená. Koncem roku 569 již měli dobytou celou severní Itálii a hlavní města severně od řeky Pád, s výjimkou Pavie, která padla v roce 572. Zároveň byla obsazena oblast střední a jižní Itálie. V severní a střední Itálii vzniklo Langobardské království, později pojmenované \"Regnum Italicum\" (“království Itálie”), které dosáhlo vrcholu v první polovině 8. století za vlády krále Liutpranda. V roce 774 si království podmanil franský král Karel Veliký a začlenil ho do své říše. Langobardští šlechtici však nadále vládli jižním částem italského poloostrova až do 11. století, než jejich území dobyli Normané a začlenili se do svého sicilského hrabství. V tomto období byla jižní část Itálie stále pod langobardskou nadvládou cizincům známa v severských runových kamenech pod názvem Langbarðaland (Země Langobardů). Jejich odkaz je patrný také v regionálním názvu Lombardie na severu Itálie.\n\nKolem přelomu 4. a 5. století opustili Langobardi původní sídla v Polabí a vytáhli na jih. Jejich cesta vedla přes Čechy a Moravu (a možná i Slezsko) do rakouského Podunají, tzv. Rugilandu, kde dříve pobývali germánští Rugiové. Přítomnost Langobardů je zde doložena po roce 488. Pobývali tu po několik generací a pozvolna rozšiřovali ovládanou oblast. V prvních desetiletích 6. století vytlačili z jižní Moravy Heruly a obsadili celou západní část Karpatské kotliny, odkud odešli v 70. letech 5. století Ostrogóti. Langobardské državy se rozšiřovaly dále na východ až do bezprostředního sousedství sídel dalšího germánského etnika, Gepidů.\n\nS šířící se expanzí národa začalo docházet ke konfliktům, které se Langobardi pokusili vyřešit spojenectvím s nově příchozími kočovnými Avary. Přestože Langobardi porazili nakonec Gepidy v podstatě sami, získali Avaři obrovskou kořist, a to včetně území, na kterém Gepidi dosud obývali. Bezprostřední sousedství nomádů přestalo usedlým Langobardům brzy vyhovovat. Proto roku 568 odtáhli do severní Itálie – dle archeologického nálezu z roku 2010 na území Kyjova se však soudí, že část z nich ve střední Evropě zůstala.\n\nPo svém příchodu do Itálie ovládli Langobardi brzy celý sever a střed poloostrova, který teprve nedávno dobyli na Ostrogótech Byzantinci. Langobardi byli zemědělci a jejich etnikum bylo mnohem početnější než Ostrogóti, což se brzy projevilo rozvojem zemědělství. Zakrátko začala být obdělávána všechna půda, která zpustla v posledních letech západořímského císařství. Důsledkem byl růst velkého pozemkového majetku a uvádění dosud svobodných germánských rolníků do závislosti na majitelích pozemků.\n\nNa dobytém území se konstituovala langobardská říše v čele s králem, který sídlil v Pávii. Svoji moc však neuplatňoval důsledně, a tak se langobardské království stalo konglomerátem 36 vévodství, z nichž si některá – například Spoleto či Benevento – počínala velmi samostatně.\n\nZbylé byzantské državy, tj. Benátky s okolím, Pentapolis, Apulie a Kalábrie, byly roztroušené a vklíněné mezi langobarská území. Postupem času se u některých držav, především u Benátek, papežské kurie, začaly projevovat tendence k osamostatnění. Kromě toho se Langobardi snažili ovládané území dále rozšířit. Roku 751 dobyli Ravennu a začali ohrožovat papežský Řím. Papež požádal o pomoc franského krále Pipina III., který dvěma výpravami v letech 754 a 756 langobardskou expanzi zastavil. Roku 774 dobyl jeho nástupce Karel Veliký říši Langobardů, začlenil její území do franské říše a nechal se korunovat langobardským králem. Později, v roce 781, zde vytvořil dílčí italské království.\n\nItalské království se později stalo součástí Svaté říše římské. Každý v Německu řádně zvolený král se mohl nechat korunovat proslulou železnou korunou langobardských králů na krále italského. Roku 1355 se jím stal také Karel IV. Severní Itálie se začala ve středověku nazývat Lombardií, zemí Langobardů (lat. \"Langobardia\").\n\n"}
{"id": "73924", "url": "https://cs.wikipedia.org/wiki?curid=73924", "title": "Strukturální změny středověkého osídlení", "text": "Strukturální změny středověkého osídlení\n\nStrukturální změny středověkého osídlení je pojem, který v sobě zahrnuje procesy a vývoj, kterými prošla evropská středověká sídliště v období mezi 12. stoletím a počátkem 14. století (v českých zemích 13.-14. století) i v souvislosti s velkou kolonizací. Těmito strukturálními změnami se zabývá historická disciplína dějiny středověkého osídlení.\n\nDo 60. let 20. století mezi historiky panovala představa, že během velké kolonizace docházelo k rozšiřování raně středověkých sídlišť a samozřejmě vzniku nových osad v zemědělsky méně výhodných polohách nebo polohách, kde pro vytvoření polností byla nutná větší počáteční investice (vyklučení lesa), tj. mimo staré sídelní území. Do doby kolonizace v rámci raně středověkého osídlení nemělo docházet k žádným změnám.\n\nAž historické a především archeologické pokusy zachytit tuto raně středověkou stabilní síť sídlišť ukázaly, že kolonizace 11.-14. století nejen rozšířila osídlenou eukumenu, ale došlo i k zásadní restrukturalizaci již dříve existujících sídlišť. \n\nModelově se pro raný středověk začalo uvažovat o převažujícím tzv. disperzním typu sídlišť (jednotlivé usedlosti byly v rámci „katastru“ volně rozestavěny, bez jasných vztahů, a navíc se v rámci sídelní jednotky přesunovaly, nově vznikaly a zanikaly), resp. je doložena i existence kompaktního typu (sídliště zaujímalo sevřený a jasně organizovaný prostor). \n\nBěhem 13. a 14. století (pro některé oblasti se uvažuje už o konci 12. století) toto rozptýlené osídlení zmizelo, došlo k sídelní koncentraci. To znamená, že v rámci „katastru“ vznikla jedna okolo kostela soustředěná obec. Mimo jiné až v této době se pohřebiště přesunula k farním kostelům, což je dalším dokladem zásadních změn. Je to právě díky těmto přesunům, že dodnes některé románské či raně gotické kostely stojí zdánlivě úplně nelogicky mimo vlastní vesnické jádro často v polích nebo mezi loukami.\n\nV písemných pramenech se tyto sídelní přesuny často projevují zmínkami o zaniklých vesnicích, resp. o vesnicích, u kterých existovaly snahy je znovu obnovit, a dále i posuny ve vlastních jménech sídlišť (např. často dvojené názvy (\"Tuklely zvané Havraň\", Vysoká \"Lhota zvaná Vysoké Pole\"). Někdy z pramenů vyplývá jasná existence dvou sídlišť blízko sebe položených, pro které se užívá jen jedno jméno. \n\nTato zjištění (a to nejen v české, resp. polské, maďarské historické a archeologické obci, ale především v rámci německého bádání) donutila úplně přehodnotit dosavadní teorie o dynamice středověké společnosti. Nově se začal prosazovat názor, že středověké osídlení není možné v žádné době chápat jako ustálené, ale že sídlištní síť procházela kontinuálním vývojem (tj. neustálý vznik, posun, zánik osad), i když v některých obdobích tyto změny mohly být intenzivnější než jindy). \n"}
{"id": "73925", "url": "https://cs.wikipedia.org/wiki?curid=73925", "title": "Sovolusky", "text": "Sovolusky\n\nNázev Sovolusky má více sídel::\n\n\n"}
{"id": "73927", "url": "https://cs.wikipedia.org/wiki?curid=73927", "title": "Organizace Gehlen", "text": "Organizace Gehlen\n\nOrganizace Gehlen (též Gehlenova organizace) (německy Organization Gehlen) byla zpravodajská služba, kterou v červnu 1946 zřídily úřady americké okupační zóny převážně z německých pracovníků. Je předchůdcem Spolkové zpravodajské služby.\n\nOrganizace byla založena v dubnu 1945 z pozůstatků 12. oddělení generálního štábu pozemních vojsk (Oddělení Cizí vojska - Východ). Náčelníkem organizace byl od počátku až do konce generál wehrmachtu Reinhard Gehlen. Organizace sídlila ve výslechovém táboře Camp King v Oberurselu, v prosinci roku 1947 se přestěhovala do Pullachu.\n\nOd počátku své činnosti byla Organizace řízena americkými vojenskými okupačními orgány prostřednictvím styčných důstojníků. Při výběru zaměstnanců Organizace bylo Gehlenovi vytýkáno, že preferoval antikomunismus před kompromitací nacionálním socialismem.\n\nOrganizace se snažila působit po celém území Německa, ve všech okupačních zónách, ale i jinde v Evropě. Zaměřovala se na sběr informací jak vojenského, tak hospodářského významu. Výsledky své činnosti poskytovala vojenským orgánům USA, které ji na oplátku zabezpečovaly materiálně a finančně. Mezi největší skandály organizace patřilo odhalení agenta KGB Heinze Felfeho či zveřejnění faktu, že organizace sleduje německé politiky. Organizace byla ale zároveň cílem východoněmecké státní bezpečnosti. Naproti tomu se Organizaci podařilo získat spolupracovníky ve východoněmecké státní bezpečnosti či na sovětském velvyslanectví v Západním Německu či či v západoněmeckých organizacích skrytě řízených z Východu (např. Svobodné německé mládeže FDJ)\n\nOd 1. července 1949 přešla Organizace pod přímé řízení nověvzniklé americké CIA. 27. září 1950 byl v Německu schválen zákon o ochraně ústavy , což byl první krok k pozvolnému přechodu Organizace pod správu německých orgánů.\n\nPo přijetí Spolkové republiky Německo do NATO nic nebránilo k převedení Organizace Gehlen pod přímou kompetenci spolkové vlády. Stalo se tak 1. dubna 1956 vznikem Spolkové zpravodajské služby, čímž Organizace Gehlen zanikla.\n\n"}
{"id": "73930", "url": "https://cs.wikipedia.org/wiki?curid=73930", "title": "Alois Hába", "text": "Alois Hába\n\nAlois Hába (21. června 1893, Vizovice – 18. listopadu 1973, Praha) byl český hudební skladatel, hudební teoretik a učitel. Patří k významným objevitelům v oblasti moderní klasické hudby a je jedním z hlavních světových skladatelů a průkopníků mikrotonální hudby, kde užíval především čtvrttónové ladění, v některých svých kompozicích pracoval však též i se škálami třetinotónovými, pětinotónovými, šestinotónovými či dvanáctinotónovými. Kromě mikrotonálních kompozic je ovšem Hába autorem řady skladeb v obvyklé, půltónové stupnici.\n\nAlois Hába se narodil ve Vizovicích. V rodinné kapele, kterou vedl jeho otec, hrál od malička na basu, později k ní doplnil housle. Slovácká folklórní hudba, ve které byly tradičně přítomny kompozice mimo klasickou půltónovou stupnici, ho zásadně ovlivnily na celý život. Po studiu na učitelském ústavu v Kroměříži Hába učil v Bílovicích, v roce 1914 odchází studovat na pražskou konzervatoř, mezi jeho učitele patří mj. Vítězslav Novák. Po vojenské službě na ruské frontě (1915–1917) odešel Hába na jaře 1918 pracovat na ministerstvo války ve Vídni, kde sbíral a archivoval vojenské písně vojáků pocházejících ze slovansky hovořících národů monarchie. Ve Vídni začal rovněž studovat kompozici u Franze Schrekera, ve Vídni se rovněž seznámil s dalšími významnými postavami vídeňského hudebního života, mj. Arnoldem Schönbergem. Svého učitele Schrekera v roce 1920 následoval do Berlína. Z Berlína se v roce 1923 definitivně vrátil do Prahy, aby učil na pražské konzervatoři, kde s podporou Josefa Suka založil v roce 1925 oddělení pro studium mikrotonální hudby.\n\nByl odhodlaným bojovníkem o nový sloh, jenž pečlivě sledoval Schönbergův a Webernův vývoj ve 20. letech 20. století. Od lidové moravské intonační praxe odvodil svůj nejvýraznější novátorský přínos evropské hudbě – propracované tónové systémy čtvrttónové, šestinotónové, dvanáctinotónové i pětinotónové. Podle jeho návrhů byly postaveny speciální nástroje (klavíry, harmonia, klarinet, kytary, trubky). Dále podstatně zasáhl i do dosavadního formového řádu tzv. atematickým slohem, který záměrně odstranil všechny tematické vazby ve skladbě. Částečně je nahradil rytmickými vztahy. Tyto zásady důsledně uplatňoval ve vlastní tvorbě a rovněž je knižně publikoval. Hába odchoval celou řadu žáků jako profesor Pražské konzervatoře a AMU, kde založil a vedl čtvrttónové oddělení. Po únorovém puči byla zrušena čtvrt- a šestinotónová skladba jako samostatný obor a v roce 1951 bylo vyučování tohoto předmětu zcela zlikvidováno.\n\nZ rozsáhlé tvorby Aloise Háby vyniká čtvrttónová opera „Matka“ a atematická symfonická fantazie „Cesta života“ v půltónovém systému věnovaná Rudolfu Steinerovi, dále opery „Nová země“ a šestinotónová „Přijď království Tvé“. Obrovité instrumentální dílo obsahuje sonáty a suity pro různé nástroje psané v různých systémech, 16 kvartetů, 4 nonety, houslový a violový koncert atd.\n\n\n\n\n\n\nV Praze 13 je po něm pojmenována ulice – Hábova.\n\n\n"}
{"id": "73933", "url": "https://cs.wikipedia.org/wiki?curid=73933", "title": "Regiotram Nisa", "text": "Regiotram Nisa\n\nRegiotram Nisa je koncepce meziměstské tramvajové rychlodráhy. Má být vybudována propojením sítě libereckých tramvají s okolními městy, a to výhledově i v Německu a Polsku. \n\nV rámci projektu mají být pro potřebné spoje využity železniční tratě (jedná se tedy o propojení tramvajové dopravy s železniční). S krajským městem Liberec má být v prvních fázích spojen Hrádek nad Nisou či po železnici i Jablonec nad Nisou (stará jednokolejná meziměstská trať nejspíš později zanikne), v dalších fázích se pak napojí i města ležící za hranicemi Česka.\n\nNejvětším problémem projektu je nezajištěné financování. Autoři spoléhali na získání evropských dotací, ministerstvo dopravy však projekt ze seznamu projektů vhodných pro tyto dotace vyškrtlo s tím, že jiné projekty jsou pro Česko důležitější.\n\n\n"}
{"id": "73935", "url": "https://cs.wikipedia.org/wiki?curid=73935", "title": "Petar Brzica", "text": "Petar Brzica\n\nPetar Brzica byl chorvatský fašista a ustašovec. Před válkou byl studentem na františkánské koleji v Širokém Brijegu v Hercegovině. Stal se vítězem makabrózní soutěže dozorců o nejvíce likvidovaných vězňů, jež se konala 29. srpna 1942 v koncentračním táboře Jasenovac. Podařilo se mu údajně zavraždit 1360 (někdy uváděno 1300 či 1320) vězňů speciálním nožem, zvaným srbosjek (cyrilicí \"Србосјек\"). Získal tak přezdívku \"Král hrdlořezů\" a jako odměnu za výhru obdržel zlaté hodinky, stříbrné příbory, opékané selátko a víno. Historici však tak vysoký počet zavražděných zpochybňují. Podle jiných zdrojů byl počet jím zavražděných vězňů buď 670 nebo 1100.Po válce se dostal přes americké zajetí do USA, kde svému psychiatrovi vše popsal. Nebyl nikdy vydán ani potrestán. \n"}
{"id": "73940", "url": "https://cs.wikipedia.org/wiki?curid=73940", "title": "Kapitálové náklady", "text": "Kapitálové náklady\n\nKapitálové náklady (často se používá zkratka CAPEX z anglického \"capital expenditures\"), jinak také \"investiční náklady\", jsou náklady obchodní společnosti na pořízení nového a obnovu starého (nejen) fyzického majetku, jako např. zařízení, nemovitosti, průmyslové a technické vybavení. V účetnictví jsou investiční výdaje započteny k účetním aktivům.\n\nČastou otázkou v účetnictví každé firmy je, zda dané náklady mají být vedeny jako investiční, nebo jako provozní výdaje. Náklady vedené jako provozní výdaje se promítají do nákladů najednou. Náklady vedené jako investiční se však amortizují postupně po dobu několika let.\n\n\n"}
{"id": "73946", "url": "https://cs.wikipedia.org/wiki?curid=73946", "title": "Petr Kalandra", "text": "Petr Kalandra\n\nPetr Kalandra (10. března 1950 Praha – 7. září 1995 Praha) byl český hudebník, zpěvák, kytarista, hráč na foukací harmoniku a skladatel. Působil ve skupinách Marsyas, ASPM, Blues Session či Čundrgrund. Byl vyhledávaným studiovým hráčem, nazpíval také písně pro film \"Tankový prapor\".\n\nV roce 1964 ještě jako dítě vystupoval v televizním pořadu \"Hledáme písničku pro děti\". S rodiči žil v Tunisu, ve Francii a v USA. To výrazně ovlivnilo jeho pozdější hudební tvorbu.\n\nV 70. letech hrál společně s mnoha hudebníky. Patřili mezi ně například Zuzana Michnová, Jaroslav Hutka, Vladimír Merta, Jan Hrubý nebo Vladimír Mišík. Od roku 1973 vystupoval se skupinou Marsyas. V roce 1975 se oženil. V roce 1984 Marsyas opustil a vystupoval v triu ASPM.\n\nOd roku 1980 hrál se skupinou Blues Session. Jeho smrt v září 1995 způsobilo naprosté selhání organismu, poté, co se v nemocnici vzpamatovával z pádu, při kterém si zlomil několik žeber.\n\nJeho prastrýcem byl Záviš Kalandra.\n\n\nSeznam neobsahuje ty desky, které natočil se skupinami Marsyas a ASPM.\n\n"}
{"id": "73950", "url": "https://cs.wikipedia.org/wiki?curid=73950", "title": "Redundance", "text": "Redundance\n\nRedundance (z lat. \"redundare\", přetékat, přebývat) znamená informační nebo funkční nadbytek, například větší množství informace, prvků nebo zařízení, než je nezbytné. Odtud dvojí odlišné užití slova: \n\nJazyk sám je z informatického hlediska silně redundantní, protože ne všechny kombinace hlásek a písmen dávají v daném jazyce smysl. Ale jen díky tomu může čtenář rozeznat překlepy, tiskové chyby a podobně. Automatické jazykové korektory využívají právě této „přirozené“ redundance. Naopak telefonní čísla mají redundanci daleko menší a při chybě se uživatel často dovolá jinému účastníkovi než chtěl. \n\nPři hlasové komunikaci a za ztížených podmínek nebo u obtížných slov, zkratek atd. se redundance uměle zvyšuje hláskováním: slovo „pac“ se hláskuje jako „pé-á-cé“ nebo „Petr – Adam – Cyril“. To je zvlášť obvyklé v angličtině (\"spelling\"), kde se výslovnost často velmi odchyluje od psané formy. Kromě toho se redundance záměrně využívá v rétorice: opakovaná slova a myšlenky si posluchač lépe zapamatuje, v básních se myšlenka často opakuje jinými slovy (hendiadys, paralelismus).\n\nZejména zápisy čísel, kódů a programů mají velmi nízkou redundanci, která se často plánovitě zvyšuje například paritou, kontrolní číslicí nebo kontrolním součtem, které umožňují aspoň odhalení části chyb. Ještě daleko složitější a nákladnější redundance se užívají v podobě tzv. „samoopravného kódování“ (samoopravný kód), které dovoluje automatickou opravu jedné nebo i více chyb na určitý počet bitů informace.\n\nTypickým příkladem technické redundance je například zdvojování výtahových lan, souběžné ukládání dat v diskových polích RAID, souběžné zpracování dat u spolehlivostních počítačových systémů nebo ztrojení řídících a komunikačních systémů v raketoplánu. Také první československý číslicový počítač SAPO měl ztrojenou výpočetní jednotku a při nesouhlasném výsledku operace jednotky „hlasovaly“. Zároveň je však třeba uvážit, že tento druh redundance zvyšuje počet součástek a tím také pravděpodobnost nahodilé chyby i poruchy.\n"}
{"id": "73951", "url": "https://cs.wikipedia.org/wiki?curid=73951", "title": "Rastrovací elektronový mikroskop", "text": "Rastrovací elektronový mikroskop\n\nRastrovací, nebo též skenovací, či řádkovací elektronový mikroskop \n(angl. \"scanning electron microscope\", SEM), je elektronový mikroskop, který využívá k zobrazování \"pohyblivého\" svazku elektronů. Slouží převážně k topografické analýze různých materiálů převážně velmi malých objektů, či objektů s detaily které běžný optický mikroskop nerozpozná.\n\nNa každé místo vzorku je zaměřen úzký paprsek elektronů (prochází jej po řádcích – odtud řádkovací). Interakcí dopadajících elektronů s materiálem vzorku vznikají různě detekovatelné složky.\nJak paprsek putuje po vzorku, mění se podle charakteru povrchu úroveň signálu v detektoru. Z těchto signálů je pak sestavován výsledný obraz.\n\n\nZdrojem elektronů je elektronová tryska, nejčastěji wolframové žhavené vlákno, umístěné v tzv. Wehneltově válci.\n\nElektrony jsou urychlovány směrem k vzorku urychlovacím napětím (typicky 0,1-30kV).\n\nSvazek elektronů (paprsek) je upravován, zaostřován elektromagnetickými čočkami. Tubus obsahuje zpravidla jednu nebo více kondenzorových čoček, objektivovou čočku, vychylovací cívky rastrů a cívky stigmátorů pro korekci astigmatismu. Dopad paprsku elektronů na vzorek způsobí emisi sekundárních elektronů, zpětně odražených elektronů, RTG záření a jiných signálů ze vzorku, které jsou pak detekovány a analyzovány.\n\n\n\n"}
{"id": "73952", "url": "https://cs.wikipedia.org/wiki?curid=73952", "title": "Seznam zaniklých vesnic na území Prahy", "text": "Seznam zaniklých vesnic na území Prahy\n\nSeznam zaniklých vesnic na území Prahy obsahuje osady (případně čtvrti), jejichž názvy se nezachovaly ani jako pojmenování městských částí ani jako názvy katastrálních území v Praze, a které buď zanikly fyzicky nebo nikdy nebyly správními celky nebo jako samostatné celky zanikly při spojování obcí a při reformách územní správy nebo jsou dnes jejich názvy jen pomístními jmény, někdy obsaženými i v názvech ulic. Mezi takto nejznámější území patří např. Pankrác, Těšnov či Holešovičky.\n\n\n\n\n\n\n\n\n\n"}
{"id": "73953", "url": "https://cs.wikipedia.org/wiki?curid=73953", "title": "Problém", "text": "Problém\n\nProblém (z řeckého \"πρόβλημα\" < \"πρό-\" „před“ + \"βάλλω\" „házet“, tedy „to, co bylo předloženo“) označuje takové podmínky, nebo situaci nebo stav, který je nevyřešený, nebo nechtěný, nebo nežádoucí. Problém obvykle vyžaduje nějaké řešení. V takovém případě je nutné pochopit nejdůležitější aspekty daného stavu, neboť jen tak lze nalézt způsob řešení problému.\n\nProblém není totéž co úloha. Pro řešení úlohy jsou obvykle stanoveny i postupy a pravidla jak úlohu řešit.\n\nTermín řešení problémů má poněkud odlišný význam v závislosti na disciplíně. Například v psychologii to znamená mentální proces, v informatice proces s využitím CASE nebo podobného nástroje, anebo algoritmus. Řešení problémů lze redukovat na jejich odstraňování, viz definici anglického .\n\nPro dobře a špatně definované problémy se používají různé přístupy. Dobře definované problémy mají konkrétní konečné cíle a jasná očekávaná řešení, zatímco u špatně definovaných problémů tomu tak není. Dobře definované problémy také umožňují lepší počáteční plánování.\n\nŘešení problémů někdy znamená zabývat se praktičností, způsobem jak okolnosti ovlivňují význam, a sémantikou neboli interpretací problému. Klíčem k vyřešení problému je schopnost porozumět konečnému cíli problému a pravidlům, která lze použít. Někdy problém vyžaduje abstraktní myšlení nebo kreativní schopnosti.\n\n\n\n"}
{"id": "73956", "url": "https://cs.wikipedia.org/wiki?curid=73956", "title": "Náhoda", "text": "Náhoda\n\nNáhoda v běžné řeči označuje jevy, jejichž výskyt neumíme vysvětlit. Pokud něco označíme za náhodný jev, můžeme tím mínit dvojí odlišný názor:\nZatímco v prvním případě tedy konstatujeme zřejmý stav věcí, ve druhém činíme navíc závěr, který lze jen obtížně dokázat. Objevit jev, který nemá žádnou příčinu, se dosud nikomu nepodařilo. Obhajoba takového objevu totiž vyžaduje vyloučení všech možných příčin jevu. Neexistuje rychlejší postup, než sekvenční vylučování možných příčin jevu. Vyloučí se 1. možná příčina, 2. možná příčina, 3. možná příčina atd., a tak se postupuje tak dlouho, dokud není nade vší pochybnost zcela jisté, že byla zvážena již poslední možná příčina jevu a že počet možných příčin jevu dospěl prokazatelně ke konečnému číslu.\nV běžné řeči označujeme jako náhodné to, co „nedává smysl“, a čím se tedy nemá smysl dále zabývat. Pokud se sejdou dvě nebo více málo pravděpodobných událostí (např. člověku přeběhne přes cestu černá kočka a vzápětí si zlomí nohu), řekneme, že to byla náhodná či nahodilá shoda. O lidech, kteří by zde hledali skrytou, nebo dokonce osudovou nutnost (zákonitost), obvykle říkáme, že jsou pověrčiví; pokud v tom vidí spiknutí, může to být příznak paranoie. Z psychologického hlediska však mohou být takové shody do té míry významné, že na nich švýcarský psycholog Carl Gustav Jung založil svůj koncept synchronicity.\n\nNejlepší vědecké vysvětlení jevu je vysvětlení kauzální čili nalezení nutné příčiny: jev nastane tehdy a jen tehdy, pokud mu předcházela určitá příčina. Takové vysvětlení totiž umožňuje jevy předvídat. To je však prakticky možné jen u jevů poměrně jednoduchých, s jedinou příčinou. Proto se jevy ve vědě obvykle izolují do zjednodušených podmínek experimentu, kde se snažíme rušivé okolnosti vyloučit. Například k demonstraci, že různé předměty padají stejně rychle, je třeba vyloučit odpor vzduchu a pokus provádět ve vakuu.\n\nOd 17. století se však věda naučila zkoumat i opačný extrém, totiž „čistě náhodné“ jevy s velmi mnoha nerozlišitelnými příčinami (multikauzální), jako je házení hrací kostkou. Zde se nehledají příčiny, nýbrž zaznamenávají jednotlivé výsledky a hledá se limita podílu „příznivých případů“ ze všech hodů, když se počet pokusů blíží k nekonečnu. Tím se zabývá matematická disciplína teorie pravděpodobnosti.\n\nPravděpodobnostní statistické vyšetřování hromadných dat se ukázalo jako nesmírně užitečné, neboť se dá použít i pro jevy velmi složité v přírodních i společenských vědách (např. preference občanů ve volbách) a jevy také dokáže (s jistou pravděpodobností) předvídat. Protože však takové zkoumání nevychází z předem navržené (kauzální) hypotézy, je třeba jeho výsledky teprve následně interpretovat, např. hledat korelace mezi různými podmínkami a parametry zkoumaného jevu a z nich usuzovat na příčinné vztahy.\n\nPojem náhody a náhodných mutací hraje klíčovou roli v evoluční teorii, kde tedy může znamenat buď resignaci na příčinné vysvětlení, anebo výslovné popření jakékoli příčiny, což by ovšem bylo tvrzení metafyzické, nikoli vědecké (viz výše). Také proto narazila Darwinova teorie na odpor řady vědců, kteří trvali na deterministickém obrazu světa, a k jejímu prosazení přispěly ideologické důvody, např. u E. Haeckela (monismus).\n\nNahodilé jevy se vždycky užívaly jako jakási náhradní spravedlnost tam, kde není možné rozhodnout jinak. Tak například při rovnosti hlasů se často rozhoduje losem, losem se určuje pořadí závodníků nebo utkání a podobně. Na pečlivě připravené náhodě s vyloučením jakéhokoli záměrného ovlivnění jsou založeny loterie, hazardní hry nebo ruleta. V archaických kulturách se výsledek losování pokládal za rozhodnutí nadlidských sil či osudu a užíval se velmi často k věštění i tam, kde dnes dáváme přednost volbě. Viz např. J. Bleicken: \"Athénská demokracie\".\n\nPředpoklad, že se u úrazů, nehod, katastrof a podobně jedná o nahodilé jevy a rizika, je základem pojišťování a pojistné matematiky. Proto se pojišťovny musí bránit proti podvodům, které náhodnost pouze předstírají (záměrné havárie, požáry atd.).\n\nNepředvídatelnost nahodilých jevů se využívá také v šifrování (kryptografii): posloupnost (pseudo)náhodných čísel může sloužit jako účinný šifrovací klíč. Náhodné postupy v hudební skladbě používá aleatorická hudba.\n\nTechniky pravděpodobnostního šetření umožnily podstatné zjednodušení např. kontrol kvality: místo, aby se kontroloval každý vyrobený kus, stačí zkontrolovat jistý počet vzorků, které však musí být vybrány náhodně. K tomu se užívají posloupnosti pseudonáhodných čísel, která se sice generují počítačovým algoritmem, a nejsou tedy v přesném smyslu náhodná, nicméně nevykazují žádné zjevné pravidelnosti a naopak mají potřebné statistické vlastnosti, například rovnoměrné rozložení.\n\nText je převzat z: Nahodilost\nAristoteles nabízí dvě různá pojetí náhody: jedno označuje TYCHÉ (necílevědomé zasahování do lidského jednání), druhé AUTOMATON. S tématem nahodilosti souvisí jeden ze základních pojmů Aristotelovy filosofie, termín SYMBEBÉKOS, v navazujících latinských překladech uváděný jako \"accidens\", v českém jazykovém prostřední „případek“.\n\n„Případkem se nazývá, co sice k předmětu náleží a pravdivě se o něm vypovídá, ale nikoli nutně ani zpravidla.“ Z \"Topik\" pak lze vyvodit názor, že „…případek nelze vřadit do definice...“. Podle Aristotela se jedná „…o zvláštní vztahový pojem označující vztah mezi tím, o čem se vypovídá, a tím, co se o tom říká. SYMBEBÉKOS není označením vztahu samého, nýbrž označením jednoho pólu toho vztahu; označuje to, co něčemu patří, co však nepatří k pojmovému jádru toho, čemu to přísluší…“, jak podotýká Jaromír Bartoš v publikaci \"Kategorie nahodilého v dějinách filosofického myšlení\". Podobně jako Aristoteles se vyjadřuje jeho středověký arabský následovník Avicenna (citace přebíráme z jeho \"Knihy definic\"): „…dále se případkem nazývá jednoduchý pojem obecný, který se jako atribut přisuzuje mnohým věcem, pokud tuto věc nevytváří a netýká se jejich podstaty…;…případkem se také nazývá každá vlastnost, jejíž existence netrvá od začátku té věci.“\n\nZajímavý příspěvek k tomuto tématu zanechal novověký racionalista G. W. Leibniz, jenž ve svých \"Nouveaux essays\" píše: „…rozeznáváme-li na substanci dvojí, predikáty a subjekty těchto predikátů, není divu, že o onom subjektu pak nic nemůžeme říci; vždyť jsme provedli abstrakci a subjekt oddělili od jeho vlastností a akcidencí; substance je konkrétní, akcidence je abstraktum…“.\n\nZa zmínku stojí rovněž další racionalista německé provenience, završitel německé klasické filosofie G. W. F. Hegel, jenž ve svém \"System der Philosophie\" uvádí: „…nahodilé je takové, co nemá důvod svého bytí v sobě, nýbrž v jiném…“. Tento výrok nám zřejmě připomíná podobné formulace ideového předchůdce německého idealismu, ke kterému se hlásili zejména Schelling a Hegel, B. B. Spinozu a jeho pyramidální výstavbu vymezování jednotlivých termínů vlastního filosofického systému. Jak dále ve stejné práci Hegel podotýká: „…určenost zvnějška je ovšem také determinovanost, a proto není možné pokládat nahodilé za nedeterminované.“\n\nPřipomeneme si také některé teze positivisticky orientovaného logika J. S. Milla, který se k tomuto problému vyjadřuje takto: „Nahodile spjatá fakta jsou sama o sobě následky příčin, a tedy zákonů, jsou to však následky různých příčin, které navzájem nejsou zákonitě spjaty.“\n\nJak poznamenává Jaromír Bartoš, všem dosud uvedeným definicím v rámci různých koncepcí lze dát stereotypní formu: „Nahodilé je to, co neplyne z …“; později upozorňuje na to, že podstatnost a nepodstatnost ve smyslu ontologickém se nekryje s podstatností a nepodstatností ve smyslu antropocentrickém (např. plody člověka zpravidla nezajímají z hlediska botanického zařazení, ale z hlediska jejich využitelnosti člověkem).\n\nAby celé toto pojednání nevyznělo příliš jednoznačně a určitě, seznamuje nás Jaromír Bartoš s vědeckými výzkumy, resp. s jejich postupy a výsledky; zmiňuje zejména tzv. hromadné procesy, ve kterých se jedná spíše o prvky prostorově rozptýlené, nikoliv o soubory, jejichž prvky spolu bezprostředně prostorově souvisejí. „Za těchto okolností se kategorie vnitřní a vnější ve vztahu k hromadnému procesu stávají nejasnými, problematickými nebo dokonce nefunkčními.“ Nakonec představuje termín posouvání meze v závislosti na změnách perspektivy pozorování: „…díváme-li se z velkého odstupu, vidíme jen hlavní obrysy dění a vše ostatní se nám ztrácí v oparu nahodilosti; díváme-li se zblízka, vidíme podrobně pletivo procesů, reflektujeme je jako zákonité a za nahodilé pokládáme jen jevy zcela efemérní…“\n\nCelou studii uzavírá autor konstatováním „…tak je tedy kategorie nahodilého pojmem klasifikačním a hodnotícím ve smyslu ontologickém…“ a připojuje několik výstižných metafor: „Nahodilost je rubem mince, jejímž lícem je zákonitost. Anebo spíše sama je lícem všech jevů. Je pestrým šatem světa, jehož chodu vládne zákon.“\n\n\n\n"}
{"id": "73959", "url": "https://cs.wikipedia.org/wiki?curid=73959", "title": "Příměstská železnice v Istanbulu", "text": "Příměstská železnice v Istanbulu\n\nPříměstská železnice v Istanbulu je síť příměstské železnice, která doplňuje síť veřejné dopravy v Istanbulu.\n\nV současné době tvoří příměstská železnice v Istanbulu dvě tratě, vedoucí po pobřeží. Jedna vede na evropské straně města, druhá na asijské. Evropská trať je dlouhá 30 km, má 18 zastávek. Trať začíná v centru, ve stanici Sirkeci, kde je umožněn i přestup na moderní tramvajovou trať a vede zhruba stejným směrem jako ona trať do stanice Halkali, na západě města. Druhá trať v asijské části města byla vystavěna také na jižní části pobřeží, tato je dlouhá 44 km a má 28 stanic, vlak trasu ujede za 65 minut. Oba systémy jsou elektrifikované a přepraví 13 000 cestujících za hodinu.\n"}
{"id": "73960", "url": "https://cs.wikipedia.org/wiki?curid=73960", "title": "Ernst Biberstein", "text": "Ernst Biberstein\n\nErnst Emil Heinrich Biberstein, narozený jako Ernst Szymanowski (15. února 1899, Hilchenbach – 8. prosince 1986, Neumünster) byl evangelický pastor, který se stal členem NSDAP a SS, kde dosáhl hodnosti Obersturmbannführera. Stal se hlavou 6. oddílu skupiny C zvláštních jednotek Einsatzgruppen, jež vraždily civilní obyvatelstvo za frontou, převážně Židy. Jeho oddíl zavraždil dva až tři tisíce Židů na Ukrajině.\n\nV roce 1947 byl postaven před americký vojenský tribunál v Norimberku v rámci procesu s příslušníky Einsatzgruppen. Byl shledán vinným zločiny proti lidskosti, válečnými zločiny a členstvím ve zločineckých organizacích, za což byl 10. dubna 1948 odsouzen k trestu smrti oběšením, který mu byl cestou milosti v roce 1951 změněn na doživotní vězení. Na svobodu se ovšem dostal již v roce 1958.\n\n\n"}
{"id": "73962", "url": "https://cs.wikipedia.org/wiki?curid=73962", "title": "Takamacu", "text": "Takamacu\n\nTakamacu (: 高松市; \"Takamacu-ši\") je hlavní město prefektury Kagawa na severu ostrova Šikoku v Japonsku. Takamacu leží na břehu Vnitřního moře.\n\nK 1. únoru 2006 mělo podle odhadu město 418 242 obyvatel a hustotu osídlení 1115 ob./km². Celková rozloha města je 375,09 km².\n\nMěsto bylo oficiálně založeno 15. února 1890. Je politickým a ekonomickým centrem oblasti už od období Edo, kdy rod Macudaira udělal z Takamacu hlavní město svého panství.\n\nHlavní turistickou atrakcí města je překrásná zahrada Ricurin-kóen založená v polovině 17. století.\n\nPřibližně patnáct kilometrů jihozápadně od centra leží letiště Takamacu.\n\n\n"}
{"id": "73970", "url": "https://cs.wikipedia.org/wiki?curid=73970", "title": "Prostřední Suchá", "text": "Prostřední Suchá\n\nProstřední Suchá (německy \"Mittel Suchau\", polsky \"Sucha Średnia\") je původně samostatná obec, nyní součást statutárního města Havířova. Nachází se v Moravskoslezském kraji v okrese Karviná (na území někdejšího Těšínského knížectví). Její rozloha zabírá 595,6 ha. K 31. 12. 2017 měla 4671 obyvatel.\n\nPrůměrná roční teplota se pohybuje mezi 8 až 9 °C, průměrná teplota vzduchu v červenci je okolo 18 °C. Prostřední Suchou protéká řeka Sušanka. Rybníky kolem této říčky byly využívány jako sedimentační nádrže pro uhelné kaly. \n\nRok vzniku obce není znám. Podle kroniky Prostřední Suché je první zmínka o obci z „Historie arcibiskupství vratislavského“. Když byl Heinrich I. (Jindřich I.) zvolen roku 1302 vratislavským biskupem, nechal sepsat seznam desátků na území své diecéze. V tomto dokumentu se poprvé zmiňují obce s názvem Suchá. Lze se domnívat, že tři sousední obce, tj. Horní Suchá, Prostřední Suchá a Dolní Suchá, tvořily kdysi jediný celek.\n\nDalším historickým pramenem, který nabízí pohled na historii obce, je švabachem psaná křestní kronika, která se částečně dochovala a kde první záznam o křtu pochází z roku 1785. V tomtéž roce byla při místním kostele zřízena farní správa, ke které náležely všechny tři Suché. Fara stála na území Dolní Suché. Základní kámen k současnému kostelu byl položen roku 1875. Roku 1876 byl kostel dostavěn a vysvěcen ve jménu sv. Jana Křtitele. Svěcení provedl generální vikář Sněgoň.\n\nO rozvoj českého školství v obci se zasloužil zejména P. Augustin Matěj, místní kněz. Jeho přičiněním vznikl tzv. Halířový spolek, jehož náplní byla podpora studující mládeže. Hospodářský nárůst obce zaznamenaly za působení správce panství Chlopka. Česká škola v obci vznikla roku 1785 při farním úřadu katolického kostela. O její stavbu se zasloužil velkostatkář z Dolní Suché Tomáš Kašperk. Škola byla zprvu jednotřídní a docházely do ní děti ze všech tří obcí. Škola byla určena pro děti z katolických i evangelických rodin. Školní kroniku vedl od roku 1879 František Sněgoň, důležitá postava školství v Prostřední Suché. Za jeho působení se z jednotřídky stala škola s pěti ročníky. V šedesátých letech 19. století byla založena polská evangelická škola.\n\nUhelný průmysl se začal rozvíjet od první poloviny 19. století. Podle tradice uhlí nalezl rolník, který se chtěl na poli ohřát. Proto rozdělal oheň a kolem něj naskládal černé kameny, které nalezl na povrchu. Když poznal vlastnosti „černého kamene“, udělal stejný pokus i doma. Poté podal zprávu uhlířům. Se zdokonalováním strojů se těžba uhlí rozšiřovala, což mělo za následek stěhování lidí ze vzdálenějších obcí do bližší Prostřední Suché. V roce 1902 prodal místní velkostatkář celé své panství majitelům dolů Orlová-Lazy. Noví majitelé provedli pokusné vrty na území Prostřední a Dolní Suché, zda se pod obcemi nenachází uhlí. Po úspěšných testech zahájili majitelé pozemků 21. listopadu 1907 hloubení jámy, která se nachází po levé straně okresní silnice spojující Lazy s Dolní Suchou. Důl nesl jméno císaře Františka Josefa. Nález uhlí měl za následek zvýšení počtu obyvatel Prostřední Suché a také vzrůst ceny místních pozemků.\n\nRoku 1909 byla započata stavba dráhy mezi Lazy a Dolní Suchou. Dráha, která sloužila převážně pro dopravu strojů, byla dostavěna roku 1910. Na podzim téhož roku byla zahájena stavba železnice mezi Suchou a Kunčicemi (dnes součást Ostravy), která byla dále propojena s Moravskou Ostravou. Dráha měřila 17 km a protínala obce Suchá, Šumbark (dnes součást Havířova), Šenov a Václavovice a končila v Kunčicích nad Ostravicí, kde již existovalo spojení s Moravskou Ostravou. Na stavbě dráhy i nádraží pracovali často lidé „nižší mravní úrovně“, proto byl posílen místní četnický sbor na čtrnáct lidí. Dráha Suchá–Kunčice byla zprovozněna 1. listopadu 1911. Následujícího roku se začala budovat dráha Suchá–Těšín (dokončena 1914, provoz zahájen 1. září 1914). Za první světové války sloužila dráha k převozu vojenského materiálu.\n\nDůsledkem rostoucího počtu obyvatelstva byl i nedostatek pohřebních míst. Ten se podařilo překonat zřízením nového komunálního hřbitova v Prostřední Suché na pozemku mezi starým hřbitovem a místní farou.\n\nPrvní světová válka se na obcích projevila mj. nedostatkem pracovních sil, jelikož kvůli mobilizaci bylo mnoho mužů povoláno do boje. I místní důl měl problémy s nedostatkem sil a na čas musel omezit těžbu černého uhlí. Vojenský generální štáb se nacházel v Těšíně a jeho velitelem byl jmenován arcikníže Bedřich (v Bezručových básních Gero). Bedřich prohlásil za válečné území celé Těšínské Slezsko. Takřka na celém jeho území se rozmohlo i udavačství. Dle dobových záznamů měl udavač dostávat plat 70 korun měsíčně. Za protistátní činnost byli někteří odsouzeni i k trestu smrti. Popravy se vykonávaly při soudu v Moravské Ostravě. Dalšími jevy spojenými s válkou byly nedostatek, lichva, příděly potravin aj. Vzhledem k nedostatku uhlí, který byl způsoben mobilizací pracovních sil, se mohli někteří muži vrátit, aby pracovali v dolech.\n\nPo konci války a po vzniku Československé republiky nastaly spory mezi Československem a Polskem o Těšínské Slezsko. Někteří Poláci se snažili připojit tuto oblast k Polsku, Češi naopak trvali na tom, aby patřila Československu. Podobné spory se vedly i v Prostřední Suché. Byla zřízena česká policejní komise, která měla chránit české obyvatelstvo před polskými bojůvkami. Polská milice obsadila i místní nádraží (1. listopadu 1918) a polský komisař dr. Tadeusz Michejda požadoval, aby zaměstnanci železnice složili slib věrnosti Polské republice. Čeští občané se chránili zřízením místních hlídek. Prostřední Suchá a Dolní Suchá ležely mezi Horní Suchou a Šumbarkem, tedy mezi obcemi, které měly polskou správu, proto jejich postavení bylo ještě obtížnější. Nepokoje trvaly až do 20. července 1920, kdy bylo Těšínské Slezsko rozděleno mezi Polsko a Československo. Spory natropily mnoho zla jak na straně české, tak na straně polské. \n\nRoku 1920 se obec dočkala i pošty a v roce 1926 byla postavena nová měšťanská škola. O rok později se obec dočkala nové radnice. Na správě obce se podílely obě národnosti. Jedna z prvních autobusových linek byla zavedena roku 1929, kdy bylo Ondřeji Sikorovi povoleno provozování autobusové dopravy z Dolní Suché do Bludovic.\n\nPo podepsání Mnichovské dohody došlo k okleštění Československa a Poláci si opět začali nárokovat Těšínské Slezsko. Dne 1. října 1938 vyslalo Polsko svou armádu, aby zabrala území Těšínska. V obci Prostřední Suchá zabrali Poláci obecní i poštovní úřad. Polská vláda nechala vylepit plakáty, které hlásaly připojení Těšínského Slezska k Polsku, rušení českých škol, zavedení polské měny apod. Omezil se i život českých spolků. Byl likvidován majetek obce i místních hasičů. Polská správa obce potlačovala používání české řeči, kupř. za pouhý pozdrav „Nazdar!“ byla vyměřena pokuta 5 zlotých a nádavkem facka od vojáka. Druhá světová válka dala obrovskou ránu dnes bezproblémovým česko-polským vztahům.\n\nPo druhé světové válce byl v obci ustanoven městský národní výbor. Dne 18. srpna 1946 zavítal do obce tehdejší náměstek předsedy vlády a mistr průmyslu Zdeněk Fierlinger a navštívil Důl Suchá a poté po železnici dojel do stanice Prostřední Suchá. 26. února 1948 byl v obci ustanoven akční výbor, který provedl v obci politické čistky v duchu politiky Komunistické strany Československa (KSČ). Podobně jako v celé republice následovalo znárodňování soukromého majetku. Dne 8. října 1949 navštívili obec při příležitosti přejmenování Dolu Suchá na Důl Dukla ministři komunistické vlády Augustin Kliment (ministr průmyslu) a Václav Nosek (ministr vnitra). V roce 1954 došlo k výstavbě kompresní plynárny. Dne 4. prosince 1955 byl v těsném sousedství obce Prostřední Suchá založen Havířov, někdejší chlouba komunistického režimu, nejmladší město Československa, „město květin“. Ve druhé polovině padesátých let navázala na předchozí školské tradice nová škola v Prostřední Suché. Budova školy byla vystavěna v letech 1955 až 1958. Slavnostně byla otevřena 30. srpna 1958. Roku 1964 byl vybudován Dům kultury Havířov-Suchá.\n\nDne 7. července 1961 došlo na Dole Dukla k obrovskému důlnímu neštěstí, které si vyžádalo 108 lidských životů. Příčinou katastrofy byl požár ve sloji číslo 11. Likvidace neštěstí se prováděla dusíkem. Těla se dopravovala ve speciálních uzavíratelných kovových kontejnerech, a to až do 4. srpna 1961. Tento požár, způsobený souhrnem nepříznivých okolností, zejména zanedbáním povinností při provozu pásových dopravníků, liknavému a nesprávnému postupu při zpozorování a oznamování požáru, jakož i labilností větrního systému, se zapsal do dějin českého a světového hornictví. \n\nPo roce 1989 došlo k demokratizaci poměrů a obec Horní Suchá, která byla k Havířovu přičleněna roku 1975, se osamostatnila. Obce Prostřední Suchá i Dolní Suchá zůstaly i nadále ve svazku s Havířovem. Důl Dukla přestal být v 90. letech samostatným podnikem. Od roku 1995 spadal pod Důl Lazy, od roku 2006 převzal otěže podniku Důl Paskov. 10. ledna 2007 byl vytěžen na Dole Dukla poslední vozík uhlí, v červenci téhož roku proběhlo poslední fárání (20. červenec). Tento černouhelný důl, jenž byl založen Maxem Guttmanem v roce 1907, byl uzavřen. Na území Havířova tak byla ukončena veškerá těžební činnost a hornictví v tomto městě se pomalu stává minulostí. 19. června 2008 došlo k odstřelu železobetonové (skipové) věže Dolu Dukla. Jednalo se o první odstřel takovéto stavby v České republice. Bylo k němu zapotřebí 614 rozbušek a 63 kilogramů trhaviny. Těžní věž, která byla uvedena do provozu v roce 1983, jež vážila 16 tisíc tun a měřila 96 metrů, se pod vedením střelmistra Jiřího Eliáše zřítila k zemi v 15 hodin. \n\nKvůli důlní činnosti se v této části obce musí provádět rozsáhlá revitalizace poddolovaného území. Vzhledem k útlumu těžkého průmyslu v celé střední Evropě se i Havířov (resp. Prostřední Suchá) potýká se sociálními problémy, např. s nezaměstnaností a sociálně patologickými jevy, které jsou s nezaměstnaností spojeny. Problémy této městské části způsobují i rozsáhlé ekologické škody vzniklé důlní činností. Přesto však nelze důlní činnosti upřít významný podíl na rozvoji Prostřední Suché. \n\nProstřední Suchá je zapojena do evropského projektu \"Prostřední Suchá – pěkné město pro život\". Projekt je zaměřen na integraci sociálně vyloučených obyvatel do společnosti a na trh práce. Projekt trval v období březen 2012 až únor 2015.\n\nZ oblasti zdravotnictví zde působí pediatr, všeobecný lékař a stomatologové. Školy jsou zde mateřská, základní, střední a dětský domov (založen 1954). Dále je zde pobočka Městské knihovny Havířov (ul. Hornosušská, oddělení pro dospělé, oddělení pro děti, polské oddělení).\n\nZákladní škola byla otevřena 30. srpna 1958 (výstavba v letech 1955–1958). Jsou v ní ročníky I. i II. stupně. Při škole funguje i přípravná třída, školní družina, jakož i školní jídelna. Škola je zaměřena na ekologickou výchovu. V letech 2001–2004 byla držitelkou titulu Ekoškola. Škole se nedaří doplnit kapacitu žáků. Přestože může pojmout až 540 žáků, má jich okolo 300. Žáci školy se účastní na městských aktivitách, ale i v rozvojových programech MŠMT ČR a v jiných programech (např. Zdravé zuby). Dosahuje dobrých výsledků v soutěžích (olympiády, ekologické soutěže). Současnou ředitelkou školy je Mgr. Růžena Bajerová.\n\nNěkdejší Měšťanská a pokračovací škola v Prostřední Suché byla slavnostně otevřena 17. října 1926. Na svou dobu byla škola velice dobře vybavena. Měla tělocvičnu, jeviště, školní dvůr i školní hřiště. V období druhé světové války byla škola převážně německá. Po reorganizaci školství byla škola přejmenována na osmiletou střední školu. Když se v roce 1958 otevřela nová škola v ulici Kpt. Jasioka, říkalo se této škole „druhá budova“. Základní škola postupně uvolňovala učebny škole zvláštní, která zde sídlila v letech 1985–1997. Budova bývalé školy prošla rekonstrukcí.\n\n\n\nMFK Havířov byl založen roku 1922. Sídlí na stadionu Dukla, jehož stavba započala roku 1987, ale dodnes stadion není fakticky dokončen. Kapacita stadionu je 7 500 míst (4 500 míst je krytých). Klubovými barvami jsou modrá a bílá. V průběhu své historie klub měnil názvy: ČSK Moravská Suchá, AFK Suchá, SK Beskyd Havířov, Baník Dukla Suchá, TJ Dolu Dukla Suchá, TJ Baník Havířov a FK Baník Havířov. Největší úspěchy klub zažil v 80. letech 20. století, kdy muži sahali po účasti v nejvyšší soutěži. Po sezóně 1996/1997 v klubu došlo ke krizi, která trvala takřka šest let\n\nNachází se ve Staré ulici, jde o jeden z kostelů Slezské církve evangelické augsburského vyznání. Položení základního kamene proběhlo 3. 8. 1924, posvěcení 2. 8. 1925. Počet míst činí 350, varhany vyrobila fy Jan Tuček z Kutné Hory (posvěcení 31. 10. 1949).\n\n\n\n\n\"Zdrojem pro převážnou část oddílu Historie byla kronika Prostřední Suché, kronika Dolní Suché a kronika Havířova, které jsou zveřejněny pod licencí GNU na stránkách Magistrátu města Havířova. Některé údaje proto mohou být nepřesné nebo zkreslené. Statistické údaje pocházejí ze stránek Magistrátu města Havířova. Další zdroje jsou uvedeny níže.\"\n\n"}
{"id": "73978", "url": "https://cs.wikipedia.org/wiki?curid=73978", "title": "Aleš Hrdlička", "text": "Aleš Hrdlička\n\nAleš Hrdlička (30. března 1869, Humpolec – 5. září 1943, Washington, D.C., USA) byl světoznámý český antropolog a lékař. Přestože většinu svého života strávil v zahraničí, byl vždy vlastencem a podporoval za všech okolností svou českou vlast a také české emigranty v USA. Vždy u něho našli pomocnou ruku.\n\nNarodil se 30. března 1869 v Humpolci jako Alois Hrdlička, později si změnil jméno na Aleš. Byl prvním ze sedmi dětí. Již od malička byl velice chápavý a nadaný. Základy školního vzdělání mu dala matka Karolína a dokonce mohl být přijat hned do 2. třídy obecné školy. Jeho touhou bylo jít na gymnázium, ale jeho rodina se přestěhovala do New Yorku, když mu bylo 13 let. Jeho otec zde dostal dobrou pracovní nabídku, po příjezdu se tak nestalo a otec musel nastoupit do továrny na doutníky. Aleš pracoval jako pomocný dělník s otcem v továrně. Jeho touha po vzdělání byla však tak silná, že navštěvoval večerní střední školu – kurzy angličtiny jako přípravu pro další vzdělání. Když mu bylo osmnáct, byl rozhodnut podle přání svého otce nastoupit na obchodní školu, ale těžce onemocněl (tyfus, zápal plic, zánět pohrudnice). Když pozoroval v nemocnici průběh své nemoci a práci lékařů, rozhodl se studovat medicínu. Pomohl mu jeho ošetřující lékař. Roku 1889 se dal zapsat na newyorský ústav Eclectic Medical College a již v roce 1892 jako první mezi kolegy graduoval a zahájil v New Yorku v roce 1894 krátkou lékařskou praxi. Přitom však studoval na newyorské Homeopatic College a roku 1894 se podrobil ostatním lékařským zkouškám v Baltimoru. V témže roce nastoupil do ústavu pro mentálně postižené v Middletownu, kde se setkal s antropometrií (tělesné měření člověka), to jej ovlivnilo a rozhodlo o jeho dalším životě.\n\nV té době byla antropologie ještě v počátcích. Darwin vyvracel zakořeněné mýty o původu člověka, všude se bádalo, objevovalo, ve snaze potvrdit Darwinovy teorie. Zatímco se ostatní přeli, Hrdlička pilně pracoval. Měl k tomu výborné podmínky, pracoval totiž v úřadě antropologického poradce ve Státním patologickém ústavu v New Yorku, ale to mu nestačilo. V roce 1896 odjel do Evropy a vyhledával veškeré materiály (muzea, nemocnice, university, ústavy, věznice, pohřební ústavy). Vyšetřoval měřením stovky případů, které zaznamenával k pozdějšímu zpracování. Výzkum zakončil ve Francii, kde byli tehdy nejvýznamnější badatelé v tomto oboru v roce 1898. Antropologie zde vznikla v 1. polovině 19. století. Jejím úkolem je studovat člověka jako organismus, který je svým způsobem spjat s živočišnou říší, od níž se odloučil svým osobitým historickým vývojem. Zde Hrdlička zkoumal lebku javanského opočlověka z nálezu roku 1891.\n\nRokem 1898, po návratu do USA, začaly jeho studijní cesty po Americe a od roku 1903, kdy založil Antropologické oddělení Národního muzea USA ve Washingtonu, se cesty staly oficiálními. Začal zkoumat Indiány, mezi kterými i nějakou dobu žil, a černochy. Došel k poznatkům, že v Americe nedošlo k vývoji člověka a že tento kontinent byl osídlen později, v poměrně nedávné době, asi před 15 000 lety, v době kdy již Asie, Evropa a Afrika byly osídleny. Spatřoval původ amerických indiánů ve východní Asii, proto studoval národy ve východní Asii, v Mongolsku, Tibetu, na Aleutách, na Sibiři a na Aljašce, kde nalezl důkazy o tom, že indiáni mají asijský původ. Cesta na Aljašku a do Beringovy úžiny, kde je nejbližší spojení kontinentů Asie a Ameriky, tento názor potvrdila. Zde Hrdlička zkoumal kosterní nálezy a podmínky pro stěhování přes tuto trasu. Došel k teorii, že v období mezolitu se vydaly kočovné kmeny za zvěří, nebo i z dalších příčin ve směru nejmenšího odporu na východ, protože jih Asie již byl zalidněn a dostaly se do dnešní Ameriky, kterou během několika století zalidnily. Nejprve dlouholebí Algonkini, Irokézové, Siouxové, na jih pronikli Aztékové, po nich přišli krátkolebí Toltékové, ti šli do Mexika, Yukatanu. Poslední sem přišli Eskymáci a Athabaskové, ti však museli zůstat na severu. Trasa vedla přes Kamčatku, Beringovu úžinu, řetěz ostrovů Diomedových nebo sv. Vavřince, a nebo přes Aleutské ostrovy v dobách, kdy oba světadíly byly spojeny zemí. Šlo o takzvanou Severní cestu. Potvrdily to výzkumy ruského profesora Rudenka konané v roce 1945 na Sibiři.\n\n\nS tím souvisí jeho teorie o plemenném rozrůznění lidstva. V tom, že se v plemenných poměrech pozorují nápadně malé rozdíly, spatřuje Hrdlička doklad pro jednotný původ lidstva.\n\nTeorie neandrtálské fáze: Původ dnešního člověka si nelze představit mimo souvislost s vývojovým neandrtálským stupněm. Nelze tudíž mluvit o neandrtálském druhu, nýbrž spíše o neandrtálském stupni vývoje.\n\nV roce 1927 vyslovil teorii o jednotném původu a vývoji člověka (za to byl oceněn Huxleyovou medailí): „Člověk se vyvinul z živočišných předchůdců. Všeobecný zákon vývoje platí též pro člověka. Člověk se mohl vyvinout jen tam, kde dospěl vývoj živočichů k nejvyššímu řádu savců, ke catarhinním primátům, tj. úzkonosým opicím a z nich k lidoopům antropoidům. Na dvou kontinentech světa pokročil vývoj jen k nejnižším řádům savců – k vačnatcům. Tyto dva kontinenty můžeme proto vyřadit z oblastí, kde se mohl člověk vyvinout. Pozůstatky živočišných předchůdců člověka nalézáme v prostorách Starého světa – v Evropě, Asii, a Africe. Na této prostoře došlo k vývoji člověka, jak nám to dokazují četné nálezy z celého staršího období čtvrtohor.“\n\nByl uznávaným světovým odborníkem a své teorie podložil mnoha nálezy z celého světa (Indie, Cejlon, Jáva, Austrálie, Dálný východ, jižní Afrika a Evropa, Anglie, Nizozemsko, Belgie, tehdejší Československo).\n\nZa svého života napsal více než 300 vědeckých pojednání (většinou anglicky). Jeho díla však v protektorátě za okupace nemohla být vydávána, protože byla protirasistická. Hrdličkovo Muzem člověka bylo založeno v roce 1930 dr. Jindřichem Matiegkou, který se zúčastnil výpravy s Hrdličkou, při Přírodovědecké fakultě UK v Praze. Hrdlička to financoval. Obsahuje exponáty dokládající hlavní vývoj člověka. Další počin: založil vydávání časopisu světové úrovně – \"Antropologie\".\n\nAleš Hrdlička byl velice skromný. Vědecké výpravy podstupoval s malými náklady. Měl kolem sebe tým mladých lidí a často s sebou brával studenty. Zemřel 5. září 1943 ve Washingtonu na druhý srdeční záchvat. Vždy si přál zemřít ve své vlasti.\n\n\n\n"}
{"id": "73979", "url": "https://cs.wikipedia.org/wiki?curid=73979", "title": "Kruhová úseč", "text": "Kruhová úseč\n\nKruhová úseč je část kruhu vymezená tětivou a kruhovým obloukem vzniklá rozdělením kruhu sečnou.\n\nKaždá úseč je příslušná středovému úhlu α, který může být konvexní (0° < \"α\" < 180°), konkávní (180° < \"α\" < 360°), nebo přímý (\"α\" = 180°; polokruh).\n\nPoužité značení:\n\n\nObvod kruhové úseče:\n\nV případě, že je úhel α konvexní (0 < \"α\" < \"π\"), je obsah úseče roven obsahu výseče (formula_28) bez obsahu rovnoramenného trojúhelníka (formula_29; kladné číslo).\n\nV případě, že je úhel formula_31 konkávní (\"π\" < \"α\" < 2\"π\"), je obsah úseče roven obsahu výseče a obsahu rovnoramenného trojúhelníka. Pro konkávní středový úhel ovšem vyjde obsah trojúhelníka (formula_32) záporný, takže pro celkový obsah úseče opět platí předchozí vzorec:\n\nZnáme-li výšku úseče formula_34 a poloměr:\n\nV praxi je úseč často určena šířkou formula_36 (délka tětivy) a výškou formula_34. Pro obsah pak platí\n\n\n\n"}
{"id": "73988", "url": "https://cs.wikipedia.org/wiki?curid=73988", "title": "Hrací kostka", "text": "Hrací kostka\n\nHrací kostka je malý mnohostěn, obvykle krychle, která se používá pro generování sekvence náhodných čísel. Používá se jako důležitá součást mnoha hazardních i společenských her.\n\nPři hře se často používají dvě nebo více kostek najednou. Kostky jsou stejné velikosti a házejí se z ruky či kalíšku. Mívají tvar krychle se zaoblenými rohy a každá stěna je obvykle označena různým počtem kulatých bodů, kterým se říká oka. Nejčastěji jsou to čísla od 1 do 6. Každým hodem tak hrací kostka „vygeneruje“ náhodné číslo od jedné do šesti.\n\nStěny mohou být ale označeny i jinak, například různými symboly nebo barvami.\n\nNejstarší artefakty podobné dnešním kostkám pocházejí z doby kamenné. Byly to opracované vícehranné kosti se symboly. Poté se hrací kostky začínají objevovat v době starověkého Egypta již v dnešní krychlové podobě. Největšího rozmachu se kostky dočkaly až v období římského impéria, kdy také vznikl slavný citát \"Alea iacta est!\" neboli \"Kostky jsou vrženy!\". Císař Claudius prý napsal knihu o strategii kostek a za císaře Commoda vzniklo v Římě první kasino. Ve starověkém Římě se kostky staly natolik populární hrou, že nakonec byla tato hra jakožto hazardní postavena mimo zákon.\n\nNejstarší nalezená kostka pochází z hlíny u řeky Indu a je stará asi 5 000 let. Ve starověkém Římě je prokazatelně hrávali jak otroci, tak císařové. Také Jan Ámos Komenský jim věnoval celou jednu stranu ve své knížce Orbis pictus (česky Svět v obrazech). Obliba hry ve středověku vedla k opakovaným zákazům ve formě městských vyhlášek i panovnických zákonů. Ve vykopávkách z Pompejí i odjinud byly nalezeny hrací kostky ze dřeva, kostí, hlíny, alabastru, železa i drahých kovů.\n\nHrací kostka je obvykle malá krychle o hraně 1 až 2 cm. Stěny jsou očíslovány od jedné do šesti (nejčastěji pomocí malých kulatých obarvených důlků). Na kubických kostkách jsou hodnoty rozmístěny na kostce tak, aby součet bodů dvou protilehlých stěn byl sedm. Z toho vyplývá, že hrany stěn 1, 2 a 3 se sbíhají v jednom vrcholu. Při pohledu z tohoto vrcholu mohou být stěny seřazeny ve směru nebo proti směru hodinových ručiček.\n\nHod hrací kostkou se často chápe jako ryze náhodný, ačkoliv je - aspoň teoreticky - ve všech svých fázích deterministický. Výsledek je téměř beze zbytku určen hozením kostky, jenže pohyb, který hráč kostce udělil, má tolik parametrů dráhy i rotace, že se výsledek nedá prakticky předvídat. Kostka tak při jednotlivých hodech generuje (pseudo)náhodné číslo a funguje jako jakýsi hardwarový generátor náhodných čísel. Protože ale při výrobě každé kostky dochází k malým odchylkám a ze stěn z větším počtem bodů je odebráno více materiálu, nemají všechny výsledky úplně stejnou pravděpodobnost. Hrací kostky v kasinu proto mají značky zcela zarovnané s povrchem stěny, vyrábějí se s vysokou přesností a spadne-li taková kostka ze stolu, bývá okamžitě nahrazena novou.\n\nKostky se vrhají po jedné nebo ve skupinách přímo z ruky, z kalíšku nebo krabičky na nějaký rovný povrch. Hodnotu hodu ukazuje stěna, která je po zastavení kostky nahoře.\n\nPro jednotlivý hod je pravděpodobnost, že padne nějaká hodnota od 1 do 6 přesně 1/6. Pokud se hází dvěma kostkami, pravděpodobnost součtu hodnot není stejná.\n\nPokud sledujeme pravděpodobnost součtu tří a více kostek, zjistíme, že křivka rozdělení se stále více přibližuje zvonovité křivce normálního rozdělení.\n\nPravděpodobnost, že při hodu padne na všech kostkách předem určené stejné číslo, se zmenšuje na 1/6 s každou další kostkou.\n\nJakožto hmotný předmět nemůže být kostka úplně přesná a její těžiště nebude přesně ve středu. Pravděpodobnost hodu jednotlivých hodnot se bude tedy lišit, například v důsledku rozdílné relativní hmotnosti jednotlivých stran kostky. Můžeme si představit teoretickou kostku, která má pouze hodnotu 6 a na protější straně hodnotu 1 (zbylé strany jsou \"prázdné\"). Pokud bychom tuto kostku rozřízli v půli, bude část s hodnotou \"6\" lehčí než část s hodnotou \"1\", a to v důsledku úbytku materiálu při výrobě \"ďolíčků\" představujících hodnotu (pokud by měla hodnoty zobrazeny například \"puntíky\", bude opět jedna z částí nepatrně těžší v důsledku přidání barvy, která musí mít rozdílnou hustotu než tělo kostky a tím pádem i hmotnost).\n\nV obou těchto případech se však jedná o velmi malé hodnoty, které by se mohly na pravděpodobnosti hodu jednotlivých hodnot projevit prakticky jen v ideálních podmínkách. U kostky s \"ďolíčky\" s hranami 1x1x1cm, je posun těžiště oproti středu ve všech třech osách v rozmezí 0.02 - 0.004 mm, u kostky s graficky znázorněnými hodnotami (\"puntíky\") by se posun těžiště pohyboval v hodnotách okolo 0.000001 mm.\n\nCinknutá kostka je hrací kostka nedovoleným způsobem upravená tak, aby určitá hodnota padala častěji (nebo naopak méně často) než ostatní hodnoty.\n\nMetody jak toho dosáhnout jsou různé. Je možné některé hrany udělat ostřejší nebo kulatější, kostka nemusí mít tvar pravidelné krychle ale je neznatelně zdeformovaná. Pokud kostka není průhledná, je možné do ní přidat závaží a změnit tak těžiště kostky. Je tak možno vytvořit „vyhrávací kostky“, kde častěji padá určitá hodnota, nebo „prohrávací kostky“, kde naopak některá hodnota padá velmi málo.\n\nJsou i důmyslnější metody. Kostka může mít v dutince uvnitř kapku rtuti a dutinka může být spojena s dutinkou na jiném místě. Poklepáním kostkou o stůl se kapka rtuti může stěhovat sem a tam a tak v průběhu hry měnit vlastnosti kostky. Existují také duté kostky. V dutině je malé závaží a polotuhá substance, například vosk, jehož bod tání je nižší než teplota lidského těla. To dovoluje hráči měnit umístění závaží během hry například tím, že na kostku dýchá nebo ji zahřeje v dlani. Vosk změkne a závaží klesne k spodní stěně. Opačná stěna pak má větší pravděpodobnost, že při hodu zůstane nahoře. Méně obvyklou metodou je použití magnetu ukrytého v kostce spolu s elektrickým vedením ukrytým v hracím stole.\n\nV kasinu se používají acetátové průhledné kostky, které je obtížné podobným způsobem „cinknout“.\n\nStěny hrací kostky jsou obvykle označeny nepřerušovanou řadou přirozených čísel, začínající od jedničky (nebo také nuly). Hodnoty jsou vyznačeny tečkami nebo čísly.\n\n\nMnohostěnná kostka je hrací kostka, která má více nebo méně než šest stěn. Tyto kostky jsou nejčastěji používány v RPG a válečných hrách, ale setkáme se s nimi i jako s pomůckami při předpovídání budoucnosti nebo jiných okultních praktikách.\n\nNejčastěji jsou používána platónská tělesa (4, 8, 12 a 20 stěn). Jiné tvary mohou mít 3, 5, 7, 10, 14, 16, 24, 30, 34, 50, nebo 100 stěn.\n\n\n"}
{"id": "73993", "url": "https://cs.wikipedia.org/wiki?curid=73993", "title": "Anežka", "text": "Anežka\n\nAnežka je ženské jméno vzniklé z řeckého \"hagné\" (Neposkvrněná, Čistá). Alternativní variantou je Ágnes či Agnes. Podle českého občanského kalendáře má svátek 2. března.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je −6,3%, což svědčí o poměrně značném poklesu obliby tohoto jména.\n\n\n\n\n"}
{"id": "73994", "url": "https://cs.wikipedia.org/wiki?curid=73994", "title": "Sokolničeskaja (linka metra v Moskvě)", "text": "Sokolničeskaja (linka metra v Moskvě)\n\nSokolničeskaja () do roku 1990 Kirovsko-Frunzenskaja je linka moskevského metra. Označená červenou barvou, alternativně číslem 1, v provozu je od roku 1935.\n\nPrvní úsek trasy mezi stanicemi Sokolniki a Park Kultury byl otevřen 15. května 1935, byl to úplně první úsek metra v Moskvě, který byl zprovozněn. Následovalo prodloužení do stanice Sportivnaja v roce 1957 a ze stejné stanice na tehdejší konečnou Universitet o další dva roky později. Další prodloužení do stanice Jugo-Zapadnaja bylo otevřeno na konci roku 1963. Poté se začalo s prodlužováním na druhé straně trasy, ze stanice Sokolniki do Preobraženskaja ploščaď v roce 1965.Následující rozšíření roku 1990 do stanice Ulica Podbělskogo , v roce 2014 přejmenovaná na Bulvar Rokossovskogo. V roce 2000 prošla stanice Vorobjovy gory rekonstrukcí. 8.12.2014 došlo k prodloužení do stanice Troparjevo, 18.1.2016 do další stanice Rumjancevo a 15.2.2016 do stanice Salarjevo. Linka je v roce 2019 dlouhá 44,1 km a má 26 stanic.\n\nNa rok 2019 je naplánováno otevření nového úseku o délce 11,6 km ze stanice Salarjevo do stanice Stolbovo. Bude zahrnovat stanice Filatov Lug, Prokšino a Olchovskaja. Po roce 2020 se předpokládá prodloužení i severovýchodním směrem ze stanice Čerkizovskaja do stanice Ščjolkovskaja a dále do městských částí Goljanovo a Vostočnyj se stanicemi Čerkizovskaja-2, Amurskaja, Ščjolkovskaja-2, Krasnojarskaja a Vostočnaja.\n\n\n"}
{"id": "73996", "url": "https://cs.wikipedia.org/wiki?curid=73996", "title": "Kalandra", "text": "Kalandra\n\nPojem Kalandra má více významů:\n\n\n"}
{"id": "73998", "url": "https://cs.wikipedia.org/wiki?curid=73998", "title": "Jitka Molavcová", "text": "Jitka Molavcová\n\nJitka Molavcová (* 17. března 1950 Praha) je česká herečka, zpěvačka, spisovatelka, muzikantka a moderátorka, hrající od roku 1970 až dodnes v divadle Semafor, kde je hlavní partnerkou Jiřímu Suchému.\n\nVystudovala střední průmyslovou školu grafickou. Její profesionální život se změnil po celostátní pěvecké soutěži Talent v roce 1970, kterou vyhrála s písní Hany Hegerové \"Lásko má\". V témže roce se zúčastnila konkurzu do divadla Semafor. Prošla s úspěchem a stala se jednou ze semaforských „girls“, kde zpočátku zpívala v originále zejména francouzské šansony.\n\nJejí jemný dívčí soprán se začal prosazovat také v rozhlase a na nahrávkách Supraphonu, písničky jako \"Teď hádej\", \"Hej Tóny\", \"Nové boty\", \"Vrať mi moje srdce zpátky\" nebo \"Náledí\" se staly hity.\n\nJejí výrazný talent se projevoval čím dál tím více a po účinkování v několika semaforských hrách (\"Kytice\", \"Elektrická puma\", \"Smutek bláznivých panen\") se postupně stala hlavní ženskou osobností tohoto divadla.\n\nNeobvyklé kombinace jejího jemného osobního půvabu a nevšedního komického talentu si všimla brzy také televize a film. Na plátně se stala například partnerkou Karla Gotta ve snímku \"Hvězda padá vzhůru\" (1974).\n\nV 80. letech započala její dlouholetá a velice úspěšná práce pro děti (pořady \"Malý televizní kabaret\", \"Studio Kamarád\", \"Kosmická čarodějnice\"), objevila se v řadě televizních pohádek jako \"Taneček přes dvě pekla\", \"Královna koloběžka\", \"Doktorská pohádka\", \"O chytrém Honzovi aneb Jak se Honza stal králem\", \"Vohnice a Kylián\" a v mnohých dalších. Vtiskla svůj hlas večerníčku \"Káťa a Škubánek\". Nezapomenutelná je také její postava nešťastně zamilované pokojské Heli v seriálu \"Návštěvníci\" z roku 1983.\n\nV té době ztvárnila na semaforském jevišti řadu dalších rolí (Markéta ve hře \"Faust\"), ale jedna z nich měla pro její budoucí kariéru rozhodující význam. Ve hře \"Jonáš, dejme tomu v úterý\", která měla premiéru 5. března 1985, se zrodila postava slečny Žofie Melicharové. Jako věrná a zamilovaná hospodyně stárnoucího kabaretiéra, nepříliš vzdělaná, ale s velkým srdcem, získala svoji životní roli a velkou popularitu. Výstupy pana Jonáše a slečny Melicharové patří dodnes na repertoáru Semaforu k tomu nejlepšímu. Společně se objevili také na filmovém plátně: \"Jonáš a Melicharová\" (1986) a \"Jonáš, aneb Jak je důležité míti Melicharovou\" (1988).\n\nDalší příležitostí pro její komický talent se na počátku 90. let stala role „žárlivé ruské matrony“ Varvary v inscenaci \"Nižni Novgorod\" s nezapomenutelným sólem \"Námořníci ze všech světa konců…\" Úspěch měly také hry \"Mé srdce je Zimmer frei\" či \"Víkend s Krausovou\".\n\nVelkou šanci jí dalo v polovině 90. let také Hudební divadlo v Karlíně, kde na jeho prknech několik let ztvárňovala Dolly Leviovou v muzikálu \"Hello Dolly\". Za svůj výkon obdržela Cenu Thálie za rok 1996. Později se zde objevila také jako herečka v inscenaci \"Zvonokosy\".\n\nV letech 1997 a 1998 vystoupila (pěvecky, tanečně a recitačně) spolu s Jiřím Suchým na předvánočním podvečeru Masarykova demokratického hnutí v Divadle Kolowrat, od nějž Jiří (též nemalou zásluhou Jitky) obdržel v Míčovně pražského hradu 7. března 1998 \"Čestnou medaili T. G. Masaryka\" v přímém televizním přenosu, se kterou se \"pochlubil\" ve večerním přenosu divadelního představení. \nV hudební produkci posledních let přinesla coby zpěvačka dva výrazné počiny: \"Já mám ráda komiky\", ve kterém nazpívala nové verze slavných šlágrů českých a světových komiků, a v roce 1999 pak album australských lidových písní \"Nezacházej slunce\" s moderními aranžemi a krásnými texty. Pro děti natočila CD \"Zpívánky\".\n\nV posledních letech se kromě nepřetržitého účinkování v divadle Semafor (nejnověji komedie \"Jako když tiskne\", \"Sukně smutnou jehlou spíchnutá\" či \"Lysistrata\") věnuje také středověké tematice (inscenace \"Oráč a smrt\") a moderování (jeden z ročníků cen TýTý a ceny Thálie). K saxofonu a kytaře, které bravurně ovládá, přidala několik dalších hudebních nástrojů. S úspěchem vystupuje v rozhlase a je autorkou několika pohádkových knížek (\"Pohádky z pastelky\", \"Pohádky a písničky pro šikovné děti\").\n\nV roce 2007 se objevila také na prknech Národního divadla. V režii Miloše Formana ztvárnila roli Tetičky v legendárním představení \"Dobře placená procházka\", večerníček \"Berta a Ufo\", kterému propůjčila svůj nezaměnitelný hlas. Ti nejmenší ji pak mají možnost vidět v \"Kouzelné školce\" nebo v hudebním pořadu Muzicírování, kde mj. spolu s Janem Maxiánem seznamuje děti zejména s písničkami z Osvobozeného divadla a divadla Semafor v České televizi.\n\n\n\n\n\n"}
{"id": "73999", "url": "https://cs.wikipedia.org/wiki?curid=73999", "title": "Luděk Sobota", "text": "Luděk Sobota\n\nLuděk Sobota (* 27. května 1943 Praha) je český herec, bavič, scenárista a režisér. \n\nVystudoval dopravní průmyslovou školu, poté absolvoval herectví na pražské DAMU. Přestože měl schopnost hrát dobře i charakterní role, jeho vlastní doménou se stala komika, především autorská, založená na vlastních textech a improvizaci.\n\nTakovouto tvorbu poznal nejprve v kolektivním tvůrčím duchu souboru Ypsilon pod vedením Jana Schmida, kde hrál od roku 1968. Do povědomí široké veřejnosti vstoupil hlavní rolí ve filmu \"Jáchyme, hoď ho do stroje!\". Poté se často objevoval v komediálních filmech od režiséra Petra Schulhoffa.\n\nV letech 1973–1990 působil v pražském divadle Semafor, kde ve scénkách s Miloslavem Šimkem a Petrem Nárožným dovedl k dokonalosti typ svého přitroublého poplety. Řada těchto skečů byla vydána i na gramofonových deskách firmy Panton. Ke konci osmdesátých let s ním Miloslav Šimek ukončil spolupráci.\n\nV devadesátých letech 20. století se přestával objevovat ve filmu a v televizi. Filmy \"Ještě větší blbec, než jsme doufali\" a \"Nebát se a nakrást\", kde napsal scénář a hrál i hlavní roli, byly odmítnuty jak kritikou, tak i širokou veřejností. V letech 2006 až 2008 vedl vlastní Směšné divadlo v Praze na náměstí I. P. Pavlova, kde byl hercem, režisérem i autorem a kde hrála i jeho manželka Adriana. Bylo uzavřeno pro nedostatek finančních prostředků.\n\nV roce 2010 ztvárnil v komediálním seriálu \"Okresní přebor\" jednu z hlavních rolí Václava Orla, předsedy klubu TJ Slavoj Houslice. Stejnou postavu si zahrál i v následujícím úspěšném filmu \"Okresní přebor – Poslední zápas Pepika Hnátka\" (jedná se o prequel k tomuto seriálu). Díky této \"vážné\" roli přestal být veřejností vnímám pouze jako herec přitroublých popletů a začal být obsazován i do dalších televizních seriálů jako například \"Neviditelní\", \"Mazalové\", \"Ohnivý kuře\", \"Doktor Martin (druhá řada)\" a další.\n\nKromě divadelních a televizních rolí se také věnuje dabingu, například ztvárnil hlavní postavu Pankráce v české sérii adventur Polda 1-6 (1998–2014).\n\nJe podruhé ženatý. Z prvního manželství s Janou Sobotovou má syna Roberta (* 1964). Z druhého manželství s Adrianou Sobotovou má syna Ladislava (* 1988).\n\nDne 28. října 2017 převzal z rukou českého prezidenta Miloše Zemana medaili Za zásluhy.\n\n\n\n\n\n\n\nPolda (herní série) od Zima Software - hlavní role, 1998-2014\n\n\n"}
{"id": "74002", "url": "https://cs.wikipedia.org/wiki?curid=74002", "title": "Mezi supy", "text": "Mezi supy\n\nMezi supy \"(Unter Geiern)\" je společné označení \"Syna lovce medvědů\" (1887, \"Der Sohn des Bärenjägers\") a \"Ducha Llana Estacada\" (1888, \"Der Geist des Llano Estacado\"), dva dějově související romány německého spisovatele Karla Maye. Oba dva romány vycházely nejprve na pokračování ve stuttgartském časopise \"Der Gute Kamerad\" (\"Dobrý kamarád\") a již v roce 1890 následovalo jejich první společné knižní vydání pod názvem \"Die Helden des Westens\" (\"Hrdinové ze Západu\"). Pod novým společným názvem \"Unter Geiern\" vyšly oba romány (ovšem v již v upravené a zkrácené podobě) prvně roku 1914 v nakladatelství Karl-May-Verlag jako třicátý pátý svazek \"Sebraných spisů Karla Maye\".\n\nV Česku se společné jednosvazkové vydávání obou románů nevžilo a oba romány jsou vydávány zvlášť, většinou s odkazem na společný název. Zejména na konci \"Syna lovce medvědů\" bývá poznámka, že dobrodružství hlavních hrdinů (Vinnetou, Old Shatterhand, Hobble Frank, Dlouhý Davy a Tlustý Jemmy) pokračuje v dalším románu. \n"}
{"id": "74008", "url": "https://cs.wikipedia.org/wiki?curid=74008", "title": "Skalice u České Lípy", "text": "Skalice u České Lípy\n\nSkalice u České Lípy (německy \"\") je obec v okrese Česká Lípa, v Ralské pahorkatině, na samé východní hranici CHKO České středohoří, v údolí potoka Šporka. Je obcí roztaženou podél silnic, délka obce je 4,5 km. Žije zde  obyvatel. Nad obcí jsou dva dominantní kopce, Chotovický vrch a Skalický vrch.\n\nSkalice byla původně založena jako česká ves, ale při kolonizaci ve 13. století byla ves pro německé přistěhovalce rozšířena o nové parcely „Langenau” (česky Dlouhá niva). První zmínka v rejstříku papežského desátku z roku 1352 uvádí jméno „\"Skalicz sive Langenaw\"”. Na přelomu 14. a 15. století byla rozdělena mezi panství Horní Libchavu a Sloup. V letech 1623 až 1918 hornolibchavská část patřila velkopřevoru řádu maltézských rytířů, druhá část náležela Pihelu. Posledním vlastníkem pihelské části byl od roku 1710 rod hrabat a knížat Kinských.\n\nV roce 1713 se v obci nacházelo 6 sklářských obchodů, jejichž počet stále narůstal. Jednou z nejvýznamnějších sklářských firem se stala exportní firma Andrease Janckeho, jehož syn Georg Anton Jancke (1697 - 1769) založil s dalšími společníky síť obchodních poboček ve Španělsku a Portugalsku a roku 1763 přestěhoval rodinný podnik do Nového Boru. V roce 1775 pak v Boru vznikla firma Hiecke, Rautenstrauch, Zinke a spol., která navázala na sklářskou kompanii Christiana Rautenstraucha z Polevska. Některé sklářské dílny se ve Skalici specializovaly na výrobu na skle malovaných obrázků. V dolní části obce, na místě bývalého hospodářského dvora, založil hrabě Josef Jan Maxmilián Kinský v roce 1735 osadu Josefov (od r. 1923 česky nazývanou Svobodná Ves). Do roku 1848 měla každá obec svého rychtáře. V roce 1850 byla vytvořena obec Skalice, k níž patřil i Josefov.\n\nSklářský rod Rücklů pocházel ze švýcarského kantonu St. Gallen a se sklářstvím byl spojen po několik století. Skelmistr Hans Rückl založil v roce 1846 sklářskou firmu nejprve v Cyranově Ostrově. Syn Anton (česky Antonín) Rückl postavil v roce 1840 sklárnu ve Včelničce u Kamenice nad Lipou (k níž přistavěl brusírnu), v roce 1893 ve Skalici (registrovaná roku 1895, čp. 416) a v roce 1903 v Nové Huti (Nižbor). V roce 1904 přijal své syny (Franze a Antona) jako společníky a firmu přejmenoval na „Anton Rückl & Söhne” (Antonín Rückl a synové, a. s.) Ve 30. letech otevřel pobočku v Praze (Praha XV.) a do správní rady byli přijati Jan Rückl a Hynek Rückl. V důsledku krize sklářského průmyslu a nedostatku zakázek musela být odstavena jedna pec. V jejich hutích se vyrábělo duté sklo všeho druhu, české křišťálové sklo, sklo olovnaté, ryté i broušené, barevné i luxusní. V roce 1946 byla sklárna znárodněna a od roku 1992 je opět v majetku původních vlastníků.\n\nNávrh znaku i praporu zpracoval Stanislav Kasík. V únoru 1999 návrhy projednalo Obecní zastupitelstvo, v květnu 1999 jej posoudil Podvýbor pro heraldiku a vexilologii PS PČR a 12. července 1999 jej obci předseda Poslanecké sněmovny udělil.\n\nSkalický vrch (484 m n. m.) – na úpatí vrchu jsou podzemní prostory tvořené cca 15 propojenými sály. V současné době se jedná o oblast, kde se vyskytují chránění netopýři a vrápenci. Dne 4. září 2012 lokalitu vyhlásil Krajský úřad Libereckého kraje přírodní památkou Skalice u České Lípy.\n\nVe \"Svobodné Vsi\" (odloučená část Skalice) se nachází rozsáhlá lokalita s bledulí jarní. Z historických zajímavostí si lze připomenout kostel svaté Anny z roku 1720, sousoší svatého Jana Nepomuckého z roku 1763 před farou – začátek rokoka.\n\nV roce 2002 byla poblíž založena \"Jaroslavem Tatarkovičem\" nevelká obora pro chov jelení a daňčí zvěře. Oboru navštěvují školní výpravy z České Lípy i Nového Boru. Tato města také na její provoz přispívají.\n\nV obci a okolí existuje Naučná stezka po památkách obce Skalice u České Lípy, vytvořená obcí za finanční účasti z Evropského zemědělského fondu pro rozvoj venkova. V obci je 11 objektů zařazených do Ústředního seznamu nemovitých kulturních památek České republiky a stezka vede kolem nich.\n\nFotbalový A tým mužů zakončil sezonu 2010/2011 v I A. třídě Libereckého kraje na 5. místě čtrnáctičlenné tabulky. O rok později tuto soutěž dokázali vyhrát.\n\nFotbalový B tým mužů zakončil sezonu 2010/2011 v II. třídě okresu Česká Lípa na 6. místě čtrnáctičlenné tabulky. O rok později skončili desátí.\n\n\n\n\n\n"}
{"id": "74014", "url": "https://cs.wikipedia.org/wiki?curid=74014", "title": "San Severo", "text": "San Severo\n\nSan Severo (latinsky \"Castellum Sancti Severini\") je italské město v oblasti Apulie, sídlo biskupa. V roce 1996 potvrdil prezident dekret, který uděluje obci status města.\n\n\n"}
{"id": "74015", "url": "https://cs.wikipedia.org/wiki?curid=74015", "title": "Vrh koulí", "text": "Vrh koulí\n\nVrh koulí je atletická disciplína s velmi starobylými kořeny. Cílem je vrhnout těžkou kouli co nejdále, atleti nesmějí koulí házet. Aby vyvinuli co nejvíce pohybové energie, postaví se do zadní poloviny vrhačského kruhu o průměru 2,135 m zády k výseči, kam dopadá koule. Přiloží nářadí ke krku a obrátí se čelem k výseči.\n\nNěkteří atleti při vrhu používají techniku podobnou diskařské otočce. Pokud ji zvládnou, koule většinou letí dál než při klasické technice „sunu“. Koule, kterou vrhají muži, váží 7,26 kg a má průměr 13 cm, ženy používají lehčí a menší kouli, ta váží 4 kg a má průměr 11 cm.\n\n\nZákladní pravidlo bezpečnosti zní, neustále se dívat na vrhače v kruhu a jeho vrhanou kouli. I před jejím odhozením. V zóně dopadu se vždy pohybovat čelem ke kruhu. Je vždy nutné, aby se během pokusu v zóně dopadu nepohybovali závodníci, nebo jiné nepovolané osoby.\n\nV hale je světovou rekordmankou česká (resp. československá) vrhačka Helena Fibingerová výkonem 22,50 m z roku 1977.\n\n"}
{"id": "74021", "url": "https://cs.wikipedia.org/wiki?curid=74021", "title": "Ercolano", "text": "Ercolano\n\nErcolano (do roku 1969 Resina, latinsky Herculaneum) je italské město v regionu Kampánie, nyní je předměstím města Neapol.\n\nPodle legendy založil mýtický řecký hrdina Héraklés (latinsky Hercules) mezi městy Neapol a Pompeje malé město, které po něm neslo jméno, Herculaneum. To bylo v roce 79 srovnáno se zemí výbuchem sopky Vesuv. Podle vykopávek a dochovalých zdrojů zde byla řecká osada, v 5. století př. n. l. ovládaná Samnity. Od 4. století zde byli Římané. Obrovský výbuch Vesuvu městečko zalil vrstvou lávy vysokou 12 metrů, která časem ztvrdla na pevný kámen. V 18. století zde začaly první vykopávky, intenzivní a systematický výzkum byl od roku 1927.\nV roce 1969 se k názvu \"Herculaneum\" vrátilo město \"Resina\", ležící na jeho původním místě.\n\"Počet obyvatel\"\n"}
{"id": "74022", "url": "https://cs.wikipedia.org/wiki?curid=74022", "title": "Kao-jou-chu", "text": "Kao-jou-chu\n\nKaojou-chu (také \"Gaobao-chu\", pinyin \"Gaoyou Hu\") je jezero na východě Číny v provinciích Ťiang-su a An-chuej v systému řeky Chuaj. Rozloha jezera je přibližně 1200 km² (v době letních povodní se značně zvětšuje).\n\nJezero je mělké. Pobřeží je nízké a ploché.\n\nPodél východního břehu prochází Velký kanál, se kterým je jezero spojené. Řeka San ho spojuje s jezerem Chung-ce-chu.\n\nNa jezeře je rozvinutá lodní doprava a rybářství. Voda se používá pro zavlažování.\n"}
{"id": "74025", "url": "https://cs.wikipedia.org/wiki?curid=74025", "title": "Hod diskem", "text": "Hod diskem\n\nHod diskem je sportovní atletická disciplína, ve které je cílem sportovce odhodit malý těžký disk do co největší vzdálenosti. Před hodem se diskař postaví do vyznačeného zpevněného kruhu, ve kterém se s roztaženými pažemi roztočí, aby tím získal vyšší kinetickou energii. V pravou chvíli při otočce vypustí disk, který za letu naplocho rotuje a přistane do vyznačené výseče. Hodnocena je vzdálenost prvního dotyku disku se zemí od kruhu.\n\nPrvním moderním atletem, který vynalezl otočku při hodu diskem (podle antické sochy Diskobola), byl Čech František Janda-Suk. Na Olympijských hrách v roce 1900 získal v této disciplíně stříbrnou medaili.\n\nMužský disk má hmotnost 2 kg a průměr 220 mm, ženy používají 1 kg disk o průměru 182 mm. Diskařský kruh má průměr 2,5 metru a ze tří stran je obklopen drátěnou klecí nebo sítí, která případně zastaví disk mířící z kruhu mimo výseč do hlediště.\n\n(Delší hod u ženského disku je dán jeho poloviční hmotností, která dělá velký rozdíl. Předpokládá se, že diskaři-muži by ženským diskem přehodili minimálně 85-metrovou hranici).\n\n\n"}
{"id": "74027", "url": "https://cs.wikipedia.org/wiki?curid=74027", "title": "Lima", "text": "Lima\n\nLima ( \"Lima\") je hlavním městem Peru. Jedná se o administrativní, ekonomické a kulturní centrum země, zároveň je zdaleka největším peruánským městem. Žije zde obyvatel.\n\nLima leží na přímořské rovině na západním úpatí And ve vzdálenosti 12 km od pobřeží Tichého oceánu. Město se nachází průměrně v nadmořské výšce 185 m, nejnižší bod je ve výšce 11 m n. m. a nejvyšší 238 m n. m. Průměrná teplota se zde v lednu pohybuje okolo 23 °C, v červenci okolo 15 °C. V lednu spadne průměrně 3 mm srážek, v červenci 5 mm, celoročně pouze 20 mm. Lima je z tohoto důvodu jedním z nejsušších hlavních měst na světě. Zdejší délka slunečního svitu činí pouze 1284 hodin za rok, z toho 28,6 hodin v červenci a 179,1 hodin v lednu, což jsou výjimečně nízké hodnoty, s přihlédnutím k zeměpisné poloze.\n\nLima byla založena v roce 1535 španělským dobyvatelem Franciscem Pizzarem. Původní název města zněl \"Ciudad de los Reyes\" (česky: Město králů) a byla sídlem peruánských místokrálů. V roce 1551 zde došlo k založení nejstarší univerzity v Latinské Americe, v roce 1563 ji následovalo divadlo. V roce 1821, kdy bylo vyhlášeno nezávislé Peru, se Lima stala hlavním městem země. Největším městem ve státě se Lima stala v roce 1852, byla totiž postavena nejstarší železnice v Jižní Americe, spojovala Limu a přístav Callao. V roce 1988 bylo historické centrum města zapsáno na seznam kulturního dědictví UNESCO.\n\nVe městě se zachovalo mnoho budov vzniknuvších v době španělské nadvlády. V posledních letech se rozšiřuje moderní výstavba města. Náměstí \"Plaza de Armas\" je pomníkem koloniálního období, paláce jej obklopují ze všech stran. Mezi nejvýznamnější z nich patří městská radnice \"Cabildo\", Arcibiskupský palác s vyřezávanými dřevěnými balkony, katedrála (na jejím znovuvybudování po zemětřesení v roce 1746 se podílel i český jezuita Jan Rohra) a palác prezidenta. Obchodní střed Limy nese název \"Plaza Dos de Mayo\", jeho tvar je kruhovitý. Ve čtvrtích Santiago de Surco, Magdalena, Miraflores a San Isidro se nacházejí vily peruánské smetánky a velvyslanectví. Náměstí \"Plaza San Martín\" nese jméno zakladatele republiky Peru a je symbolem období první republiky.\n\nV Limě byla roku 1851 uvedena do provozu parní železnice na jihoamerickém kontinentě - trať Lima - Callao. Koněspřežná tramvaj započala provoz v roce 24. 3. 1878 - provozovatelem byla společnost Empresa de Tramways de Lima. V 90. letech měla síť 3 linky, 66 zaměstnanců, 40 vozů a 400 koní. Elektrické tramvaje společnosti Tranvía Eléctrico de Lima y Chorrillos započaly svůj provoz v roce 1904. V roce 1905 byl uveden společností Compañía de Automóviles de Lima do provozu nový dopravní prostředek - 6 autobusů s elektrickým pohonem napájeným z baterií. Bohužel motory byly příliš slabé a baterie často hořely, takže celý experiment po dvou měsících provozu skončil a autobusy byly přestavěny na benzínový pohon. Od roku 1905 také probíhala elektrizace tratí. V rozvoji tramvajové sítě nastal zlom v letech 1928 - 1929, kdy byla zrušena větší část tratí v centru.\n\nV roce 1927 limská dopravní společnost Lima Light, Power & Tramways Company objednala v Anglii 6 trolejbusů. Ty byly v roce 1928 nasazeny v trase bývalé okružní tramvajové linky č. 3. Jejich provoz však trval pouhé tři roky. Poté byly trolejbusy přestavěny na tramvaje a ty se udržely v provozu až do 50. let. Jedná se o jediný známý případ přestavby trolejbusu na tramvaj.\n\nPo 2. světové válce nastal útlum tramvajové dopravy. V 60. letech bylo v provozu jen 24 vozů z původních 150. V roce 1965 byl provoz tramvají ukončen. O dvě desetiletí později započala výstavba metra. To bylo uvedeno do provozu v roce 2012.\n\n\n"}
{"id": "74029", "url": "https://cs.wikipedia.org/wiki?curid=74029", "title": "Hod kladivem", "text": "Hod kladivem\n\nHod kladivem je atletická disciplína, ve které se sportovci snaží odhodit tzv. kladivo do co největší vzdálenosti. Sportovní náčiní označované jako kladivo nemá podobu běžného kladiva, nýbrž jde o kovovou kouli připevněnou silným kovovým drátem k držadlu.\n\nTato sportovní disciplína má své kořeny ve Skotsku a její počátky jsou pravděpodobně spjaty se zákazem nošení zbraní ve Skotsku, které vydal anglický král Edvard I., čímž reagoval na protianglická povstání z konce 13. a ze začátku 14. století. Díky absenci zbraní Skotové hledali nové způsoby vojenského výcviku, z těch se později staly sportovní disciplíny na skotských hrách. Skotské sportovní disciplíny viděl Coubertin na světové výstavě v Paříži 1889, což zřejmě sehrálo svou roli v jeho představách o podobě moderních olympijských her. Původní podobu hodu kladivem a další tradiční skotské sportovní disciplíny můžeme dodnes vidět na skotských hrách (\"Highland games\"). \n\nPři hodu se atlet-kladivář nejprve postaví do vyznačeného zpevněného kruhu o průměru 2,14 m, zády k výseči, uchopí držadlo oběma rukama a roztočí ho kolem těla. Poté se třikrát nebo čtyřikrát otočí kolem své osy a ve vhodný okamžik nářadí vypustí. To posléze dopadne do kruhové výseče a vzdálenost od kruhu k prvnímu dotyku kladiva se zemí se hodnotí.\n\nKoule na konci kladiva je stejná jako koule používané při vrhu koulí, tzn. váží 7,26 kg u mužů a 4 kg u žen. Délka kladiva se pohybuje mezi 117–121,5 cm u mužů a 116,0–119,5 cm u žen.\n\n\n"}
{"id": "74033", "url": "https://cs.wikipedia.org/wiki?curid=74033", "title": "Gašun núr", "text": "Gašun núr\n\nGašun núr je bezodtoké slané jezero v Číně v autonomní oblasti Vnitřní Mongolsko. Nachází se na severním okraji pustiny Alašaň v nadmořské výšce 820 m.\n\nJe napájeno řekou Žošuj stejně jako sousední jezero Sogo núr, které je oddělené řetězem písečných přesypů a pahorků. Celková rozloha obou jezer je 350 km². Hloubka a rozloha jednotlivých jezer se mění v závislosti na směru toku řeky \"Žošuj\".\n"}
{"id": "74034", "url": "https://cs.wikipedia.org/wiki?curid=74034", "title": "Alaköl", "text": "Alaköl\n\nAlaköl ( [Alaköl], [Alakol]) je bezodtoké slané jezero na hranici Almatinské a Východokazašské oblasti v Kazachstánu. Nachází se v polopouštní krajině na východě Balchašsko-alakolské pánve. Má rozlohu 2200 km² a dosahuje hloubky 45 m. Roční kolísání hladiny činí 1,2 m. Leží v nadmořské výšce 343 m.\n\nSpolu s mělkými jezery Ujaly, Sasykkol a Žalanaškol tvoří jezerní systém s povodím o rozloze 55 000 km². Do jezera ústí řeka Emel.\n\nZamrzá od ledna do dubna.\n\nNa jezeře je rozvinut rybí průmysl. Zpracovávají se zde marinky, gubáči, okouni, kapři).\n\nJezero Alaköl se nachází na migrační trase vodního ptactva mezi oblastí Střední Asie a Indií. Území kolem jezerní soustavy Alaköl - Sasykkol o celkové rozloze 193 089 ha bylo zapsáno v roce 2013 na seznam biosférických rezervací UNESCO.\n"}
{"id": "74035", "url": "https://cs.wikipedia.org/wiki?curid=74035", "title": "Vigevano", "text": "Vigevano\n\nVigevano je italské město v oblasti Lombardie, do jeho katastrálního území zasahuje i Národní park Ticino.\n\n\"Počet obyvatel\"\n\n\n"}
{"id": "74036", "url": "https://cs.wikipedia.org/wiki?curid=74036", "title": "Hod oštěpem", "text": "Hod oštěpem\n\nHod oštěpem je atletická disciplína. Má svůj původ ve vojenském výcviku starých Řeků, byla i součástí starověkého olympijského pětiboje. Existují tři různé styly držení oštěpu. Většina nejlepších oštěpařů používá \"finský styl\". Nářadí se drží mezi palcem a třemi posledními prsty, zatímco ukazováček je vespod. Aby hod platil, musí oštěp letět do kruhové výseče vymezené bílými čarami. Musí rovněž dopadnout hrotem napřed, není však nutné, aby se zabodl do země (ale musí zanechat stopu).\n\nŽenský oštěp je poněkud kratší a lehčí než mužský typ (váží 600 g oproti 800 g u mužského oštěpu). Před úpravou těžiště oštěpu drželi svět. rekord Němci Uwe Hohn (104,80m z roku 1984) a Petra Felkeová (80,00 m z roku 1988). A právě přehození fotbalového hřiště Hohnem vedlo IAAF v dubnu 1986 k rozhodnutí posunout těžiště o 4 cm dopředu, čímž jednak došlo ke zkrácení vzdálenosti hodů o cca 10 % a současně též k větší eliminaci případů, kdy oštěp dopadl naplocho a nezapíchl se, kvůli čemuž dříve vznikaly spory o platnosti či neplatnosti takových hodů. U ženského oštěpu bylo o posunutí těžiště rozhodnuto v roce 1999.\n\nDržitelem světového rekordu v hodu oštěpem je český fenomén této disciplíny Jan Železný s rekordní délkou hodu 98,48 m z roku 1996. Jan Železný je jedním z nejlepších oštěpařů historie, třikrát vyhrál olympijské hry i mistrovství světa, vytvořil šest světových rekordů a z 10 nejdelších hodů mu patří plných šest. Přes devadesát metrů hodil 54× (přičemž žádný jiný oštěpař nehodil devadesát metrů víc než desetkrát). Rychlost oštěpu při odhodu údajně u Železného přesáhla i 100 km/h. V červenci 2006 se tento český atlet stal opět světovým rekordmanem, když v kategorii nad 40 let přehodil jako první v historii 85 metrů (výkonem 85,08 m).\nTaké v ženské kategorii je držitelkou světového rekordu (72,28 m) česká oštěpařka Barbora Špotáková (od září roku 2008 na Světovém atletickém finále ve Stuttgartu).\n\nVelkou postavou českého oštěpu byla také Dana Zátopková (* 1922), vítězka LOH 1952, stříbrná na LOH 1960 a dvojnásobná mistryně Evropy, svého času opakovaně držitelka světového rekordu. Medaile v hodu oštěpem získali na velkých závodech (OH, MS a ME) ještě Vítězslav Veselý, Jakub Vadlejch a Petr Frydrych.\n\nČesko je proto (vedle např. Finska) považováno za oštěpařskou velmoc.\n\n\nNový typ oštěpu (od 1. dubna 1999):\n\n\n\n"}
{"id": "74037", "url": "https://cs.wikipedia.org/wiki?curid=74037", "title": "Aralsor", "text": "Aralsor\n\nAralsor ( ) je hořkoslané jezero v Přikaspické nížině na západě Západokazašské oblasti Kazachstánu. Má rozlohu 200 km².\n\nJezero je obemknuto řetězy slaného bahna.\n\nJe na něm rozvinuta těžba soli.\n\nNedaleko jižního břehu vede silnice, která spojuje železniční stanici Sajkyn u jezera Botkul s vesnicí Kalmykovo na břehu řeky Ural.\n"}
{"id": "74038", "url": "https://cs.wikipedia.org/wiki?curid=74038", "title": "Congress Heights (stanice metra ve Washingtonu)", "text": "Congress Heights (stanice metra ve Washingtonu)\n\nCongress Heights je stanice Washingtonského metra.\n\nStanice se nachází na zelené lince. Je poslední, která leží na území města Washington, D.C. v jeho jihovýchodním úseku zelené linky. Nad stanicí vede ulice \"Alabama Avenue\", nedaleko se nachází i nemocnice \"St. Elisabeth's hospital\". Stanice je jednolodní s ostrovním nástupištěm a jedním výstupem, strop je stejný jako ve stanici Georgia Avenue-Petworth, mírně se liší od ostatních stanic. Congress Heights slouží veřejnosti od 13. ledna 2001.\n\n"}
{"id": "74039", "url": "https://cs.wikipedia.org/wiki?curid=74039", "title": "Arys (jezero)", "text": "Arys (jezero)\n\nArys ( ) je hořkoslané jezero v západní části Hladové stepi 140 km severovýchodně od města Kyzyl-Orda v Kyzylordské oblasti Kazachstánu. Má rozlohu 146 km².\n\nZdrojem vody jsou prameny, které vyvěrají na břehu a na dně jezera.\n"}
{"id": "74040", "url": "https://cs.wikipedia.org/wiki?curid=74040", "title": "Trojskok", "text": "Trojskok\n\nTrojskok je sportovní disciplína řazená do lehké atletiky. Jedná se o obdobu skoku do dálky, ale trojskokanům jsou povoleny tři odrazy namísto jednoho.\n\nPo rozběhu se atlet odrazí z odrazové desky, dopadne na stejnou nohu, dalším krokem přeskočí na druhou nohu a posledním odrazem doskočí do pískoviště (posloupnost je tedy levá–levá–pravá, nebo pravá–pravá–levá); tyto fáze se někdy označují jako poskok, krok a skok. V závěrečné fázi skoku trojskokané máchají rukama, což jim umožňuje delší dolet a udržení rovnováhy.\n\nEdwards navíc skočil s nedovolenou podporou větru (nad 2 m/s) ještě dál, přesně 18,43 m.\n\n\n"}
{"id": "74044", "url": "https://cs.wikipedia.org/wiki?curid=74044", "title": "Vittoria", "text": "Vittoria\n\nVittoria je italské město při jižním pobřeží Sicílie, asi 25 km západně od hlavního města provincie Ragusy. Leží na úpatí Monti Iblei, v úrodném kraji, kde se odedávna pěstuje víno. Na jih od města se nachází přírodní rezervace Pino d'Aleppo.\n\nMěsto založila roku 1607 hraběnka Vittoria Colonna, dcera španělského generála Marcantonia Colonny, a dala mu také jméno. Roku 1693 bylo město zničeno silným zemětřesením a znovu vystavěno na přísně geometrickém šachovnicovém plánu.\n\n\"Počet obyvatel\"\n\n\n\n"}
{"id": "74047", "url": "https://cs.wikipedia.org/wiki?curid=74047", "title": "Gesalich", "text": "Gesalich\n\nGesalich (esp. \"Gesaleico\") byl vizigótským králem mezi roky 507 a 511. Byl Alarichovým synem, avšak neprávoplatným dědicem trůnu. Když Alarich v roce 507 padl v bitvě s Franky, jeho syn Amalarich, právoplatný dědic trůnu, byl ještě dítě. Vizigóti nepoužívali systém primogenitury, který by umožnil Gesalichovi legitimně vládnout.\n\nJeho neschopnost vést války s Franky donutila ostrogótského krále Theodoricha Velikého k zásahu a Ostrogóti porazili fransko-burgundskou armádu. V roce 511 byl Gesalich sesazen z trůnu a uprchl k Vandalům do severní Afriky. Zanedlouho se vrátil a začal z Akvitánie invazi na Pyrenejský poloostrov, ale byl poražen a na konci roku 511 popraven.\n"}
{"id": "74048", "url": "https://cs.wikipedia.org/wiki?curid=74048", "title": "Skok daleký", "text": "Skok daleký\n\nSkok do dálky (skok daleký) je jednou ze sportovních disciplín řazených do lehké atletiky. Jeho cílem je překonání co největší horizontální vzdálenosti jediným skokem (s rozběhem).\n\nSkokani se nejprve rozběhnou po rovné dráze, na jejímž konci je umístěno odrazové břevno, které vyznačuje začátek měřené vzdálenosti. Toto břevno nesmí atlet přešlápnout (proto za ním bývá umístěna plastelína, ve které při případném přešlapu zůstane otisk), ale z něj (či před ním) se odrazí a doskočí co nejdále za něj, kde je umístěno měkké doskočiště z písku, do kterého dopadne. Hodnocenou délkou pak je vzdálenost od bližší hrany odrazového prkna směrem k doskočišti a nejbližší stopě směrem k odrazu, kterou skokan v písku zanechal. Obvykle se skokani snaží rozběhnout co nejrychleji, kromě samotné rychlosti je však důležitá také technika skoku. Jen málokdy jsou nejlepší dálkaři také nejlepšími sprintery a naopak (mezi výjimky patřil třeba Jesse Owens nebo později Carl Lewis).\n\nSkok daleký byl již součástí antického pětiboje, součástí moderních olympijských her je rovněž od jejich vzniku; je také součástí atletického desetiboje mužů i sedmiboje žen. Hranicí světové extratřídy je zhruba 8 metrů u mužů a 7 metrů u žen.\n\n\n"}
{"id": "74051", "url": "https://cs.wikipedia.org/wiki?curid=74051", "title": "Skok o tyči", "text": "Skok o tyči\n\nSkok o tyči je sportovní odvětví řazené do lehké atletiky. Cílem je překonání vodorovně umístěné laťky s pomocí dlouhé tyče: jedná se v podstatě o upravenou gymnastickou disciplínu, kdy atlet (gymnasta) po rozběhu opře tyč do skříňky v zemi pod laťkou (atleti jí říkají „šuplík“), tyč se následně ohne a atlet, který se drží druhého konce tyče, je vymrštěn do výšky, kde musí překonat laťku, aniž by ji shodil. Poté dopadne do měkkého doskočiště. Tyč může být vyrobena z libovolného materiálu, jakékoli délky i průřezu a musí mít hladký povrch. Atleti mají na každé výšce tři pokusy, ale po prvním nezdařeném si další mohou ušetřit na další postupnou výšku, ale na ni mají pouze dva pokusy.\n\nSkok o tyči byl v antickém světě používán v běžném životě. Starověcí Kréťané pomocí tyče naskakovali saltem na býky, Nomádi na koně a Keltové začali tyč používat ke skokům do dálky.\n\nPrvní dochované výsledky závodu pocházejí z 23. března 1866, kdy John Wheler v Londýně skočil 305 cm. V tu dobu bylo ještě povoleno šplhání a přehmatávání na tyči, čehož využívali především Japonci.\n\nRevoluce přišla v roce 1889 kdy byla vydána první pravidla skoku o tyči a jedním z pravidel byl i zákaz šplhání a přehmatávání na tyči. V tu dobu se skákalo na dřevěných tyčích s kovovým bodcem, které měřily okolo 4 m a vážily přibližně 7 kg.\n\nDruhé olympijské hry se konaly v roce 1900 v Paříži, které vyhrál výkonem 330 cm Irving Baxter.\n\nPrvní světový rekord s hodnotou 369 cm byl vytvořen již na bambusové tyči v roce 1908 a jeho držitelem byl Alfred Gilbert.\n\nNa Letních olympijských hrách v roce 1924 konaných opět v Paříži se k zasunutí tyče začal používat dřevěný šuplík. Králem těchto olympijských her a celé éry „bambusu“ se stal Cornelius Warmerdam, který světový rekord posunul až na 477 cm v roce 1940.\n\nHliníková tyč se začala používat již v roce 1943, ale až roku 1957 dokázal Bob Gutowsky překonat Warmerdamův rekord o 1 centimetr. Nový rekord na sebe ovšem nenechal dlouho čekat a hned o rok později se na tyči ze sklolaminátu o rekord postaral George Davis výkonem 483 cm.\n\nJako první člověk světa se přes hranici 5 metrů přenesl Pentti Nikula, ale za první oficiální pětimetrový výkon je považován až o půl roku později skočený skok Briana Sternberga z 27. dubna 1963 na otevřeném hřišti ve Philadelphii.\n\nHranice šesti metrů byla překonána roku 1985 v Paříži legendárním ukrajinským \"carem tyčkou\" Sergejem Bubkou, který za svou kariéru nasbíral neuvěřitelných 35 světových rekordů. Halový byl o centimetr lepší než venkovní (což je neobvyklé) a měl hodnotu 615 cm. Dne 15. února 2014 jej překonal Francouz Renaud Lavillenie výkonem 616 cm. Dne 8. února 2020 ho překonal Švéd Armand Duplantis výkonem 617 cm. O týden později pak stejný atlet tento svůj nový světový rekord o další centimetr vylepšil.\n\nNejvětšími fenomény světové tyčky jsou pravděpodobně Cornelius Warmerdam, Bob Richards a nám nejvíce známý Sergej Bubka, který jako první tyčkař překonal hranici 6 metrů.\n\nMezi českými tyčkaři v současnosti vyčnívají svými výkony Michal Balner, Štěpán Janáček, Jan Kudlička a Adam Ptáček. Nejlepším nynějším světovým tyčkařem je Francouz Renaud Lavillenie, vítěz Diamantové ligy v letech 2010, 2011, 2012, 2013 a 2014.\n\nŽenská tyčka je relativně nová disciplína, která se na pořadí mistrovství světa dostala až v roce 1999. Mezi ženami se již v roce 1995 uplatnila bývalá gymnastka Daniela Bártová a zapsala se do historie jako první tyčkařka, která překonala hranici 420 cm. Dalšími velkými jmény ženské tyčky byly Emma George, Stacy Dragilaová, Světlana Feofanovová a na začátku 21. století se fenoménem ženské tyčky stala Jelena Isinbajevová.\n\nAle ani české tyčkařky nestojí v bitvách o tituly opodál. Již zmíněná Daniela Bártová je devítinásobnou světovou rekordmankou a vicemistryní Evropy. Mistryní světa v této disciplíně z roku 2001 je Pavla Hamáčková-Rybová, která se i po narození syna v roce 2009 stále skoku o tyči věnuje. Držitelkou českého rekordu byla šest let Kateřina Baďurová, výkonem 476 cm ji překonala v září 2013 svěřenkyně Františka Ptáčníka a Nikolaje Goroškova Jiřina Svobodová.\n\n\n"}
{"id": "74052", "url": "https://cs.wikipedia.org/wiki?curid=74052", "title": "Legnano", "text": "Legnano\n\nLegnano je italské město v oblasti Lombardie.\n\n29. května 1176 se zde odehrála bitva u Legnana, Giuseppe Verdi o tom pak v roce 1879 napsal operu. Legnano je díky této bitvě spolu s Římem jediným městem, které je v textu italské hymny.\n\nHlavním kostelem města je bazilika svatého Magna.\n\n\"Počet obyvatel\"\n"}
{"id": "74053", "url": "https://cs.wikipedia.org/wiki?curid=74053", "title": "Grand Prix Bahrajnu", "text": "Grand Prix Bahrajnu\n\nGrand Prix Bahrajnu (, ) je jedním ze závodů mistrovství světa vozů Formule 1, pořádané Mezinárodní automobilovou federací. Termínem pořádání je měsíc březen a místem je trať Bahrain International Circuit v městě Sakhir.\n"}
{"id": "74055", "url": "https://cs.wikipedia.org/wiki?curid=74055", "title": "Palma de Mallorca", "text": "Palma de Mallorca\n\nPalma de Mallorca (oficiálně pouze Palma, v katalánštině též Ciutat de Mallorca) je přístav na ostrově Mallorca ve Středozemním moři a hlavní město autonomního společenství Baleáry ve Španělsku. Nachází se na jižním pobřeží ostrova v Zátoce Palem.\n\nV roce 2008 měla Palma 396 570 obyvatel, celá metropolitní oblast pak 490 000 obyvatel. Přibližně polovinu lidí žijících na Mallorce tvoří obyvatelé Palmy.\n\nMěsto Palma de Mallorca má středomořské klima. Léto je suché a horké. Začíná v květnu a někdy dokonce trvá do konce října. Zima je mírná, deštivá a větrná a denní teploty jsou obecně nižší než 10 stupňů. Mrazy jsou vzácné, jako sníh. Nejteplejší měsíc je srpen, zatímco leden je nejchladnější. Nejméně dešťových srážek zaznamenávají od června do srpna. Deštivé dny jsou horší na konci roku.\n\nDominantou historické části města, která se rozkládá v okolí rušného \"Plaça Espanyol\" a v sousedství přístavu, je velká gotická katedrála Panny Marie. Ve městě se také nachází nejstarší olivovník na Mallorce.\n\nPalma je také letním sídlem španělské královské rodiny.\n\nNedaleko města se nachází letiště Son Sant Joan, které patří mezi tři nejvytíženější ve Španělsku. V roce 2016 zde bylo odbaveno 26 milionu cestujících. Součástí města je i velký přístav, který se táhne podél zátoky v délce cca 4 km.\n\nZ letovisek je možno do hlavního města dojet místní hromadnou dopravou. Např. z městečka Santa Ponca trvá cesta autobusem cca 30 minut. Místní doprava funguje celkem spolehlivě, i přes upozornění, že jízdní řády autobusů jsou pouze orientační.\n\n\n"}
{"id": "74058", "url": "https://cs.wikipedia.org/wiki?curid=74058", "title": "Čertův důl", "text": "Čertův důl\n\nPojem Čertův důl je nejednoznačný a může mít následující významy:\n\n"}
{"id": "74060", "url": "https://cs.wikipedia.org/wiki?curid=74060", "title": "AMO", "text": "AMO\n\nZkratka AMO má více významů:\n\n"}
{"id": "74063", "url": "https://cs.wikipedia.org/wiki?curid=74063", "title": "Stykový transformátor", "text": "Stykový transformátor\n\nStykový transformátor je transformátor, který zajišťuje vedení zpětného trakčního či topného proudu přes izolované styky tvořící hranici ohraničených kolejových obvodů.\n\nTransformátor má dvě vinutí. Jedno bývá označováno jako hlavní. Jeho konce jsou připojeny ke kolejnicím a jeho střední odbočka slouží k odvodu zpětného trakčního proudu a je obvykle spojena se střední odbočkou sousedícího stykového transformátoru (na obrázku propojení transformátorů T2 a T3). Do druhého vinutí (doplňkového) je na napájecím konci kolejového obvodu připojen zdroj signálního proudu (na obrázku přes transformátor T1 signální proud I), na přijímacím konci pak přijímač - ať už relé (citlivé na střídavý proud) či digitální kolejový přijímač (na obrázku přes transformátor T2).\n\nJe-li kolejový obvod volný, signální proud kolejového obvodu I prochází ze zdroje přes stykový transformátor na napájecím konci do kolejnic a na přijímacím konci přes druhý stykový transformátor vybudí přijímač (relé, digitální přijímač), který signalizuje volnost obvodu.\n\nPři vjezdu nápravy vlaku do kolejového obvodu dojde elektrickým propojením kolejnic koly vlaku k tzv. šuntování (zkratování) kolejového obvodu a podstatně poklesne protékající signální proud přes přijímač. Kotva relé pak odpadne či u digitálního přijímače je tato změna obdobně vyhodnocena. Kolejový obvod je signalizován jako obsazený.\n\nTrakční proud I je na rozdíl od signálního přiváděn prostřednictvím sběrače z trolejového vedení nebo z napájecí kolejnice. Přes motor teče na kola vlaku. V ideálním případě - při nulové asymetrii kolejového obvodu - se zpětný trakční proud rozdělí rovnoměrně do obou kolejnic (I/2). Ve stykovém transformátoru pak projde přes obě poloviny hlavního vinutí a je veden střední odbočkou do sousedního transformátoru, u kolejového obvodu sousedícího s měnírnou pak přímo ze středu zpět do měnírny. Vzhledem k tomu, že proud o stejné velikosti protéká v obou polovinách vinutí proti sobě, vzniklé magnetické toky se vyruší a na druhém - doplňkovém vinutí se na rozdíl od signálního proudu v podobě indukovaného napětí nijak neprojeví. \n\n"}
{"id": "74067", "url": "https://cs.wikipedia.org/wiki?curid=74067", "title": "Trillian", "text": "Trillian\n\nTrillian je instant messaging program, umožňující používat najednou několik komunikačních protokolů (např. ICQ, IRC, AIM, Google Talk, Jabber, Bonjur, MSN Messenger, Yahoo!).\n\nAktuální verze podporuje definice Wikipedie. Slova známá anglické wikipedii jsou v chatovacích oknech podtrhována a po ponechání kurzoru na známém slově je v bublině zobrazena definice.\n"}
{"id": "74071", "url": "https://cs.wikipedia.org/wiki?curid=74071", "title": "Petroeuro", "text": "Petroeuro\n\nPetroeuro je označení eura použitého k přímé platbě za ropu a zemní plyn. Jde o novotvar vytvořený podle hojně používaného pojmu petrodolar, který fungoval v podstatě jako jediné platidlo pro obchod s těmito komoditami. Určujícími faktory pro měnu používanou k platbě za ropu je přístup největších světových exportérů této suroviny, především na Blízkém východě.\n\nOd svého zavedení 1. ledna 1999 hodnota eura k dolaru systematicky klesala – z původního kurzu 1,18 dolaru za euro až ke kurzu 0,82 dolaru za euro z 26. října 2000. V závěru roku ohlásil Irák, že tehdejší program Ropa za potraviny převede z dolarů na eura a vzájemný kurz se přestal propadat a spíše stagnoval. Toto období skončilo v dubnu 2002, kdy OPEC oznámil, že zvažuje možnost přechodu z dolaru k euru (podobně se na začátku roku 2004 vyjádřili zástupci Ruska) a zároveň v té samé době započal růst kurzu až na hodnotu 1,37 dolaru za euro v závěru roku 2004. Od té doby kurz poklesl a stagnuje kolem hodnoty 1,2 dolaru za euro a také byla obnovena těžba ropy v Iráku a její prodej v dolarech.\n\nPřesto, že se nejedná (??) o souvislosti příčina-důsledek, je shoda mezi vzájemným kurzem a vývojem na ropném trhu velmi zajímavá. Tento pohled ovšem nezohledňuje vývoj evropské a americké ekonomiky ani fiskální politiky.\n\nDiskusi na téma síly dolaru jako platidla používaného k ropným obchodům rozvířilo rozhodnutí amerického Federálního reservního systému (FED), že od 23. března 2006 přestane zveřejňovat údaje o množství dolaru v oběhu (ukazatel M3). Tím může umožnit např. zvýšení objemu oběživa, což je jeden z kroků předpovídaný v případě, že dolar začne oslabovat a americká vláda bude potřebovat vykrýt pokles v hodnotě rozpočtových prostředků. Tento krok se dává do souvislosti s oznámením Íránu o otevření nové ropné burzy v průběhu roku 2006, kde se bude obchodovat i v jiných měnách než pouze v dolaru. Někteří komentátoři toto označují jako výrazný podnět k realizaci kroků USA proti Íránu, přestože většina médií se spíše věnuje problematice íránského jaderného programu.\n\n\n"}
{"id": "74077", "url": "https://cs.wikipedia.org/wiki?curid=74077", "title": "Metro v Římě", "text": "Metro v Římě\n\nMetro ( Metropolitana; Metrò) tvoří v Římě, hlavním městu Itálie, síť tří linek (oranžová, modrá a zelená označované písmeny A, B a C).\n\nNa rozdíl od ostatních měst v Evropě je metro v Římě poměrně málo rozvinuté (síť pod třímilionovým velkoměstem dosahuje jen 60 km). Z určité části na tom má zásluhu z archeologického hlediska velmi komplikované podloží města; pod Římem se nachází mnoho vykopávek, které zpomalují či oddalují jakoukoliv stavbu tohoto typu.\n\nPrvní úsek dnes provozovaného metra byl zprovozněn v roce 1955. Do roku 2014 byly otevřeny tři linky A, B a C v současnosti se prodlužuje linka C (zelená) a větev B1 trasy B. Linka D (žlutá) se plánuje, bude vedena paralelně k lince B. V provozu je zatím jediná přestupní stanice – Termini. Kromě metra je v provozu také příměstská železnice, která byla zprovozněna již v 30. letech 20. století.\n\nDne 17. října 2006 došlo ve stanici Vittorie Emanuele k nehodě metra; při níž se srazily dva vlaky, sesunula se i část stropu. Zemřela jedna žena, mnoho lidí bylo zraněno. Jednalo se nejspíš o chybu, teroristický útok byl vyloučen.\n\nLinka A je v provozu pouze do 21 hodin.\n\nZajímavostí římského metra je to, že se v něm (stejně jako na italské železnici) jezdí vlevo.\n\n\n\n\n\n"}
{"id": "74082", "url": "https://cs.wikipedia.org/wiki?curid=74082", "title": "Řádová velikost (hmotnost)", "text": "Řádová velikost (hmotnost)\n\nŘádová velikost hmotnosti je velikost hmotnosti, která je udána v číselných řádech, čili v rozmezí násobků deseti.\n\nNásledující tabulka umožňuje porovnání řádové velikosti hmotnosti některých význačných objektů.\n\n\n\n"}
{"id": "74085", "url": "https://cs.wikipedia.org/wiki?curid=74085", "title": "Galilejské jezero", "text": "Galilejské jezero\n\nGalilejské jezero, Tiberiadské jezero, Genezaretské jezero či Kineretské moře (hebrejsky: ים כנרת, , Kineretské jezero, či zkráceně \"Kineret\"; arabsky: بحيرة طبريا, ) je největší izraelské sladkovodní jezero nacházející se v Severním distriktu u Golanských výšin, v severní části Velké příkopové propadliny. V obvodu má přibližně 53 km a je 21 km dlouhé a 13 km široké. Jeho rozloha je 166 km a maximální hloubka 43 m. Leží 212 metrů pod úrovní světového oceánu a je tak nejníže položeným sladkovodním jezerem na světě a druhým nejníže položeným jezerem (po Mrtvém moři).\n\nV povodí jezera je prováděno extenzivní zemědělství, zejména v Chulském údolí (bavlna, tolice vojtěška) a při březích jezera (banány, datle, bavlna). Galilejské jezero je hlavním zdrojem pitné vody pro Izrael a pokrývá přibližně jednu třetinu jeho spotřeby.\n\nJe historickou rybářskou lokalitou – již více než dva tisíce let je využíváno pro rybářství – a křesťany je pokládáno za místo Ježíšových zázraků. Část jeho vod je odváděna Národním rozvaděčem vody do jižní části země pro potřeby zavlažování a část je na základě izraelsko-jordánské mírové smlouvy odváděna do Jordánska. Na západním břehu jezera se nachází město Tiberiada, které je podle židovské tradice jedním ze čtyř svatých měst judaismu.\n\nGalilejské jezero má několik různých názvů. Přízvisko „Galilejské“ získalo podle oblasti Galilea v níž nachází a jeho frekventované použití má rovněž původ ve Vulgatě, kde se nazývá \"moře Galilejské\" (řecky: θαλάσσης τῆς Γαλιλαίας, latinsky: \"Mare Galilaeae\"). V Izraeli je však nejčastější označení Kineret (či Kineretské jezero) a je převděpodobné, že tento název má svůj původ, s ohledem na tvar jezera, buď v hebrejském slově \"kinor\" (כנור; což znamená „harfa,“ „lyra“ či „citera“), nebo v názvu opevněného města Kineret, které stávalo na západním břehu jezera a po němž nezůstalo ani stopy. Je však také možné, že bylo slovo \"kineret\" do hebrejštiny přejato z kanaánštiny. V Tanachu je toto jezero označováno jako \"Kineretské moře\".\n\nArabský název jezera (arabsky: بحيرة طبريا) v překladu znamená \"Tiberiadské jezero\".\n\nGalilejské jezero leží na starověké obchodní stezce Via Maris, která vedla mezi Egyptem a severními říšemi Sýrií, Malou Asií a Mezopotámií. Na březích jezera založili Řekové, Hasmonejci a Římané vzkvétající města a osady, včetně Gadary, Hippos a Tiberiady. Historik Iosephus Flavius byl touto krajinou tak nadšen, že o ní napsal: \"„člověk by toto místo mohl označit touhou přírody.“\" Rovněž ve svém díle zaznamenal zdejší prosperující rybářský průmysl, kdy na jezero pravidelně vyplouvalo 230 lodí.\nVětšina z putování Ježíše Nazaretského se údajně odehrálo u břehů Galilejského jezera. V tomto období docházelo k rozvoji osad při pobřeží (Betsaida, Kafarnaum) a značnému obchodu a lodní dopravě. Synoptická evangelia popisují, jak Ježíš učinil z rybářů na jezeře své učedníky. Byli jimi Šimon a jeho bratr Ondřej a bratři Jan a Jakub. Jedna z Ježíšových nejznámějších řečí – Horské kázání – se odehrála na hoře s výhledem na jezero a mnoho jeho zázraků se mělo odehrát zde, včetně chůze po vodě, zastavení bouře a nakrmení pěti tisíců.\n\nV roce 135 potlačili Římané povstání Bar Kochby (také označované jako druhá židovská válka). Následně vyhnali všechny Židy z Jeruzaléma, načež se centrum židovské kultury a učení přesunulo do zdejší oblasti, zejména pak do Tiberiady. V této oblasti později vznikl jeruzalémský talmud.\n\nV období Byzantské říše se jezero stalo díky svému významu v Ježíšově životě jedním z hlavních cílů křesťanských poutníků. To vedlo k rozvoji plně kvalifikovaného cestovního ruchu, který zahrnoval jak pohodlné hostince, tak turistické trasy.\n\nVýznam jezera poklesl, když Byzantská říše ztratila kontrolu nad touto oblastí a ta následně přešla pod kontrolu Umajjovského chalifátu a posléze dalších islámských státních útvarů. Mimo Tiberiadu byla hlavní města v oblasti postupně vylidněna. 4. července 1187 se poblíž jezera uskutečnila mezi křižáckými vojsky a muslimy vedenými sultánem Saladinem bitva u Hattínu, při které došlo k velké křižácké porážce.\n\nV roce 1909 založili židovští pionýři první společnou zemědělskou osadu (kibuc) Kvucat Kineret, kde se židovští imigranti učili farmářství a zemědělství. Později zdejší pionýři založili kibuc Deganija. Kineret byl kolébkovou kibucové kultury v počátcích sionismu a byl také rodištěm Naomi Šemer a místem posledního odpočinku Rachel – dvou nejprominentnějších izraelských básnířek.\n\nV roce 1923 uzavřelo Spojené království a Francie Sykes-Picotovu dohodu, která rozdělila území bývalé Osmanské říše mezi Britský mandát Palestiny a Francouzský mandát Sýrie. Britové přenechali Francouzům jižní část Golanských výšin výměnou za severní část Jordánského údolí. Hranice byly přepsány tak, že oba břehy řeky Jordán a celé Galilejské jezero, včetně deset metrů širokého pruhu po jeho severním pobřeží, připadlo mandátní Palestině, společně s následujícími dodatky:\n\n\nNárodní rozvaděč vody postavený v roce 1964 odvádí část vod jezera do hlavních izraelských populačních center a je jedním z hlavních zdrojů pitné vody v zemi. Izrael také vodou z jezera zásobuje Jordánsko (v souladu s Izraelsko-jordánskou mírovou smlouvou). Zvýšená poptávka po vodě a několik suchých zim vyústilo v nedostatek vody a pokles vodní hladiny, někdy až pod takzvanou „červenou linii,“ kdy může dojít k nezvratným škodám a je již zakázáno vodu z jezera odčerpávat.\n\nDnes je nejvýznamnější ekonomickou aktivitou na jezeře cestovní ruch a celá zdejší oblast je oblíbená prázdninová destinace. Mnoho historických a náboženských míst kolem jezera, zejména město Tiberias, je ročně navštíveno miliony místních a zahraničních turistů. Mezi další ekonomické aktivity patří rybářství a zemědělství. V pásu úrodné půdy kolem jezera se pěstují především banány. Na jezeře je také rozvinutá místní lodní doprava.\n\nJednou z hlavních atrakcí je místo, kde z jezera vytéká řeka Jordán, kam jezdí tisíce poutníků z celého světa, aby se zde nechali pokřtít či překřtít.\n\nJezero se nachází ve Velké příkopové propadlině, která odděluje africkou a arabskou tektonickou desku. V důsledku polohy na střetu tektonických desek je tato oblast místem občasných zemětřesení a v minulosti byla místem vulkanické činnosti. To je patrné zejména z hojného výskytu čediče a jiných vyvřelých hornin. Díky své poloze v depresi se nachází 212 metrů pod úrovní světového oceánu, a je tak nejníže položeným sladkovodním jezerem na světě a druhým nejníže položeným jezerem (po Mrtvém moři).\n\nJezero, jehož maximální délka v severojižním směru je 21 kilometrů a maximální šířka v západovýchodním směru je 12 kilometrů, má délku pobřeží 55 kilometrů, rozkládá se na ploše 165 km² a jeho povodí zabírá plochu 2730 km². V nejhlubším místě dosahuje hloubky 44 metrů, zatímco průměrná hloubka je 25 metrů. Maximální objem jezera je 4,3 miliardy m³ a jeho běžná\n\nHlavní zdrojnicí jezera je řeka Jordán, která vzniká soutokem tří řek: Hasbani tekoucí z libanonských hor (průměrný roční průtok je 125 milionů m/rok), Banias tekoucí z Golanských výšin (125 milionů m/rok) a Dan tekoucí z oblasti hory Hermon (250 milionů m/rok). Dále do Jordánu přitéká na 140 milionů m/rok z malých horských potoků Horní Galileje, avšak přibližně 100 milionů m/rok je z řeky využito na zavlažování v Chulském údolí. Ve výsledku tedy do jezera z řeky Jordán ročně přiteče 540 milionů m/rok.\n\nNadto jezero přijme dalších zhruba 70 milionů m/rok ze sezónních potoků, 65 milionů m/rok ze slaných podzemních pramenů a 65 milionů m/rok ze srážek. Celkem tedy Galilejské jezero ročně získá 740 milionů m/rok.\n\nV jižní části jezera řeky Jordán jezero opouští (70 milionů m/rok, 16 m/s). Velké množství vody je z jezera odebíráno Národním rozvaděčem vody pro potřeby zavlažování jižní části země (500 milionů m/rok) a přibližně 270 milionů m/rok se odpaří.\n\nPrůměrná teplota vody během roku (°C), v letech 1969-1983:\nKyselost vody během roku (pH), v letech 1969–1983:\nKvůli své kryté poloze, nízké nadmořské výšce a vlivu jezera jsou zde mírné zimy s průměrnými lednovými teplotami kolem 14 °C, což je výrazně více než průměrná teplota v rámci celého Izraele (4 °C). Díky absenci mrazových dnů je zdejší prostředí vhodné pro pěstování teplomilných plodin, jako jsou banány, datle, citrusy a zelenina. Léta jsou zde teplá, s průměrnou teplotou kolem 28 °C, což odpovídá celostátnímu průměru. Roční úhrn srážek je zde 380 mm.\n\nTeplé vody Galilejského jezera prospívají rozličným druhům fauny a flory, jejichž výskyt podporuje komerční rybolov již více než dva tisíce let. Místní flora zahrnuje řadu rákosí podél pobřeží, stejně jako fytoplankton. Fauna zahrnuje zooplankton a bentos, stejně jako pestrou škálu druhů ryb, z nichž nejznámější je tilapie (\"Sarotherodon galilaeus galilaeus\", známá také jako Svatopetrská ryba). Z ryb se dále loví cejn kineretský (\"Acanthobrama terraecanctae\"), cípal a tolstolobik. Celkový roční objem ulovených ryb byl v roce 2007 celkem 1100 tun.\n\nMezi hlavní druhy stromů patří duby (\"quercus\"), pistacie (\"pistacia\"), slivoně (\"prunus\") a vrby (\"salix\"). Z křovin dále oleandry (\"nerium\"), myrta (\"myrtus\").\n\n"}
{"id": "74086", "url": "https://cs.wikipedia.org/wiki?curid=74086", "title": "Užité umění", "text": "Užité umění\n\nAplikované či užité umění je termín používaný pro umělecké prvky obsažené ve věcech každodenní potřeby, průmyslových a strojních výrobcích, které je tak člověku činí příjemnější při jejich použití a rozvíjejí jeho fantazii. Výtvory užitého umění lidé užívají v každodenním životě, patří k nim např. ozdobná lavička v parku, malovaný talíř, lampa či design časopisu. Od 19. století jsou zakládány muzea a školy, které se tematikou aplikovaného umění zabývají.\n\n"}
{"id": "74090", "url": "https://cs.wikipedia.org/wiki?curid=74090", "title": "Abilene (Texas)", "text": "Abilene (Texas)\n\nAbilene je město v okrese Taylor County ve státě Texasu v USA. Při sčítání lidu v roce 2000 byla populace města 115 930 lidí. Na západ od města se nachází vojenská základana Dyess Air Force Base.\n\nMěsto bylo založeno dobytkáři jako zasílací sklad na železniční trati Texas and Pacific Railway v roce 1881 a bylo pojmenováno po Abilene v Kansasu; cílové stanice Chisholm Trail. Později se Abilene stalo centrem dobytkářství a střídavého hospodářství. V dalších letech bylo velkým impulsem pro ekonomiku města objeveni ropy. V roce 1900 žilo v Abilane 3 411 obyvatel.\n\nNyní je Abilene komerčním centrem a dopravní křižovatkou devatenácti okresů v oblasti zvané „The Big Country“ nebo také „Texas Midwest“. V metropolitním regionu Abilene žije v současné době kolem 300 000 lidí.\n\nJe zde také pochován generál Dwight Eisenhower s manželkou a synem.\n"}
{"id": "74091", "url": "https://cs.wikipedia.org/wiki?curid=74091", "title": "Chotěboř", "text": "Chotěboř\n\nChotěboř ( ) je město v okrese Havlíčkův Brod v Kraji Vysočina, 14 km severovýchodně od Havlíčkova Brodu. Východně od Chotěboře teče řeka Doubrava. Rozkládá se (vč. místních částí) na 5 405 hektarech v nadmořské výšce 515 m n. m. Žije zde obyvatel. Historické jádro města je městskou památkovou zónou.\n\nMěsto se rozkládá na západním okraji Českomoravské vrchoviny v oblasti s výskytem stříbrné a uranové rudy. V těchto místech byla odbočka z Libické stezky (Čáslav–Žďár nad Sázavou) směrem na Smilův Brod. Původní osada s kostelíkem stála podle dochovaných nálezů už ve 12. století. Název obce se odvozuje od \"Chotěborova dvorce\", pravděpodobně šlo o Chotěbora ze Vchynic.\n\nPrvní doložená písemná zmínka je z roku 1265, kdy majitel panství Smil z Lichtenburka věnoval kapli \"sv. Jakuba Většího\" klášteru ve Žďáru nad Sázavou. Úspěšná těžba vedla k rozvoji osady a posléze i povýšení na městečko \"Chotebors civitas\" v roce 1278 za vlády krále Přemysla Otakara II. Český král Jan Lucemburský městečko roku 1329 koupil a v roce 1331 ho udělením jihlavského městského práva povýšil na město. Za vlády jeho následovníka Karla IV. byl v roce 1350 Chotěboři udělen městský znak (znak zemí \"Koruny české\") a v roce 1356 povolení vybudovat hradby. Jako věnné město českých královen byla Chotěboř v majetku královského rodu až do roku 1393.\n\nPohnutou historii zažili místní občané za husitských válek. Nejprve město v lednu 1421 dobyl a poškodil táborský kněz Petr Hromádka z Jistebnice. Brzy ale město oblehlo katolické vojsko a místní husitská posádka se 2. února 1421 vzdala za příslib volného odchodu. Obléhatelé ale slovo nedodrželi a 300 zajatců upálili ve stodole. Tragickou událost připomíná malý pomníček.\n\nRozkvět města nastal za vlády \"Trčků z Lípy\", kteří město vlastnili v letech 1497–1634, kdy za třicetileté války upadli u císaře Ferdinanda II. v nemilost a panství jim bylo zabaveno. Chotěboř byla poté darována Jaroslavu Sezimovi Rašínovi z Rýzmburka, když ochotně vyzradil jednání Albrechta z Valdštejna se Švédy. Sezima byl dokonce v roce 1638 povýšen do panského stavu. V témže roce zemřel a chotěbořského panství se ujal jeho syn Rudolf Karel Rašín, který se snažil z města vyždímat co nejvíce. Do té doby dávala Chotěboř ročně své vrchnosti 73 kop míšeňských, ale to mu bylo málo. Nespokojenost měšťanů, ale i poddaných vůbec, nevznikala pro již dříve stanovené platby a povinnosti, ale pro jejich neúměrné a nebo lstí provedené zvýšení. Chotěbořští proto vstoupili s Rašínem „ve spor“. Rudolf Karel Rašín však zvýšil své požadavky v jiném směru – nutil měšťany odebírat pivo jen z jeho pivovaru. Rašín také zabíral pozemky měšťanům a vyměňoval je za horší a méně výnosné. Stížnosti z Chotěboře došly až na místodržitelství a usmíření měli vyjednat v roce 1657 dva královští komisaři, pochopitelně šlechtici. Kompromis nebyl tak pro Chotěboř příliš výhodný, město se muselo nakonec přece jen zavázat, že z panského pivovaru odebere 150 sudů piva, tj. asi 340 hektolitrů. Z každého vyšenkovaného vědra vína (56,6 litrů) muselo zaplatit 20 krejcarů. Rudolf Karel Rašín žil na zámku v přepychu, vydržoval si dokonce osm děvčat, dva kuchaře, celkem 15 sluhů. Vizitační komise v roce 1654 zjistila, že Chotěboř má 700 obyvatel, kteří svým dílem přispívali k blahobytu zámeckého aristokrata.\n\nDalší majitelé se rychle střídali. Za zmínku stojí Kinští, za jejichž vlády byla roku 1702 zdejší tvrz přestavěna na barokní zámek později doplněný o anglický park. V roce 1836 ho získali Dobřenští z Dobřenic, kteří jej vlastní dodnes.\n\nRozvoj města v 19. století ovlivnily i požáry v roce 1800 a zejména v roce 1832, kdy byla zničena většina domů na náměstí, vnitřní město i předměstích. Nové kamenné domy už neměly podloubí a byly také pobořeny i zbylé brány, poslední pozůstatky středověkého opevnění. Po bouřlivých událostech v polovině 19. století a následných reorganizacích byl v roce 1849 zřízen \"Okresní soud v Chotěboři\", spadající pod \"Krajský soud v Kutné Hoře\". V roce 1850 pak vzniklo i \"Okresní hejtmanství\" pro \"soudní okresy\" Chotěboř a Habry.\n\nBohatý byl i kulturní a společenský život té doby. Nevyhovující dvojtřídní a později čtyřtřídní škola byla přemístěna do nové budovy (základní kámen položen 1865, výuka od roku 1869), později je následovala chlapecká (1876) a dívčí (1890) měšťanská škola, gymnázium (založeno roku 1913, ve vlastní budově od roku 1920), střední zemědělská technická škola (1960) – dnes obchodní akademie a vyšší odborná škola. Postupně vznikaly i různé spolky – dodnes existující Smíšený pěvecký sbor Doubravan (1862), divadelní spolek Palacký (1869–1914), sbor dobrovolných hasičů (1878), sokolská jednota (1882), městské vlastivědné muzeum (1885) aj.\n\nPo hospodářské stránce byla Chotěboř po dlouhou dobu zemědělským městem. Postupnému rozvoji průmyslu (především textilní a dřevozpracující) napomáhalo mj. i založení pošty (1850), která zajišťovala přepravu cestujících i zásilek koňskými potahy (do Golčova Jeníkova a Hlinska), vybudování silnice do Německého Brodu (1868), dokončení železniční trati Německý Brod–Rosice nad Labem (1871), zprovoznění městské elektrárny (1911) a zavedení autobusových linek (1923).\n\nNejvětší textilní továrna byla továrna Antonína Klazare, kde se vyráběly koberce. V roce 1936 tuto továrnu koupil Vilém Eckhard, který z Prahy do Chotěboře přestěhoval výrobu filtrů pro plynové masky. Spolu s ním do Chotěboře přešlo padesát dělníků. Firma prosperovala, exportoval do Francie a Jugoslávie. V roce 1939 ve firmě již pracovalo 732 zaměstnanců. Během druhé světové války zde pracovalo 2515 dělníků, kteří převáženě vyráběli plynové masky.\n\nPo válce byla továrna znárodněna a přejmenována na Chotěbořské kovodělné závody, ale pan Eckhard zůstal ve vedení firmy až do roku 1949, kdy byl zatčen. Poté emigroval.\n\nOd padesátých let továrna vyráběla stroje pro potravinářský průmysl (např. pro mlékárny a pivovary). Od roku 1968 se továrna nazývala Chotěbořské strojírny.\n\nZ novodobých průmyslových podniků stojí za zmínku Závody elektrotepelných zařízení (ZEZ) Praha, jejichž pobočný závod se v Chotěboři zabýval výzkumem a vývojem středofrekvenčních indukčních ohřívačů pro kovárny a průmyslových manipulačních robotů (dnes Roboterm). V letech 1955–1959 probíhala v okolí nedalekého \"Horního mlýna\" těžba uranových rud. Pozdější geologické průzkumy v 90. letech 20. století potvrdily nerentabilnost a k obnovení těžby nedošlo. V roce 2009 zahájil provoz nově vybudovaný Pivovar Chotěboř.\n\nPoslední smutnou kapitolou v historii města byl konec druhé světové války. Dne 5. května 1945 obsadili povstalci město, odzbrojili místní německý oddíl a následně pak převzali i muniční sklad v nedalekém Bílku. Odtud pak byla vypravena dvě auta s mužstvem proti německým oddílům v oblasti Ždírce a Krucemburku. Nedaleko Sobíňova ale narazili na velký německý transport. Došlo k přestřelce s tragickými následky – 29 padlých Čechů a 7 raněných. Německé jednotky pak obsadily město a krutě se mstily až do 9. května, kdy se začaly přesouvat směrem na Čáslav.\n\nOd roku 1961 sem jako místní část přísluší Bílek.\n\n\nChotěboř vznikla jako křižovatka cest a ze své výhodné polohy těžila od 13. - 18. století, kdy díky slévárenské výrobě na Starém a Novém Ransku přebírá funkci komunikačního uzlu blízký Ždírec nad Doubravou. Chotěboř je v 19. století správním střediskem a okresní soud zde sídlí až do roku 1960, kdy je chotěbořský okres zrušen. V té době je již Chotěboř významným průmyslovým městem regionu. V posledních letech v Chotěboři dominuje výstavba rodinných domů v přilehlých lokalitách, buduje se občanská vybavenost, stavební povolení získal projekt Domu s pečovatelskou službou, zpracovány byly studie na úpravu několika veřejných prostranství a v dubnu 2019 byl s nadšeným očekáváním zřízen úřad městského architekta.\n\nV roce 2014 došlo ke sloučení 2 škol s podobným zaměřením v Chotěboři a to Vyšší odborné školy a Obchodní akademie Chotěboř a Středního odborného učiliště technického, Chotěboř. Nově sloučené školy používají název Vyšší odborná škola, Obchodní akademie a Střední odborné učiliště technické Chotěboř.\n\n\nZ původního sídla majitelů chotěbořského panství (tvrze) se do dnešních dnů nedochovalo nic. V době, kdy byla Chotěboř v majetku českých králů, a i v pozdějším období, kdy její vlastníci byli představitelé zámožnějších rodů, nebyla využívána jako sídlo majitele, ale především k hospodářsko-správním účelům. Jako sídlo sloužila pak ještě krátce v 17. století chudému rodu Rašínů. Po smrti posledního z nich roku 1660 tvrz chátrala a pravděpodobně byla zničena požárem roku 1692. Další majitel (\"Vilém Leopold Kinský\") se pak rozhodl postavit na místě zničené tvrze nové honosnější sídlo – dnešní zámek. Umístění původní tvrze není spolehlivě doložitelné, ale podle archeologických průzkumů lokality stojí zámek pravděpodobně přímo na jejich základech. Léta, kdy stavba probíhala, se dají určit jen z chronogramů \"Magno trIno DeoConseCrat\" (=1701) a \"Magno Deo CapeLLa Ista ornata est\" (=1701) v portálu zámecké kaple \"Nejsvětější trojice\" a podle letopočtu \"MDCCII\" (=1702) v portálu hlavního průčelí. Stavba je převážně ve stylu raného baroka a má podobu čtyřkřídlé jednopatrové budovy s uzavřeným nádvořím.\n\nDalší majitelé se rychle střídali. V roce 1836 pak panství přešlo sňatkem do rukou Dobřenských z Dobřenic. Za jejich vlády byla provedena přestavba části prvního patra do novorenesančního stylu (1865–1870), zřízení rozsáhlého anglického parku se vzácnými dřevinami (1870–1875) a dále pak rekonstrukce po požáru z 25. února 1927. Dobřenští vybudovali i rodinný hřbitov, vzdálený asi 1 km od zámku.\n\nPoslední majitelé (Jan Maxmilián Dobřenský a jeho žena Leopoldina rozená Lobkovicová) v roce 1948 odešli do Kanady a zámek převzal stát. Po roce 1948 se využívání zámku měnilo (byty, hudební škola, jídelna státního statku), takže z původního mobiliáře se mnoho nedochovalo. Od roku 1952 je zámek sídlem Městského muzea, které si ho v roce 1966 převzalo do správy a nechalo provést nutné opravy. V těch pak pokračovali Dobřenští, kterým byl zámek 15. července 1992 vrácen.Od roku 2018 je z rozhodnutí majitele uzavřen zámecký park pro veřejnost. Muzeum zde bude sídlit do roku 2021.\n\n\n\n\n\nJiž od roku 1996 je Chotěboř hostitelem festivalu sci-fi, fantasy a her s názvem Festival fantazie, který začátkem července přiláká do Chotěboře na tři tisícovky fanoušků z celé České republiky i okolí.\n\n\n\n\n"}
{"id": "74109", "url": "https://cs.wikipedia.org/wiki?curid=74109", "title": "Mijazaki", "text": "Mijazaki\n\nMijazaki (: 宮崎市; \"Mijazaki-ši\") je hlavní město prefektury Mijazaki na ostrově Kjúšú v Japonsku. Mijazaki protéká řeka Ojodo.\n\nK 1. březnu 2008 mělo město 369 467 obyvatel a hustotu osídlení 619 ob./km². Celková rozloha města je 596,80 km².\n\nMijazaki získalo statut města 1. dubna 1924.\n\nPřibližně čtyři kilometry jihovýchodně od centra na břehu moře leží letiště Mijazaki.\n\n\n"}
{"id": "74110", "url": "https://cs.wikipedia.org/wiki?curid=74110", "title": "Nitrilotrioctová kyselina", "text": "Nitrilotrioctová kyselina\n\nNitrilotrioctová kyselina (NTA), též chelaton I, je derivát kyseliny octové, vzhledem bílý krystalický prášek.\n\nRoztoky jejích solí páchnou mírně po amoniaku, NTA se neprojevuje zápachem. Je to látka jedovatá, LD50 pro krysu činí přibližně 1 470 mg/kg živé váhy. Ve vysokých koncentracích je toxická pro ledviny, v ještě vyšších množstvích u pokusných zvířat vyvolává nádorové bujení (karcinogenita).\n\nVelmi snadno tvoří soli, které jsou velmi často využívané v praxi. NTA je účinným chelatačním činidlem (s kovy tvoří chelátové komplexy – cheláty). Používá se v analytické chemii jako komplexační činidlo, stejně jako její soli a kovové komplexy. Má velké průmyslové využití, zejména v pracích prostředcích nebo jako koncentrovaný roztok. Tekutá změkčovadla vody obsahují nitrilotrioctan sodný.\n\nNTA je díky relativně malé molekulové hmotnosti, dobré sochopnosti vázání vápníku, hořčíku a dobré biologické odbouratelnosti velmi účinným chelatačním činidlem pro použití v čisticích prostředcích. Z důvodu podezření na karcinogenitu se používání NTA omezuje. V kosmetice téměř není využívána. Ve většině přípravků pro neprofesionální uživatele je nahrazována sodmými solemi bezpečnějších chelatačních činidel GLDA (Glutamát N,N-diacetát sodný), MGDA (Methylglycinediacetát sodný) a dalšími.\n"}
{"id": "74113", "url": "https://cs.wikipedia.org/wiki?curid=74113", "title": "Hroznýšovec duhový", "text": "Hroznýšovec duhový\n\nHroznýšovec duhový (\"Epicrates cenchria\"), je druh hadů z čeledi hroznýšovitých.\nObývající především jižní a střední Ameriku.\n\nPatří mezi jedny z nejkrásnějších hadů díky své výrazné kresbě, která se liší dle jednotlivých druhů, a také díky duhovým odleskům, které se lámou při dopadu světla. Hlava je úzká, protáhlá.\n\nPro chov je potřeba terárium minimálně o rozměrech 70 × 70 × 50 (lépe větší, třeba 150 × 80 × 60), teplota pohybyjící se mezi 22°C v noci s denním výkyvem až na 28°C, vysoká vlhkost. Jako podestýlku můžeme dát rašelinu, bukové štěpky nebo terárijní kůru. Substrát je vhodné hodně vlhčit. Had by měl mít v teráriu misku s vodou, hroznýšovci se rádi koupou.\n\nJako potravu je možné předhazovat různé hlodavce (myši, potkany, …) záleží jen na velikosti. V mládí krmíme cca jednou za týden, postupně zvyšujeme příděl potravy a prodlužujeme dobu mezi krmením.\n\nPohlavní dospělosti dosahují asi ve dvou letech. Březost trvá 5-6 měsíců, poté se rodí až 30 mláďat. Po prvním svleku jsou schopni lovu.\n\nSamice dorůstají zhruba 2m, samci kolem 1,7m.\n\n\n"}
{"id": "74118", "url": "https://cs.wikipedia.org/wiki?curid=74118", "title": "Eduard Beneš", "text": "Eduard Beneš\n\nEduard Beneš (21. června 1911 Semily – 24. srpna 1996) byl český germanista a didaktik cizích jazyků.\n\nEduard Beneš studoval bohemistiku a germanistiku na Karlově univerzitě v Praze a byl žákem Otokara Fischera a Josefa Janka. Po promoci v roce 1934 působil 20 let jako gymnaziální profesor v Praze (jedním z jeho žáků na Akademickém gymnáziu je mj. proslulý literární historik Peter Demetz). Ze školního prostředí pak odchází na Akademii věd a zde působí na Katedře cizích jazyků. V roce 1961 obhájil kandidátskou práci na téma \"Beiträge zur Syntax des Fachstiles der gegenwärtigen deutschen Sprache\".\n\nJeho neúnavná přednášková činnost na zahraničních i domácích lingvistických fórech (např. Kruhu moderních filologů), četných zahraničních a všech tehdejších domácích univerzitách, jakož i jeho činnost v redakčních radách a nejrůznějších komisích ustala poté, co skončilo pražské jaro 1968. Půl roku před svým odchodem do důchodu byl v roce 1970 propuštěn z Akademie věd, byl nucen opustit i svou práci v mezinárodním měřítku. Jeho slavné vědecké jméno konotoval komunistický režim s jeho politickým jmenovcem, po roce 1971 nesměl doma publikovat vůbec, a tak část jeho pozdějších prací vycházela v zahraničí. Doma vyšly některé jeho práce (především učebnice) pod jménem několika jeho přátel. Jeho jméno se objevilo veřejně až po roce 1989, kdy byl opět uveden mezi spoluautory 5. vydání Praktické mluvnice němčiny v roce 1997.\n\nBohaté zkušenosti ze středoškolské výuky Eduard Beneš dokonale zhodnotil ve svém lingvistickém myšlení, a to jak v oblasti lingvistického popisu, tak v aplikované lingvistice – didaktice. Hlavní oblastí jeho činnosti byla metodika výuky dospělých, převážně mladých akademických pracovníků – tzv. vědeckých aspirantů z mnoha oborů.\n\nEduard Beneš se věnoval především syntaxi, odbornému jazyku, kontrastivní lingvistice a lingvodidaktice němčiny.\n\nV Benešově kandidátské práci z roku 1961 se naplno projevila návaznost na myšlenky Pražské školy. To je zřejmé i z jeho dalších prací, jež se zabývají tématy stále aktuálními (nominalizací, man-Satz, porušováním větného rámce, stylistickou diferenciací odborného stylu atd.). Strukturní analýza současného jazyka pak pokrývá tematicky celá následující léta. Dnes si jméno Eduarda Beneše spojujeme především s propracováním Mathesiovy koncepce aktuálního členění větného (Funktionale Satzperspektive), jež je v Benešově pojetí z roku 1973 vhodné chápat jako organizaci a hierarchii sémantických jednotek odpovídající jejich sdělovací hodnotě.\n\nBibliografie všech Benešových prací (včetně řady heslových statí pro Ottův slovník naučný týkajících se německé a rakouské literatury), která je součástí prvního pokusu o zmapování jeho publikační činnosti, čítá celkem 269 položek.\nTématy mnoha článků jsou otázky gramatického minima, role gramatiky ve vyučování cizím jazykům, odborný jazyk, typologie konverzačních cvičení, ale i problémy jednotné fonetické transkripce a otázky výslovnostní normy. Široký záběr doplňuje mnoho kritických recenzí na tehdejší novinky germanistické jazykovědy.\n\nPublikace, na nichž se podílel a jichž si i dnešní didaktici němčiny velmi váží, jsou zejména učebnice němčiny pro různé typy škol, různé věkové kategorie a cílové skupiny (např. řada učebnic pro 7. – 9. třídu základní devítileté školy z let 1961,1962,1963 a Němčinu pro vědecké a odborné spolupracovníky z roku 1965).\n\n\n"}
{"id": "74122", "url": "https://cs.wikipedia.org/wiki?curid=74122", "title": "Rubikon", "text": "Rubikon\n\nRubikon ( ) je řeka na Apeninském poloostrově v severní Itálii (Emilia-Romagna). Je dlouhá přibližně 80 km.\n\nŘeka ústí do Jaderského moře severně od města Rimini.\n\nŘeka nese jméno antické řeky Rubikon, nicméně není jednoznačně potvrzeno, že se skutečně jedná o starověký Rubikon. Na ten kandiduje více toků v okolí, navíc se od dob antiky změnila řečiště.\n\nŘímské právo zakazovalo kterémukoli vojevůdci překročit řeku se stálým vojskem. Řeka byla považována za hranici mezi římskou provincií Předalpské Galie a \"Itálií\". Zákon tak chránil republiku před vnitřní vojenskou hrozbou.\n\nKdyž Julius Caesar v roce 49 př. n. l. řeku překročil, tento zákon porušil, čímž nevyhnutelně vyvolal ozbrojený konflikt — občanskou válku. Podle římského historika Suetonia zde pronesl slavnou frázi \"„Kostky jsou vrženy“\" (\"Alea iacta est\"). Toto rčení znamená jasné a stručné označení stavu či situace, kdy nelze couvnout či vzít rozhodnutí zpět; v podobném smyslu se užívá i slovní spojení \"překročit Rubikon\". Po překročení řeky se v bitvě u Farsalu střetl s Pompejem, porazil jej a stal se pánem Říma. Roku 46 př. n. l. byl zvolen diktátorem. Tím prakticky skončila \"římská republika\".\n"}
{"id": "74127", "url": "https://cs.wikipedia.org/wiki?curid=74127", "title": "Hroznýšovec", "text": "Hroznýšovec\n\nHroznýšovec (\"Epicrates\") je rod hadů z čeledi hroznýšovití. České označení rodu Epicrates není jednotné, často se používá označení hroznýš.\n\n\n"}
{"id": "74130", "url": "https://cs.wikipedia.org/wiki?curid=74130", "title": "Rula", "text": "Rula\n\nPojem Rula je nejednoznačný a může mít následující významy\n\n\n"}
{"id": "74132", "url": "https://cs.wikipedia.org/wiki?curid=74132", "title": "Zbyslav", "text": "Zbyslav\n\nZbyslav odkazuje na:\n\n\n\n"}
{"id": "74133", "url": "https://cs.wikipedia.org/wiki?curid=74133", "title": "Valence", "text": "Valence\n\nVýraz valence může mít několik významů:\n\nNázev Valence má několik míst ve Francii:\n\nSlovo Valence se objevuje také v názvech několik francouzských měst:\n"}
{"id": "74145", "url": "https://cs.wikipedia.org/wiki?curid=74145", "title": "Ždírec nad Doubravou", "text": "Ždírec nad Doubravou\n\nŽdírec nad Doubravou (; do roku 1950 jen \"Ždírec\") je město v okrese Havlíčkův Brod v Kraji Vysočina. Žije zde obyvatel.\n\nPrvní osadníci přicházeli do těchto končin na pomezí Čechy a Moravy již v době kolonizační, aby udržovali obchodní stezku zvanou Liběcká. Stezka byla významnou cestou spojující Čechy s Moravou – Brno s Čáslaví a dále Prahou. O tomto osídlení nejsou ovšem dochovány konkrétní písemné zprávy. První písemná zmínka o obci pochází až z roku 1399.\n\nObec byla do konce druhé světové války málo významným sídlem, kde žilo zhruba 800 obyvatel. Obživu zajišťovalo obyvatelstvu drobné zemědělství a tkalcovství. 9. května roku 1945 byla obec bombardována letadly Rudé armády. Většina domů v obci byla nálety bombardérů buď zničena, nebo poškozena. Také v důsledku této události vysídlila z obce bezprostředně po válce zhruba čtvrtina obyvatel.\n\nVelký rozvoj zaznamenala obec v období po druhé světové válce. V roce 1945 žilo v obci 600 obyvatel, v roce 1965 to bylo 1450 obyvatel, v roce 1990 již 2989 obyvatel. V roce 1995 obdržela obec Ždírec nad Doubravou z rukou předsedy Poslanecké sněmovny PČR znak a prapor. V roce 2000, přesně 19. ledna, udělil předseda Poslanecké sněmovny PČR obci titul město. Od roku 1951 je oficiální název obce Ždírec nad Doubravou pro odlišení od dalších obcí v blízkém okolí se stejným jménem. Od roku 1961 sem spadá jako místní část vesnice Benátky. Od 1. července 1985 do 23. listopadu 1990 byl částí obce Ždírec nad Doubravou Branišov.\n\nŽdírec nad Doubravou, město na úpatí Žďárských vrchů a Železných hor, ležící na Liběcké stezce a historické křižovatce zemských cest v nadmořské výšce 555 m n. m. Součástí města Ždírec nad Doubravou jsou místní části Nové Ransko, Horní Studenec, Nový Studenec, Údavy, Kohoutov, Benátky a Stružinec.\n\nNachází se v severozápadní části Českomoravské vrchoviny. Ždírec nad Doubravou leží na hranicích CHKO Železné hory a CHKO Žďárské vrchy, na českomoravském pomezí, z jihu chráněn Ranským masívem a ze severu Železnými horami.\n\nZnak a prapor byl obci Ždírec nad Doubravou udělen rozhodnutím předsedy Poslanecké sněmovny České republiky dne 19. ledna 1995.\n\nBlasonování znaku: Stříbrným obráceným vidlicovým křížem dělený zelený štít s černou patou, z níž vyniká zlatý plamen (idea: vidlicový kříž – významná křižovatka; černá pata – žďáření, výroba dřevěného uhlí; plamen – oheň).\n\nBlasonování praporu: Zelený list a bílou vidlicí, jejíž dvě ramena vycházejí u žerdi z horního a dolního okraje. Šířka ramene vidlice je 1/5 šířky listu. Zelený žerďový klín mezi rameny vidlice sahá do 1/3 délky listu. Poměr šířky k délce listu je 2:3.\n\n\nŽdírec nad Doubravou je též znám svou průmyslovou zónou. Od roku 1997 zde byly vybudovány areály 15 firem z oboru dřevařství, stavebnictví, potravinářských technologií, strojírenství a zpracování plastů, ve kterých našly svoje zaměstnání stovky lidí. Tato zóna se postupně rozšiřuje a je k dispozici dalším domácím i zahraničním investorům. Ždírec nad Doubravou je centrem dřevařského průmyslu České republiky.\n\nV místě je síť prodejen, služeb, stravování i ubytování.\n\nMěsto Ždírec nad Doubravou leží na frekventované křižovatce silnic I/34, I/37 a II/345. Městem prochází železniční trať Pardubice – Havlíčkův Brod (v jízdním řádu č. 238).\n\nMěstem prochází 52 km dlouhá cyklotrasa 5127 z Radostína do Golčova Jeníkova, která kopíruje horní tok řeky Doubravy. V Radostíně navazuje na cyklotrasu 16 – Česko-moravská trasa a po trase na další cyklotrasy místního významu. Prameniště řeky Doubravy, jejíž údolí obsahuje množství zákoutí, příkrých srázů, jeskyní a vodopádů v Bílku (5 km), se nacházejí nad rybníkem Doubravník v Ranském masívu (7 km) a v okolí Malého Dářka. Nejvyšší vrchol Železných hor je Vestec (668 m n. m.), nabízející výhled na celé Chotěbořsko (9 km).\n\nRozsáhlé lesní porosty, ležící severním a východním směrem od města nabízejí ve vzdálenosti do patnácti kilometrů mnoho tras k výletům – rybník Januš, Hamerská nádrž s nejstarší sypanou hrází v Čechách, Žákova hora (810 m n. m.) se zbytky bukojedlového pralesa. Turistické možnosti nabízí i okolí Zalíbeného, Rychtářky a Kamenného vrchu se svým podhorským charakterem nebo lesní komplex Ranského (dříve Panského) Babylonu, na jehož jižním svahu se nachází Borovská jezírka – soustava zatopených prohlubní dávno opuštěných rudných dolů. K vodním sportům je možno využít rekreační rybník Řeka (4 km) či vzdálenější Velké Dářko (9 km).\n\nZ pamětihodností v okolí se nabízí kostel sv. Václava s dřevěnou, šindelem krytou, zvonicí v Horním Studenci a renesanční zámek v Novém Studenci (3 km). Skanzeny v okolí – Veselý Kopec a Betlém v Hlinsku (10 km). Dále lze navštívit poutní areál Zelená hora u Žďáru nad Sázavou, který je na seznamu památek světového kulturního dědictví UNESCO (22 km), nebo Muzeum Karla Havlíčka Borovského v Havlíčkově Borové (12 km).\n\n\n\n\n\n"}
{"id": "74148", "url": "https://cs.wikipedia.org/wiki?curid=74148", "title": "Metro v Samaře", "text": "Metro v Samaře\n\nMetro v Samaře, Samarské metro ( Самарский Метрополитен) je síť metra pod ruským velkoměstem Samara. Otevřeno bylo v roce 1987, je to tak pátá nejstarší podzemní dráha v Ruské federaci a dvanáctá v bývalém Sovětském svazu.\n\nMohutný rozvoj města v druhé polovině 20. století měl za následek značný růst počtu obyvatel. Taková situace způsobovala rostoucí dopravní problémy. První projekty podzemní dráhy se objevily v 70. letech, o další desetiletí později se začalo s výstavbou. První úsek metra navrhl moskevský ústav Metrogiprotrans; schválen byl 23. května 1980. Jednalo se o úsek dlouhý 17,3 km s celkem třinácti stanicemi. Náklady se vyšplhaly na 225 milionů rublů (v cenách z roku 1969), zajištěna měla být doprava centra města a průmyslové Bezymjanské zóny.\n\nTriumfální otevření prvního úseku bylo 25. prosince 1987. První úsek (Poběda – Jungorodok) měl 4 stanice (nebyla dobudována celá plánovaná trať) a jedno depo. Nová trať metra zkrátila jízdní doby mezi průmyslovými čtvrtěmi na okraji města a obytnými v centru. V tehdejším \"Kujbyševu\" tak byl zprovozněn \"Kujbyševskij metropoliten\". Všechny stanice byly podzemní, výjimkou byl povrchový Jungorodok.\n\nPrvní úsek, dlouhý 4,5 km se začal okamžitě po svém otevření na severozápadním konci prodlužovat. Stavební práce však zpomalil rozpad SSSR (finanční prostředky uvolňované na stavbu metra klesaly s každým rokem) a následná změna společensko-ekonomických podmínek v zemi. Celý projekt byl převeden na město, zrušena tedy byla celoruská jednotka pro organizaci výstavby podzemních drah v zemi. Roku 1992 tak byla otevřena pouze stanice Sovětskaja (ačkoliv SSSR již paradoxně rok neexistoval), provozovaná trasa se rozrostla o 1 623 m kolejí. Stanice Sportivnaja se zprovoznila o rok později, v březnu 1993 a Gagarinskaja v prosinci téhož roku.\n\nPředposledním přírůstkem bylo zprovoznění 1 300 m dlouhého jednokolejného úseku ukončeného stanicí Moskovskaja v prosinci 2002 (fungovala tedy jen část stanice; její druhá polovina byla následně otevřena po dokončení stanice Rossijskaja 26. prosince roku 2007). V únoru 2007 začala výstavba tunelu do stanice Alabinskaja, tento úsek byl zprovozněn 1. února 2015.\n\n"}
{"id": "74162", "url": "https://cs.wikipedia.org/wiki?curid=74162", "title": "Metro v Kazani", "text": "Metro v Kazani\n\nMetro v Kazani je podzemní dráha, nacházející se pod hlavním městem Tatarstánu Kazaní v Rusku.\n\nPrvní návrhy na vybudování metra v Kazani se objevily již v 30. letech 20. století. Místo podzemní dráhy se ale nakonec, vzhledem k válce, měla vybudovat pouze nová trať městské železnice. Tato trať měla spojit hlavní kazaňské nádraží, přístav a velké nové náměstí, které by vzniklo na místě u současného kremlu. Zastávky bylo navrženo umístit u křižovatek s významnými městskými třídami.\n\nV druhé polovině 20. století byly systémy podzemních drah v tehdejším SSSR budovány hlavně v metropolích tehdejších sovětských republik a to většinou v rychle se rozvíjejících s více než milionem obyvatel. Nutnost vybudování podzemní dráhy začaly různé komise prokazovat již od roku 1976, o tři roky později pak Kazaň překročila milionovou hranici a splnila tak jednu se základních podmínek, která byla pro podzemku nutná.\n\nS prvním oficiálním požadavkem na vybudování metra i v Kazani, ležící v tehdejší RSFSR, přišel nejvyšší sovět roku 1983. Plán, který pro NS zpracoval závod GIPROkommundortrans odpovídal současné koncepci; jako první linka měla být vybudována ta současná vedená severo-jižním směrem.\n\nMezi lety 1984 a 1989 proběhl geologický průzkum a výstavba byla připravována. Celou akci provedly moskevské podniky \"MetroGIPROTrans\" a \"Gorkijmetroprojekt\" (ten tedy v pozdějších fázích). Poprvé se v ulicích města tak objevilo stylizované písmeno M, symbol podzemní dráhy.\n\nCelý koncept byl již připraven ministerstvu železnic roku 1987 pro konečné schválení. Následně byl vypracován přesný projekt vedení první linky v souladu s provedeným geologickým průzkumem. K realizaci nakonec nedošlo; tajné rozhodnutí sovětů ministrů totiž celý koncept zrušilo; nejednalo se však pouze o tatarstánskou metropoli, ale i o jiná města. Mezitím v novinách \"Večerní Kazaň\" probíhala soutěž na vybrání nejvhodnějších názvů pro nové stanice. Snaha snížit již tak vysoké náklady v kolabujícím SSSR však neuspěla a do dvou let se země rozpadla.\n\nNásledovala ekonomická krize, během které byly mnohem důležitější starosti než městská doprava. Spolu s mírným ekonomickým oživením se však přece jen na metru pracovat začalo; od 27. srpna 1997 se začalo s výstavbou. Paradoxně ji nezastavil ani státní bankrot Ruska roku 1998. Výhledově mělo být metro otevřeno roku 2005 k oslavě tisíce let existence Kazaně. K tomu nakonec i došlo. V porovnání se starými plány se změnila kompletně architektura stanic; názvy jsou jak rusky, tak i tatarsky (podobně jako například v Kyjevském metru). Nasazeny byly vozy metra typu 81–553.3/554.3 (modifikované 81–71), které vyrobil petrohradský závod Metrovagonmaš ve spolupráci s firmou Škoda dopravní technika z Česka.\n\nPrvní úsek dlouhý 6,8 km, byl zprovozněn 27. srpna 2005, stavěl se od roku 1997. První 1,6 km dlouhé rozšíření na jih se stanicí Prospekt Pobědy bylo otevřeno 29. prosince 2008. Další rozšíření s jednou stanicí, tentokrát na sever a podcházející řeku Kazaňku bylo otevřeno 30. prosince 2010.\n\nKromě současné jedné linky se plánují další dvě (Vokzalnaja a Privolžsko-Savinovskaja), otevírány mají být postupně v dalších desetiletích. V plánu je také lehké metro spojující letiště se zbytkem sítě.\n\nMetro má v současnosti v provozu pouze jednu, oranžovou linku (také je označovaná jako Centrální linka), která má v současnosti 10 stanic (Kozja Sloboda, Kremljovskaja, Ploščaď Gabdullja Tukaja, Sukonnaja Sloboda, Ametěvo, Gorki, Prospekt Pobědy, Aviastroitělnaja, Severnyj Vokzal, Jašlek). Většina stanic je podzemní, výjimkou je Ametěvo, které se nachází na mostě nad silnicí. Stanice jsou bohatě zdobené, obkládané různými druhy kamene. Tunely jsou jednokolejné, podobně jako v Londýně nebo Moskvě. Všechny nápisy jsou dvojjazyčné, jak , tak i .\n\nV květnu 2013 byly zprovozněny stanice Aviastroitělnaja, Severnyj Vokzal a Jašlek. Stanice Dubravnaja na jihu sítě by měla být otevřena v prosinci 2017. V dlouhodobém horizontu je plánována výstavba dalších stanic na severu sítě, jedná se o stanice Orgsintez, Belomorskaja, Chimičeskaja a Bobylskaja.\n\n"}
{"id": "74165", "url": "https://cs.wikipedia.org/wiki?curid=74165", "title": "Ohio", "text": "Ohio\n\nOhio (anglická výslovnost , oficiálně ) je stát nacházející se na východě Spojených států amerických, v oblasti východních severních států ve středozápadním regionu USA. Ohio hraničí na východě s Pensylvánií, na jihovýchodě se Západní Virginií, na jihu s Kentucky, na západě s Indianou a na severu s Michiganem. Severovýchodní ohraničení tvoří Erijské jezero, kde Ohio sousedí s kanadskou provincií Ontario.\n\nPrvní Evropané, kteří se do oblasti dnešního Ohia dostali, byli v 17. století Francouzi. Celý region se v roce 1663 stal součástí Nové Francie. V průběhu 18. století získal jméno Vallée de l'Ohio (později anglicky Ohio Country), podle řeky Ohio, jejíž název vychází z irokézského slova označujícího „velkou řeku“. Britští průzkumníci sem začali pronikat teprve kolem roku 1750, nicméně celé území Velké Británii připadlo již roku 1763, coby výsledek sedmileté války. Po americké revoluci přenechali Britové v roce 1783 území Spojeným státům. V roce 1787 zde vzniklo velké Severozápadní teritorium, ze kterého se na začátku 19. století vydělil region Ohio, který se k 1. březnu 1803 stal 17. státem USA.\n\nSe svou rozlohou 116 096 km² je Ohio 34. největším státem USA, v počtu obyvatel (11,6 milionů) je sedmým nejlidnatějším státem a s hodnotou hustoty zalidnění 110 obyvatel na km² je na desátém místě. Hlavním a největším městem je Columbus s 850 tisíci obyvateli. Dalšími největšími městy jsou Cleveland (390 tisíc obyv.), Cincinnati (300 tisíc obyv.), Toledo (280 tisíc obyv.), Akron (200 tisíc obyv.) a Dayton (140 tisíc obyv.). Ohiu patří 502 km pobřeží Erijského jezera. Nejvyšším bodem státu je vrchol Campbell Hill s nadmořskou výškou 472 m ve středozápadě státu. Největšími toky jsou řeky Ohio, tvořící hranici se Západní Virginií a Kentucky, Scioto a Muskingum.\n\nZeměpisná poloha Ohia ho přímo předurčuje k ekonomickému růstu. Protože Ohio spojuje Severovýchod se Středozápadem, mnoho dopravních linek vede skrz tento stát. Ohio má desátou nejrozvinutější síť dálnic v zemi.\n\nNa severu státu je pobřeží Erijského jezera dlouhé více než 500 km. Jižní hranice státu jsou přirozeně vyznačeny tokem řeky Ohio. Další známé řeky jsou třeba Cyahoga, Great Miami River, řeka Maumee, Muskingum a Scioto. Největší přírodní katastrofa v dějinách Ohia nastala v povodí Great Miami River v roce 1913. Voda z řeky se rozlila v oblasti Daytonu. Kvůli tomu zde byl vypracován první projekt na ochranu před povodněmi ve Spojených státech.\n\nVelké jezero svaté Mary bylo zbudováno ve středozápadní části státu, aby zásobovalo kanály, v období výstavby kanálů v letech 1820-50. Po mnoho let bylo toto jezero největším uměle vytvořeným na světě.\n\nStát leží v mírném podnebném pásmu. Na většině území státu je vlhké kontinentální klima, ale do jižní části státu zasahuje vlhké subtropické klima. Léta jsou horká a vlhká a zimy jsou většinou chladné. Srážky jsou během roku jen mírné. Nehostinné počasí není v Ohiu nijak neobvyklé, protože je to věčné bojiště mezi teplým Golfským a studeným Arktickým proudem. Ale tornáda tu jsou méně častá než ve státech na západ od Ohia. Stejně jako zemětřesení, která jsou v Ohiu vzácná. Největší naměřená teplota byla zaznamenána v červnu roku 1934 blízko města Gallipolis a to 45 °C. Nejnižší naměřená teplota byla zaznamenána v únoru roku 1899 u města Milligan a to téměř -40 °C.\n\n\nPodle sčítání lidu z roku 2010 zde žilo 11 536 504 obyvatel. Asi 3,5 % obyvatel Ohia se nenarodilo ve Státech.\n\nVíce než čtvrtina obyvatel má původ v Německu, 13 % v Irsku a téměř 10 % v Anglii. Čtvrtina obyvatel Ohia je mladší 18 let a 13 % je starší 65 let.\n\n\nObyvatelé hispánského nebo latinskoamerického původu, bez ohledu na rasu, tvořili 3,1 % populace.\n\n"}
{"id": "74171", "url": "https://cs.wikipedia.org/wiki?curid=74171", "title": "Minimalismus (hudba)", "text": "Minimalismus (hudba)\n\nHudební minimalismus (též \"minimální\" či \"minimalistická hudba\") je relativně moderní skladebná technika, velmi oblíbená skladateli v 60. - 70. letech 20. století. Původně se inspirovala ve výtvarném umění 50. let, především americké malířství (tzv. minimal art). Tento směr byl také aplikován v architektuře, designu, sochařství i filozofii. Je však třeba zdůraznit, že minimalismus v hudbě má jen formální příbuznost se stejným směrem v ostatních druzích umění, což asi je též důvodem, proč jeho skladatelé nemají mnohdy tento název v lásce a používají raději označení \"repetitivní\", \"strukturální\", \"modulární\" nebo \"periodická hudba\".\n\nTermín minimalistická hudba použil poprvé Michael Nyman v roce 1968. Minimální ovšem neznamená malé množství not nebo krátké trvání skladeb. Podle La Monte Younga se termín minimální týká záměrně použitého omezeného množství prostředků, například rytmických, harmonických nebo melodických prvků.\n\nObecně je minimalismus uměleckým směrem, kde je dílo jakoby utkáváno z elementárních atributů, používá jednoduchou geometrickou formu a je prezentováno jakoby nezúčastněně. Vznik tohoto směru se přikládá reakci na ryze subjektivní pojetí abstraktního expresionismu. Hudební minimalismus lze vykládat jako reakci na přílišnou komplikovanost hudby poloviny 20. století, u níž je mnohdy tok hudby nesouvislý a vnitřní organizace skladby je při poslechu nezřetelná.\n\nDefinovat minimalistickou hudbu je obtížné. Lze však najít některé charakteristické prvky, z nichž alespoň některé jsou obsaženy snad v každé skladbě, kterou lze označit za minimalistickou. Pouhá přítomnost těchto prvků však ještě nemusí znamenat, že se o minimalistickou skladbu opravdu jedná.\n\nPodle Johna Adamse jsou pro minimalistickou hudbu charakteristické tonální harmonie a pomalý harmonický vývoj, pravidelný rytmický puls a stavba rozsáhlých struktur z malých buněk.\n\nV klasické hudbě jsou pro minimalismus typické následující vlastnosti:\n\n\nLze však najít i mnoho výjimek. Některé minimalistické skladby využívající dvanáctitónových řad, podobně jako dodekafonie. Někdy zcela chybí nebo je potlačena rytmická složka hudby.\n\nPro minimalistickou hudbu bývá charakteristická určitá statičnost, setrvačný pohyb, až meditativnost v celkovém výrazu skladby. Většina „klasických“ minimalistických skladeb má zřetelnou vnitřní strukturu, kterou lze snadno poslechem identifikovat. V rozsáhlých minimalistických skladbách jsou dobře patrné i drobné melodické, harmonické a rytmické změny. Minimální hudba někdy využívá nové zvukové možnosti elektronických nástrojů nebo používá elektronické manipulace se zvukovým materiálem, podobně jako např. konkrétní hudba. Mnoho skladeb však bylo vytvořeno pro klasické nástroje a minimalistická hudba může být hrána v jakémkoli obsazení. Některé minimalistické skladby jsou vytvořeny jako vyvíjející se proces a lze je proto považovat za jistou formu algoritmické kompozice.\n\nČastou inspirací minimalistických skladatelů hudba mimoevropská, především africká polyrytmika, hudba indická a tibetská nebo indonéský gamelan.\n\nMinimalistické prvky použil v několika skladbách Erik Satie. Například skladbu \"Vexations\" z roku 1893 tvoří 840 krát opakovaná krátká pasáž. Dlouhodobého opakování melodických frází použil v roce 1951 ve skladbě \"Structures\" pro smyčcový kvartet Morton Feldman.\n\nPrvní typicky minimalistické skladby se objevují na přelomu 50. a 60. let a toto období je také považováno za počátek minimalizmu a nástup tzv. americké minimalistické školy. Jejím zakladatelem je La Monte Young. Ve svých kompozicích a zvukových instalacích často pracoval s velmi dlouhými statickými tóny a souzvuky, vycházející z různých druhů čistého ladění.\n\nNa některé práce La Monte Younga navazuje Terry Riley, k jehož nejznámějším skladbám patří \"In C\" z roku 1964.\n\nPatrně nejvýznamnějším představitelem americké minimalistické školy je Steve Reich, který začal minimalistické skladby komponovat na počátku 60. let. Experimentoval s transformací magnetofonového záznamu (It's Gonna Rain, Come Out) a také s posouvajícími se a rotujícími motivy, tvořícími interferující zvukové struktury, které vznikají v důsledku asynchronních fázových posunů při opakovaní identického zvukového materiálu, hraného živě nebo reprodukovaného z magnetového záznamu (Violin Phase, Six Pianos, Clapping). Ve svých skladbách používal též aditivní princip - postupně prodlužované tóny jediného akordu (Four Organs), melodická a rytmická ostináta (Drumming) a další postupy.\n\nPosledním z „klasických“ představitelů americké minimalistické školy je Philip Glass. Od sedmdesátých let ve svých skladbách používá prvky jako ostinátní opakování současně znějících motivů odlišných délek, vytvářející polyrytmickou strukturu nebo aditivní princip - postupné prodlužování nebo zkracování frází, měnící rytmický a melodický obsah. Ke skladbám z raného období patří \"Music in Fifths\", \"Music in Similar Motion\", \"Music With Changing Parts\", \"Music In Twelve Parts\", \"Northstar\", opera \"Einstein On The Beach\" ad. Jeho pozdější tvorba zahrnuje hudbu komorní, orchestrální, vokální, operní, scénickou i filmovou.\n\nDalšími známými skladateli-minimalisty jsou např. John Adams, Michael Nyman, Louis Andriessen, Michael Galasso, István Márta, Frederic Rzewski, Michael Gordon, David Lang, Tony Conrad či Gavin Bryars. Minimalistické postupy lze najít i v dílech skladatelů jako jsou např. Henryk Górecki či Arvo Pärt.\n\nZa konec „klasického“ období minimalismu bývá označován začátek 80. let. Skladatelé následujícího období jsou označováni jako „postminimalisté“.\n\nHudební minimalismus je některými svými postupy občas velmi příbuzný elektronické hudbě a jejímu kompozičnímu stylu. Minimalismus pronikl i do rockové a alternativní hudby (Laurie Anderson, Nick Mason, Jon Hassell, Urban Sax). Objevuje se i u kytaristy na pomezí akustiky a elektroniky Dominica Frasca, nazývaného \"Van Halen for Eggheads\".\n\nK minimalismu v hudbě lze přiřadit i hudbu ambientní (Brian Eno), která taktéž pracuje s repetitivními strukturami a jejich variacemi, i když poněkud odlišným způsobem. Prvky charakteristické pro minimalismus lze najít i v současné taneční hudbě.\n\n\n"}
{"id": "74185", "url": "https://cs.wikipedia.org/wiki?curid=74185", "title": "Kachovskaja (linka metra v Moskvě)", "text": "Kachovskaja (linka metra v Moskvě)\n\nKachovskaja ( ) je jedna z linek Moskevského metra. Označována také bývá někdy jako linka 11 světle modrou až světle tyrkysovou barvou.\n\nVytvořena byla v roce 1995 z jižní části Zamoskvorecké linky, stanice zde pocházejí ale z roku 1969. Kachovskaja tak spojuje Zamoskvoreckou trasu s Serpuchovsko-Timirjazevskou, a to jako jediná tangenciálně vedená linka. Kachovskaja existovala již dříve jako větev původní trasy, nakonec byl ale na nátlak místních obyvatel tento nepraktický systém zrušen a během konce 80. a začátku 90. let se tak zprovoznila již jedenáctá linka metra v hlavním městě, oddělená od ostatních. Tato linka se stane součástí Velké Kolcevé linky, jejíž první úsek byl zprovozněn 26. února 2018 a který je označen stejně jako Kachovskaja číslem 11. Dokud je linka Kachovskaja oddělena od zbylé částí Velké Kolcevé linky, bude označována jako 11A.\n\n\n"}
{"id": "74188", "url": "https://cs.wikipedia.org/wiki?curid=74188", "title": "Interakce elektronů s hmotou", "text": "Interakce elektronů s hmotou\n\nInterakcí dopadajících elektronů s materiálem (hmotou obecně) vznikají následující detekovatelné složky:\n\nTohoto jevu se využívá především k diagnostice v lékařství a defektoskopii (rentgenové záření) a v rastrovacím elektronovém mikroskopu, případně v mikrosondě, k zjištění lokálních vlastností zkoumaného materiálu. Týž jev je také příčinou vzniku rentgenového záření při interakci elektronů kosmického záření s molekulami plynů zemské atmosféry.\n"}
{"id": "74190", "url": "https://cs.wikipedia.org/wiki?curid=74190", "title": "Weather Report", "text": "Weather Report\n\nWeather Report byla pravděpodobně nejznámější jazzrocková skupina 70. a 80. let 20. století. Svou tvorbou ovlivnila celou řadu hudebníků různých žánrů.\n\nJádro skupiny Weather Report tvořilo duo Joe Zawinul (piáno) a Wayne Shorter (saxofon). Zakládajícími členy byli v roce 1971 vedle Joa Zawinula a Wayne Shortera také Čech Miroslav Vitouš (basa), Alphonse Mouzon (bicí) a Airto Moreira (perkuse)\n\nV každé nové nahrávce se objevovala i jiná jména např. Omar Hakim, Peter Erskine, Alex Acuña, Manolo Badrena, Dom Um Romão.\n\nZ počátku byl zvuk skupiny velmi experimentální a rytmický. V roce 1976 se připojil ke skupině fenomenální baskytarista Jaco Pastorius. Zvuk skupiny se stal melodičtější a nahrávky se začaly prosazovat i na masovém hudebním trhu. Nejznámější skladbu z této doby je „Birdland“.\n\nV roce 1985 se skupina rozpustila.\n\n\n"}
{"id": "74192", "url": "https://cs.wikipedia.org/wiki?curid=74192", "title": "Stanislav Bechyně", "text": "Stanislav Bechyně\n\nStanislav Bechyně (20. července 1887 Přibyslav – 15. října 1973 Praha) byl český konstruktér a pedagog. Jeho stěžejními díly jsou železobetonové konstrukce, a kamenné a betonové mosty.\n\nJako jeden z prvních konstruktérů dokázal ocenit vlastnosti betonu, a ty pak, s velkou dávkou invence, využíval ve svých projektech. Z jeho popudu vznikl i nový obor, \"stavitelství kamenných a betonových mostů\", jemuž se věnoval publikačně i pedagogicky.\n\nPo vystudování reálného gymnázia v Novém Městě na Moravě studoval Bechyně stavební inženýrství na \"Vysoké škole technické\" v Praze (dnešní ČVUT), kde absolvoval roce 1910, s vynikajícím prospěchem. Zde byl také jmenován roku 1920 řádným profesorem statiky a dynamiky staveb železobetonu. Jako pedagog působil na Stavební fakultě ČVUT až do roku 1958.\n\nZa svou vědeckou a odbornou práci byl oceněn řadou vyznamenání (Řád práce, Zlatá Felberova medaile, Řád republiky, Zlatá plaketa ČSAV Za zásluhy o vědu a lidstvo). Roku 1953 byl zvolen akademikem ČSAV, v roce 1955 obdržel státní cenu 1. stupně Klementa Gottwalda, roku 1972 získal čestný titul doktora technických věd (Dr. h. c.) Českého vysokého učení technického v Praze.\n\nPo absolutoriu na vysoké škole nastoupil k nově vzniklé stavební firmě \"Dr. Ing. Karel\" \"Skorkovský\", zabývající se stavbou betonových konstrukcí. Pro vojenskou správu vyvinul Ing. Bechyně speciální recepturu portlandského cementu (nazývanou A cement), používanou při stavbě československého opevnění. Tento typ cementu měl prodloužený počátek doby tuhnutí, díky čemuž bylo zajištěno dobré propojení jednotlivých vrstev betonu, a také se omezilo množství hydratačního tepla, vytvářeného při tuhnutí. \n\nStanislav Bechyně zemřel v Praze, ale pochován byl, podle svého přání, v rodné Přibyslavi, kde je po něm pojmenováno i náměstí v centru města.\n\nNejznámější stavbou je bezesporu palác Lucerna a Veletržní palác v Praze, ale věnoval se i průmyslovým stavbám, které odrážejí funkcionalismus a precizní zvládnutí použitých materiálů. Jeho projekt mostu přes Nuselské údolí, se třemi oblouky, se ovšem nakonec realizace nedočkal.\n\n\nNapomáhal ale i s rekonstrukcemi stavebních památek v Praze:\n\nSepsal také řadu publikací, do kterých shrnul svoje vědomosti o mostech a jiných betonových stavbách.\n\n\n"}
{"id": "74193", "url": "https://cs.wikipedia.org/wiki?curid=74193", "title": "Šaka", "text": "Šaka\n\nŠaka, potažmo Čaka, v Evropě známý i jako generál Shaka nebo pod přezdívkou Černý Napoleon, (asi 1787 – 22. září 1828) byl významný africký vojevůdce, náčelník a sjednotitel Zuluů. Svého postavení dosáhl díky rozsáhlým a účelným vojenským reformám a brutální výbojné politice. Šaka je dodnes pokládán za jednoho z největších a nejschopnějších vůdců v dějinách Afriky, kterému se díky zavedení reformy domorodého válečného umění podařilo vybudovat vojenský stát, jenž se prosadil jako obávaná regionální mocnost.\n\nŠaka se narodil jako nemanželský syn ženy z klanu Langeni jménem Nandi a náčelníka Zuluů Senzangakona. Krátce po porodu Senzangakon přijal Nandi za svou třetí manželku, avšak díky její prudké povaze a vzájemným konfliktům ji i s dětmi často stěhoval na různé usedlosti. Šaka se v těchto letech převážně věnoval pastvě koz a jednoho dne ztratil otcovo oblíbené zvíře. Když se matka při prudké hádce svého syna zastala, byla i s potomky poslána zpět ke klanu Langeni. Jeho příslušníci měli obavy, že budou nuceni vrátit \"labolu\", a proto na návrat zapuzené rodiny reagovali vesměs negativně. Do čtrnácti let byl Šaka vychováván bez otcovské autority, odděleně od vrstevníků, a v atmosféře pohrdání, a stalo se z něj zamlklé a nedůvěřivé dítě. V roce 1802 zasáhl oblast, kde žil, hlad, a jeho matka byla i s dětmi opět vyhnána. Uchýlila se proto k muži jménem Gendejana ze subklanu Qvabe, u nějž Šaka dospěl. Po rušném dětství ze Šaky vyrostl muž značné fyzické síly a inteligence. Jelikož se jevil jako perspektivní válečník, projevili o něj zájem jak Zuluové, tak klan Langeni. Avšak Šaka Langeni nenáviděl a bál se svého otce, rozhodl se proto následovat matku ke klanu Dlečeni, jenž byl přímo podřízen Mtetvům v čele s náčelníkem jménem Dingiswajo. Pravděpodobně v roce 1810 Šaka vstoupil do oddílu \"iziCwe\" (\"cve\") mtetwské armády, kde sloužili svobodní bojovníci. Ve službě prokázal značnou obratnost i organizačního ducha a brzy se stal velitelem oddílu (\"ibuto\"). Jakmile dosáhl tohoto postavení, začal realizovat reformy, mezi něž patřilo zejména zavedení nového typu oštěpu a inovace výcviku v boji se štítem. Nový druh výzbroje i výcviku poprvé Šaka uplatnil v bitvě Mtetvů s klanem Buthelezi. Když proti sobě stanula obě vojska ve formaci a válečník z protivníkovy strany vyběhl dopředu, aby předvedl rituální vychloubání \"gija\", Šaka jej jediným úderem usmrtil a ihned vydal pokyn k útoku na zbytek Butheleziů. Po vítězném boji a kapitulaci náčelníka Pungaše se Mtetvům podrobili nejen poražení, z nichž zůstala jen hrstka bojovníků, ale také menší klany, mezi něž patřili i Zuluové, kteří v minulosti utrpěli od klanu Buthelezi řadu porážek. Nejen tyto úspěchy při územní expanzi Mtetvské říše upoutaly pozornost náčelníka Dingiswaji. Šaka se brzy stal jeho oblíbencem, a to i přes skutečnost, že bez milosti vyhlazoval tam, kde se Dingisvaja spokojil s podrobením. Navíc byl jmenován členem sněmu a dostal volnou ruku při zavádění nových vojenských inovací. Když roku 1816 zemřel Senzangakon, jemuž po podrobení Zuluů Dingiswaja umožnil setrvat dál ve své funkci, byl Šaka mtetvským náčelníkem pověřen, aby převzal jeho místo. Na území svého mrtvého otce se vrátil v čele silného oddílu a okamžitě nechal usmrtit svého nevlastního bratra Sigujanu, který mezitím převzal náčelnickou pozici. Druhý Senzangakonův dědic Dingane, který se zaručil Šakovi věrností, byl ušetřen. Posléze Šaka založil nový panovnický \"kraal\", který pojmenoval \"KwaBulavajo\" (\"„Místo toho, kdo zabíjí s výčitkami“\") a jeho prvořadou starostí se stalo doplnění chudých kozích a kravských stád. Zalíbení prý nalezl zejména v dobytku sněhobílé barvy.\n\nAby mohl Šaka dosáhnout tohoto cíle, bylo nutno věnovat pozornost zulské armádě. Zpočátku měl pod svým velením asi 350 – 400 mužů, které podle věku rozdělil do čtyř oddílů. První skupinu nazvanou \"fasimba\" tvořili mladí chlapci, které mohl od prvních dnů cvičit v duchu vlastní bojové koncepce. Byli jeho nejoblíbenějšími vojáky a stali se vzorem pro všechny další zulské jednotky. Další oddíl se nazýval \"gamule\" a byli do něj začleněni mladíci kolem dvaceti let, jež prozatím nenosili kroužek z vláken \"isicoco\" (připevňovali si jej do vlasů muži, chystající se k prvnímu sňatku). Tím se lišili od asi třiceti až čtyřicetiletých svobodných mužů z oddílu \"jubingqvana\", kteří se směli oženit až po prokázání zdatnosti v boji a po zabití prvního nepřítele. Starší a ženatí Zuluové náleželi do čtvrtého oddílu \"vombe\". Těm bylo umožněno žít v příbytcích se svými manželkami, ale byli povinni se účastnit výcviku a válečných tažení. V týlovém zabezpečení Šaka zavedl oddíly \"dibi\", které tvořili patnáctiletí až šestnáctiletí mladíčci, jejichž úkolem bylo nosit válečníkům rohože na spaní, náhradní oštěpy, jídlo a vodu. Každý z bojovníků měl k dispozici tři až čtyři chlapce.\n\nKrátce poté, co Šaka své muže vycvičil v boji s novým typem oštěpu (\"klva\", \"iklwa\") a zlepšil jejich už tak vynikající fyzickou kondici, napadl centrální usedlost klanu Langeni. Jeho příslušníci byli v brzkých ranních hodinách obklíčeni zulskou armádou a nezmohli se na žádný odpor. Šaka posléze nechal nastoupit všechny přítomné muže a vybíral mezi nimi ty, kteří mu způsobovali příkoří v dětství. Vzápětí je nechal zaživa narazit na kůly obklopující usedlost. Propuštěno bylo pouze několik jedinců, u nichž si Šaka vzpomněl, že jeho matce prokázali nějakou laskavost. Těm dokonce daroval býka, nicméně byli nuceni se až do večera dívat na utrpení svých soukmenovců. To skončilo až za soumraku, kdy byli muži na kůlech zabiti a usedlost byla zapálena. Zbylí příslušníci klanu Langeni, stejně jako řada slabších klanů v okolí, byla začleněna do řad Zuluů. Dalším Šakovým cílem se opět stal klan Buthelezi, který byl již v minulosti podroben, ale \"počínal si jako svobodný\". Náčelník Pungaš svého protivníka značně podcenil a Zuluové bitvu rozhodli prvním prudkým útokem. Šakovy oddíly zmasakrovaly nejen vojáky Butheleziů, ale i ženy a děti, které přišly sledovat střetnutí z blízkého návrší. Boj přežilo jen několik mužů, kteří se svým náčelníkem Pungašem utekli na sever ke kmenu Ndwandvey. Zde však byl Pungaš vyslechnut a posléze na rozkaz náčelníka Zvide popraven. Jelikož se Šaka dál pokládal za vazala Mtetvů, odeslal Dingisvajovi skot, který náležel klanu Buthelezi. Po vítězném završení tažení pak obrátil svou pozornost proti sousedním Ngvaneniům a Hlubiům, kteří žili na úpatí Dračích hor. Náčelník Hlubiů Mtimkhulu byl zabit již v prvních bojích a jeho kmen se rozpadl na tři části. Jedna z těchto odnoží zůstala na úpatí Dračích hor a brzy splynula se Zuluy.\n\nDo roku 1817 se Šakovi podařilo území Zuluů (\"KwaZulu\") zvětšit čtyřnásobně. Jeho armáda se rozrostla na 2000 mužů a 800 příslušníků fasimba. Téhož roku se rozhodl náčelník Dingisvaja napadnout kmen Ndwandvey, jehož náčelník Zvide byl kdysi blízkým přítelem jeho otce. Předtím, než se svými muži opustil \"kraal\", požádal o podporu Šaku, ten se však nešťastnou souhrou okolností opozdil a Dingisvaja, který se za neznámých okolností příliš vzdálil od svých bojovníků, byl zajat hlídkou Ndwandeveyů. Překvapený Zvide dva dny držel Dingisvaju v zajetí, jelikož se obával, že jde o léčku, posléze však uřízl zajatci hlavu a daroval ji své matce. Když Šaka dorazil do míst bojů, již sledoval jen zmatený ústup Mtetvů. Pozici vládce nad kmenem po mrtvém Dingisvajovi zaujal jeho nevlastní bratr, nicméně po vážných meziklanových rozbrojích jej Šaka odstranil. Pohlavárem Mtetvů pak jmenoval svého blízkého a loajálního přítele a sebe ustanovil nejvyšším náčelníkem celé konfederace, v níž přední místo zaujal klan Zuluů.\n\nV roce 1818 se náčelník Zvide rozhodl skoncovat s rostoucí Šakovou říší a s dvojnásobně silnějším vojskem vpadl na jeho území. Zuluové se seskupili do kruhové formace kolem hory Gqokli a své zálohy skryli v nedaleké proláklině. Jelikož válečníci kmene Ndwandvey nebyli cvičeni pro boj zblízka, byli několikrát odraženi. V odpoledních hodinách se proto náčelník Zvide rozhodl své unavené oddíly vyslat do posledního frontálního náporu. V té chvíli zasáhly do boje zálohy Zuluů, které část protivníkových sil odřízly a zdecimovaly. Ndwandvové přesto dál představovali značně silné vojenské uskupení a přinutili Šaku se stáhnout do KwaBulavajo, kde se také dostavil zbytek jeho mužů. Avšak k další ozbrojené konfrontaci nedošlo, neboť Zvide se spokojil s odehnáním zulských stád a odtáhl zpět na své území. V dalších měsících se díky rostoucímu věhlasu začali k Šakovu vojsku připojovat noví válečníci, kteří tvořili základ dalších \"ibuto\". V tomto období si též podmanil klan Qvabe, jehož příslušní byli začleněni mezi lid Zuluů. Avšak náčelník Zvide se nevzdával myšlenky na odvetu a zdařilou diplomacií se mu podařilo získat podporu svazijských klanů na severu. Zároveň zavedl obdobu zulského oštěpu a v květnu 1819 s osmnácti tisícovým vojskem v čele s obávaným Sošangánem vpadl na Šakovo území. Jelikož si Šaka nemohl dovolit postavit se protivníkovi v otevřené bitvě, byl nucen vést vyčerpávající partyzánskou válku. V té mu poskytovaly značnou výhodu i chlapci z oddílů \"dibi\", kteří se starali o týlové zabezpečení, zatímco nepřítel strádal žízní a hladem. Udeřil teprve ve chvíli, kdy se Sošangáne rozhodl stáhnout zpět za hranice jeho říše. Po dvoudenní vyčerpávající bitvě Šaka svého protivníka zcela zdecimoval a vzápětí se vydal k sedmdesát mil vzdálenému Zvidovu \"kraalu\". Když se za tmy přiblížil k nepřítelově sídlišti, rozkázal svým mužům, aby zpívali ndwandvské vítězné písně. Obyvatelé, kteří vyběhli do tmy, aby přivítali své bojovníky, byli z větší části povražděni a \"kraal\" byl zapálen.\n\nZničením kmene Ndwandvey se původní území pod Šakovou nadvládou rozrostlo ze čtyř na 11 500 čtverečních mil. Vládce Zuluů se tak stal pánem oblasti od řeky Pongola na severu k toku Tugely na jihu a od řeky Ncome k pobřeží Indického oceánu. Pod svým velením měl nejméně 40 000 bojovníků, kteří byli téměř okamžitě schopni nastoupit na jeho rozkaz. Všichni tito muži procházeli každodenním výcvikem a jejich snaha vyniknout v boji postupně vzrůstala, neboť tak mohli dosáhnout žádoucích výhod, z nichž nejdůležitější byla možnost založit rodinu. Oddíly v počtu dva až tři tisíce lidí sídlily ve velkých \"kraalech\", které byly rozmístěny po celé říši a nadále se dělily podle stáří a stupně výcviku bojovníků. V roce 1820 armáda pod Šakovým velením uskutečnila vpád přes řeku Mzinyathi a napadla klany Tembu a Cunu, kterým v bojích způsobila vysoké ztráty. Zanedlouho se Šaka stáhl, nicméně v zimě 1822 svůj nájezd opakoval a přinutil oba klany opustit oblast. Tyto a další výpady na území Natalu měly za následek mohutnou migraci více než dvou a půl milionu lidí a zpustošení rozlehlých oblastí západně od Dračích hor. Další výpravu Šaka vyslal směrem na sever a jejím velením byl pověřen jeho oblíbenec Mzilikazi, Zvideho vnuk. Ten se však obrátil proti Zuluům a porazil první oddíl, jenž proti němu Šaka vyslal jako trestnou výpravu. Před druhou silnější kárnou jednotkou spolu s třemi stovkami bojovníků ustoupil na území sothských klanů, kde vybudoval válečnický svaz s nímž podnikal výpady za hranice dnešní Botswany. V červenci 1824, v době, kdy Šakova říše dosáhla největšího rozmachu, navštívila KwaBulavajo osmičlenná britská expedice vedená Francisem Georgem Farewellem. Dvanáct tisíc válečníků Zuluů při této příležitosti cizince vítalo křikem a tancem a byl jim okázale předváděn královský harém (\"umdlunkulu\") a stáda. Svou moc pak Šaka demonstroval i tím, že zdánlivě nahodile ukázal na někoho ve své blízkosti a označený byl neprodleně popraven. Návštěvníci z Anglie zůstali hosty v královském \"kraalu\" až do konce července a během svého pobytu se stali i svědky atentátu, při němž Šaka utržil hlubokou ránu do boku oštěpem. Poranění mu ošetřil jeden z členů expedice, bývalý asistent chirurga Henry Francis Fynn. Čtyři dny se vládce Zuluů pohyboval na hranici mezi životem a smrtí, po této době se léčba ukázala úspěšnou a Šaka se zotavil. V říjnu téhož roku se seznámil s dalším z Angličanů, šestnáctiletým Nathanielem Isaacsem, jenž si brzy získal jeho důvěru a později se zabýval obchodem se slonovinou. V roce 1826 Šaka založil nové sídlo \"KwaDakuza\", jež bylo umístěno asi dva dny chůze od Port Natalu, kde v srpnu 1824 daroval Angličanům právo usadit se a půdu o rozloze tři a půl tisíce mil. Jasně tím dal najevo, že ostrovní Evropané v jeho úvahách hrají stále výraznější úlohu. Ti, v čele s Natanielem Isaacsem, mu téhož roku pomohli zúčtovat s klanem Kumalo pod vedením náčelníka Beje.\n\nV roce 1827 se Šaka, který se pokládal za vládce všech černých Afričanů, rozhodl vyslat delegaci ke králi Jiřímu, kterého na základě naprostého nedorozumění pokládal za krále bělochů sídlícího někde za hranicemi Kapska. Po odjezdu poselstva v prvních dnech měsíce října zemřela jeho matka Nandi (pravděpodobně na úplavici), což tragicky poznamenalo Šakovu osobnost. Podle svědectví Francise Fynna prý během jednoho dne nechal popravit sedm tisíc lidí a třetího dne bylo spolu s jeho Matkou pohřbeno deset služebných se zlámanýma rukama a nohama. Její hrob dostalo za úkol po celý rok střežit dvanáct tisíc ozbrojenců, jejichž potravu mělo zajistit patnáctitisícové stádo skotu shromážděné z celé země. Mimo to Šaka zakázal po celý následující rok zasévat a sklízet obilí a mléko mělo být ihned po nadojení vylito. Lidem byly zapovězeny sexuální styky a všechny těhotné ženy a jejich manželé měli být zabiti. Zároveň byly zabíjeny i krávy, které porodily telata. Dohledem nad těmito výnosy byly pověřeny ozbrojené oddíly, které putovaly po celém KwaZulu. Tato nařízení de facto odsoudila národ k hladomoru a ve chvíli, kdy se stalo utrpení nesnesitelným, veřejně proti Šakovi vystoupil muž jménem Gala, který jej pokáral, přičemž prohlásil, že Nandi není první osobou, jež v KwaZulu zemřela. Ke všeobecnému překvapení byl muž namísto popravy odměněn několika kusy skotu, načež vládce Zuluů některá nařízení odvolal.\n\nNa jaře 1828 vyrazil Šaka na rituální lov \"hlambo\", jenž patřil ke zvykovým ceremoniím při úmrtí významných osobností kmene. Pro tuto akci, která byla patrně jen záminkou pro vpád ze jižní hranice, shromáždil dvacet tisíc bojovníků, které u řeky Umzimkulu rozdělil do dvou útočných skupin. \"Induna\" Mdlaka byl pověřen vést operace proti Mpondům, \"induna\" Manjundela dostal za úkol potřít Themby. Oba velitelé se osvědčili, tažení skončilo úspěchem a způsobilo další násilné přesuny místního obyvatelstva, nicméně Manjundela byl zabit, načež Šaka nařídil popravu několika set vlastních bojovníků. Posléze se obrátil na sever k zátoce Delagoa, kde pronásledoval Sošangána. Jeho rozhodnutí však ve vojsku vyvolalo značné pobouření, neboť válečníci právě dokončili tažení a byli připraveni provést rituální očistu, rozejít se do vlastních domovů a užívat si dobyté kořisti. Teror, který zavládl po smrti Nandi, dál pokračoval. Šaka neustále nařizoval nové rozsudky smrti, navíc si odcizil armádu, kterou již nevedl osobně do bitev. Podle zpráv Evropanů do KwaDukuzu povolal tři stovky žen, kterých se dotázal, zda vlastní nebo kdy vlastnily kočku. Ať byla jejich odpověď jakákoliv, nechal většinu z nich zabít. Další těhotné ženy prý rozkázal rozpárat. Zdálo se, že se vládce Zuluů zbláznil, jeho chování se stalo nevypočitatelným a popudilo velkou část národa, z nějž stovky lidí hledaly útočiště u natalských Evropanů. Díky kombinaci těchto důvodů se v Šakově bezprostředním okolí zrodilo spiknutí. Senzangakonova sestra Mkabaji se svěřila Dinganovi a Mhlanganovi s podezřením, že jejich bratr otrávil Nandi. Její stížnost padla na úrodnou půdu, neboť oba byli velmi rozladěni, že Šaka odvolal od armády pomocné chlapecké oddíly \"dibi\" a válečníci si museli zbraně a potraviny nést sami. Po domluvě s \"indunou\" Mbopou a několika měsících příprav tedy vznikl plán na realizaci atentátu. V odpoledních hodinách 22. září 1828 se spiklenci spolu se zástupci Mbopova klanu dostavili k Šakovi na audienci. V jejím průběhu Dingane a Mhlangane nečekaně vrazili svému bratrovi oštěpy do boku. Ten se z posledních sil otočil a pokusil uprchnout, avšak všichni tři spiklenci jej záhy dostihli a připravili definitivně o život. V posledních okamžicích před smrtí prý vládce Zuluů svým vrahům sliboval, že jim za ušetřený život bude sloužit. Na jeho obranu se nepostavil žádný z přítomných a jeho tělo zůstalo na místě, kde skonal, až do rána. Po tvrdém sporu o následnictví se Šakovým následníkem stal jeho bratr Dingane, jenž se u moci udržel následujících dvanáct let.\n\nDoba zulské expanze byla pojmenovaná \"mfekane\", což lze interpretovat jako epocha roztříštění nebo rozbití, neboť v ní byla rozbitá celá etnická struktura Natalu a její následky pocítily široké africké oblasti. Natal byl díky Šakovým mocenským ambicím téměř vylidněn a celá řada klanů a kmenů přestala existovat. Další byly podrobeny a integrovány do národa Zuluů, jiné byly přinuceny k masovému exodu, převážně do nepřístupných hornatých nebo k životu nevhodných krajů. Tento osud potkal Bhely, Cunuy, Zizie ad. Ti na útěku napadali zas jiné kmeny, které musely opustit svá tradiční teritoria a prchat i do značně vzdálených končin. V důsledku tohoto stěhování národů docházelo k vysokým ztrátám na životech, jejichž příčinou byly mimo nelítostných bojů i hlad a nemoci. Ve dvacátých letec 19. století byl vliv Šakovy expanze pociťován od hranice Kapské provincie na jihu až k území dnešního Malawi na severu, od břehů Indického oceánu až hluboko do vnitrozemí k pouštním kalaharským oblastem. První větší vlnu migrace, zapřičiněnou přímou Šakovou činností, spustily kmeny Tembu a Cunu v roce 1822. Společně s nimi byl ze svého území vytlačen i kmen Ngvanů, který zaútočil na usedlosti kmene Hlubiů. Ti při útěku napadli klany Sothů a kmen Tlokva, což byl začátek řetězové reakce, v jejímž důsledku byly v následujících letech zpustošeny rozsáhlé oblasti západně od Dračích hor a k opuštění tradičních sídlišť bylo přinuceno přes dva a půl milionu lidí. Mnoho z kmenů nebo klanů se změnilo v loupeživé tlupy, další se uchýlily ke kanibalismu.\n\nVšechny tyto negativní stránky Šakovy činnosti vyvážil jedině fakt, že ze stovek rozdrobených klanů a malých kmenů vytvořil silný raně feudální stát s ojedinělou vojenskou organizací, jenž byl schopen odrazit i pozdější útoky Evropanů.\n\nPodle dochovaných zpráv dorostl Šaka v mohutného šest stop vysokého muže, jenž dokázal oštěpem zabít levharta nebo černou mambu. Od ostatních příslušníků národa byl prý velmi odlišný a řada autorů se nebrání úvahám o jeho údajné impotenci nebo homosexualitě. Tomu by napovídala i okolnost, že se nikdy neoženil a není známo, zda měl děti. Navíc ženy ve svém soukromém harému vždy důsledně označoval jako \"sestry\" (\"dlunkulu\"), nikoli jako \"manželky\". Vychován bez otcovské autority se ve složitých životních podmínkách postupně stával přirozeným vůdcem \"intanga\" (oddíly, do nichž se organizovali chlapci z vesnic, dokud se nestali bojovníky), z nějž vyrostla osobnost se zřetelnými marginálními rysy, které jsou typické pro velké náboženské nebo politické vůdce. O traumatech, jež na jeho osobě zanechalo dětství, zcela zřetelně vypovídá tvrdý postup proti příslušníkům kmene Langeni, které za chování vůči jeho rodině nechal z větší části narazit na kůly a posléze popravit. Jeho schopnosti organizovat a inovovat tradiční bojové metody svědčí o tom, že byl obdařen vysokou inteligencí, což potvrdil i Francis Fynn, jemuž Šaka při každé příležitosti kladl otázky, které jej často přiváděly do úzkých. Pokud jde o směr dotazů, nejvíce jej zajímaly informace o britské monarchii a králi Jiřím. Před prvním setkáním s Angličany projevil i svou marnivost, neboť je požádal, aby se vzdálili, z důvodu, že není připraven na jejich příchod. Návštěvníci z Británie byli občas překvapení projevy infantilní radosti, kterou vládce Zuluů projevoval z některých drobných pozorností. Zapalovací účinky lupy neprodleně vyzkoušel na paži svého společníka a neváhal ani zkonzumovat obsah osobní lékárničky Francise Fynna. Evropané se však většinou setkávali spíš s odvrácenou stranou Šakovy osobnosti. Když se od Nataniela Isaacse dozvěděl, že král Jiří vlastní více vojáků než kolik má říše Zuluů mužů, žen, dětí a skotu dohromady, zmocnila se Šaky obava, že by Britové mohli napadnout KwaZulu. Následnou hádku se svými \"induny\" ukončil pak popravou osmi z nich. Zanedlouho se Isaacs stal i svědkem události, při níž bylo popraveno sedmdesát mladých mužů a žen z \"isigodlo\" (část obce Zuluů, kde byl umístěn panovníkův harém a dům Velké manželky) kvůli podezření z cizoložství. Zároveň nechal zabít všechny děti, které se v \"isigodlo\" narodily, k čemuž přispěl i vlastní rukou. Ačkoli Šaka dosáhl obrovských úspěchů v boji proti svým nepřátelům a dokázal z minima vybudovat nový národ, zůstávala v něm značná nedůvěra ve své nejbližší okolí, včetně příslušníků vlastní rodiny. \"Induny\" a nižší náčelníky zastrašoval tvrdými tresty, které je měly odradit od pokusů o oslabení centrální moci a každý náznak nepřátelství nebo vzpoury, byť byl shledán u vlastních příbuzných, řešil rozsudky smrti. Podle Evropanů prý málokterý den uplynul bez poprav, uskutečňovaným často pod nicotnou záminkou. Nicméně Šakova agresivita a brutalita se staly pověstnými již v začátcích jeho vojenské kariéry, neboť tam kde se jiní náčelníci spokojili s podrobením protivníka, on bez milosti vyhlazoval. Smrt byla pro jeho mentalitu mnohem mírnějším trestem, než kdyby měl provinilce zavírat do vězení, tak jak mu bylo vylíčeno, že se děje v Anglii. Po smrti matky se Šakova brutalita vystupňovala až k absurditě. Tisíce lidí bylo popraveno jen z toho důvodu, že údajně neprojevili dostatečnou lítost. Pod trestem smrti byly zakázány sexuální styky mezi sezdanými páry a popravena byla spolu se svým manželem také každá těhotná žena. Dokonce i krávy, které porodily telata, byly pozabíjeny, aby si prý jejich mláďata uvědomila, co znamená ztráta matky. Ačkoli se panovník Zuluů nezdráhal vydat rozkaz k zabití tisíců lidí, sám smrti nedokázal hrdě vzdorovat. Ve chvíli, kdy jej jeho bratři probodli oštěpy, sliboval, že jim výměnou za svůj život bude sloužit.\n\nŠakova vojenská doktrína se zakládala na systému, který uplatňoval již jeho předchůdce Dingiswaja. Tím bylo zejména rozčlenění ozbrojených sil do čtyř tříd, nicméně přechod z jedné třídy do druhé se již neděl automaticky podle dosaženého věku, ale podle zásluh. Již jako náčelník podřízený Dingiswajovi Šaka vymyslel a zavedl do armády kratší typ oštěpu zvaný iklwa (klva), který se skládal z dlouhé ploché čepele a bytelné rukojeti, čímž se zbraň stala vhodnou pro boj zblízka. Bojovník, který nepřinesl svůj oštěp z bitvy zpět, byl neprodleně popraven. Štít Šaka vylepšil tak, aby nepřekážel v boji a umožnil co nejlepší krytí, čímž se změnil i v útočnou zbraň, kterou bojovník srazil svého protivníka k zemi předtím, než jej probodl oštěpem. Dále nechal své vojáky odložit sandále, aby byli rychlejší a na kamenité půdě i stabilnější. Výcvik válečníků zaměřil zejména na intenzivní trénink boje muže proti muži. Tyto reformy přinesly také změny v taktice; zulští bojovníci postupovali proti nepříteli v sevřených řadách kryti štíty, dokud nepřítel proti nim nevrhl svá kopí. Posléze se vrhli do boje na tělo, přičemž neporušovali své řady. Účinnost jednotek navíc umocňovalo rychlé a promyšlené přemisťování na bitevním poli. Šaka byl dále autorem taktické formace zvané \"impondo zankomo\", neboli \"býčí rohy\". Část válečníků při jejím uplatnění tvořila hruď armády, další byli zařazeni do rohů, jež rychle obkličovaly protivníka zleva a zprava a svíraly jeho boky. Zbytek vojska Šaka držel v záloze a využíval podle vývoje na bojišti. Oddíly, které čítaly dva až tři tisíce lidí, sídlily na královských statcích (vojenských \"kraalech\") strategicky rozmístěných po celém území a dělily se podle stáří a stupně výcviku svých bojovníků. Tato sídla se vesměs skládala z několika chýší, ohrady pro dobytek, chráněného obydlí velitele nebo jeho zástupce a hradby z kůlů. Do oddílů Šaka zařazoval vrstevníky bez ohledu na jejich klanovou příslušnost, neboť příslušníci poražených kmenů nebyli včleněni do kmenového systému jako celky. Muži odcházeli do vojska, ženy do věkových tříd, kde čekaly, než se z nich stanou nevěsty bojovníků. V čele každého jednotlivého oddílu (\"impi\") byl zkušený velitel (\"induna\"), který disponoval několikatisícovým stádem dobytka a byli mu podřízeni dva velitelé křídel (\"ibutho\"). Nejvýznamnější z \"indunů\" byli obvykle příbuzní vládce (\"inkosi\"). Postupem času každé \"impi\" neslo svůj název, který ho nějakým způsobem charakterizoval, navíc bojovníci každého statku se navzájem odlišovali barvou svých štítů. Před Šakovými reformami se mladí muži sdružovali podle věkových skupin do tzv. \"amabutho\", kde se za prostřednictví iniciačních obřadů stávali muži. Tento stav byl i nadále zachován a příslušníci každé z těchto skupin spolu po celý život zůstávali spojeni silnými pouty. Každé \"amabutho\" se dále členilo na jednotky \"amavijo\", jež čítaly padesát až sedmdesát mužů. Bojovníci z \"amavijo\" pocházeli z jednoho regionu a vůdce si volili z vlastních řad. Mezi muži Šakova vojska hrály důležitou roli i rituály. Například nejmladší válečníci museli holýma rukama zabít divokého černého býka, jehož maso po posvěcení magickými lektvary a upečení bylo rozdáno ostatním vojákům, aby mezi nimi vytvořilo pouto a přešla do nich síla a zuřivost zvířete. Bojovnost vojáků dále gradovaly i verbální útoky, jimiž se oddíly mezi sebou vyzývaly k soutěži, který z nich dobude více hrdinských skutků. Spojení mezi Šakou \"indunové\" udržovali pomocí kvalitně fungujícího systému rychlých poslů nebo za pomoci kouřových signálů.\n\nV civilní sféře Šaka rozbil dosavadní klanovou strukturu a stal se absolutním vládcem, jenž jmenoval všechny náčelníky, vojevůdce i rádce. Pro své potřeby ustanovil centrální radu, potažmo jakýsi poradní sbor (\"imbito\" nebo \"imbizó\"), který tvořili předáci (\"indunové\") a starší klanů. Ti mohli svobodně vyjadřovat své názory a rady, avšak rozhodující slovo měl vždy sám Šaka. Současně byl i nejvyšším soudcem, vydavatelem nepsaných zákonů, vojenským velitelem, duchovním vůdcem a kouzelníkem. Centrální rada byla opřená o ústřední byrokratický aparát, jehož úředníci byli také jmenovaní ze Šakova rozhodnutí. Nejvýznamnější místa u dvora zastávali jeho příbuzní, kterým však i přes pokrevní svazek nedůvěřoval. Jako vládce byl Šaka největším majitelem stád a půdy a měl monopol na zahraniční obchod. Aristokracie, jež pod ním tvořila systém složité hierarchie, se na něm v postupném procesu stala naprosto závislou, neboť přidělování stád a pozemků opět řídil pouze podle vlastní vůle. Ústřední \"kraal\" nebyl jen rezidencí panovníka a shromaždištěm bojovníků před zahájením větších vojenských výprav, ale v období takzvaných „slavností první úrody\" (\"umkhosi\"), se v něm odehrávaly i mnohé magické úkony, jež měly napomáhat k větší úrodě, rozmnožování dobytka a ke zdaru ve válce. V mírových časech bylo povinností nejnižších tříd starat se o dobytek a obdělávat pole nejen ve vlastnictví Šaky, ale také v držení šlechticů. Poddaní byli politicky i ekonomicky závislí na svém náčelníkovi, avšak všechny vztahy byly vyřizovány v terminologii i kategoriích rodové společnosti. Ústředním jazykem všech podmaněných klanů se stala zulština (\"inzulu\", \"isiZulu\"), sjednotily se i místní zvyklosti a každý jednotlivec se stal příslušníkem jednotného zulského národa. Nicméně hlavním nositelem kolektivní zulské identity byla armáda, jejímž vedlejším a nezamýšleným produktem byl národ.\n\n"}
{"id": "74196", "url": "https://cs.wikipedia.org/wiki?curid=74196", "title": "Pemza", "text": "Pemza\n\nPemza je vyvřelá hornina, nejčastěji sopečné sklo, vysoce porézní textury. Její neobvyklá struktura vzniká současným prudkým poklesem okolní teploty a tlaku v okamžiku, kdy je hornina ze sopky vyvržena do vzduchu nebo do vody. Bubliny vulkanických plynů tak zůstanou uvězněny v hornině a tvoří podstatnou část objemu. Díky tomu je hornina lehká a často plave.\n\nNa rozdíl od ostatních přírodních skel není pemza kompaktní, ale skládá se ze skelných vláken a kor, mezi kterými jsou dutinky. Tyto dutinky způsobují, že pemza přes svoji relativní hustotu ρ = 2,37 plave na vodě. Má barvu světlou, bílou, našedlou nebo nažloutlou a její povrch je drsný. Řadí se k liparitům, nebo křemitým trachytům, podobně jako ostatní přírodní skla. Také mikroskopicky se s nimi shoduje: buď je její sklo čisté, nebo obsahuje vrostlice sanidinu a křemene, které jsou jen zřídka viditelné pouhým okem.\n\nVyskytuje se v třetihorních vrstvách a zejména v nedávných vulkanických vyvřelinách s povahou křemitých trachytů. Např: Liparské ostrovy, Slovensko, Galapágy. Jejím významným vývozcem je např. Dominikánská republika. Pemza vzniklá pod mořskou hladinou může tvořit velké plovoucí kry, které následně ohrožují lodní dopravu.\n\nDůležitými vlastnostmi pemzy jsou tvrdost a nízká hmotnost. Nejčastěji, už od dob starého Říma, se proto používá ve stavebnictví, při výrobě odlehčeného betonu a tvárnic.\nPro svůj drsný povrch se používá také jako brusný nástroj, k hlazení různých materiálů, zejména dřeva, dříve také při výrobě pergamenu. Rovněž od starověku se používá jako hygienický nástroj pro odstraňování odumřelé kůže a ochlupení z povrchu těla.\nPemza se používá také při pěstování rostlin, k výrobě hydroponických substrátů. Pemza smíchaná s hlínou dodává půdě potřebnou vzdušnost, vhodnou např. pro kaktusy či cykasy.\nJemně mletá pemza se přidává do některých umělých přípravků pro popelení domácích zvířat.\n\n\n\n"}
{"id": "74197", "url": "https://cs.wikipedia.org/wiki?curid=74197", "title": "Syn lovce medvědů", "text": "Syn lovce medvědů\n\nSyn lovce medvědů \"(Der Sohn des Bärenjägers)\" patří k nejznámějším dílům německého spisovatele Karla Maye.\n\nRomán nejprve vycházel v roce 1887 na pokračování ve stuttgartském časopise pro mládež \"Der Gute Kamerad\" (\"Dobrý kamarád\") a prvního knižního vydání se dočkal roku 1890. Již tehdy vyšel v jednom svazku společně s dějově navazujícím \"Duchem Llana Estacada\" (1888, \"Der Geist des Llano Estacado\") pod názvem \"Hrdinové ze Západu\" (\"Die Helden des Westens\"). Roku 1914 vymyslelo nakladatelství Karl-May-Verlag pro své upravené a zkrácené společné vydání obou románů nový titul \"Mezi supy\" (\"Unter Geiern\") a pod tímto názvem vydává obě díla jako pětatřicátý svazek \"Sebraných spisů Karla Maye\" dodnes. Jiná německá nakladatelství vydávají román buď samostatně nebo také společné s \"Duchem Llana Estacada\", a to jak pod názvem \"Mezi supy\", tak i pod původním [Mayovým názvem z roku 1890.\n\nV románu Karel May vypráví (i s humorem) napínavý příběh mladého Martina Baumanna, který se společně se svými přáteli (Vinnetou, Old Shatterhand, Hobble Frank, Dlouhý Davy, Tlustý Jemmy a ušlechtilý siouxský válečník Vohkadeh) snaží zachránit svého otce, lovce medvědů Baumanna, ze zajetí Ogallallů, kteří jej chtějí umučit na hrobě svých mrtvých náčelníků. S knihou Duch Llana Estacada je román volně propojen pouze společnými postavami.\nČeští čtenáři se mohli poprvé se \"Synem lovce medvědů\" seznámit již roku 1888, kdy jej na pokračování vydal pražský nakladatel Josef R. Vilímek jako přílohu XIV. ročníku časopisu \"Naší mládeži\" (číslo 1-12) v překladu J. Pekaře a s ilustracemi Josefa Mukařovského a Karla Thumy. Roku 1892 vyšlo v tom samém nakladatelství a ve stejném překladu i první knižní vydání románu (byla to zároveň i první knižní mayovka v Česku), kdy ke dvěma předcházejícím ilustrátorů přibyl ještě Věnceslav Černý. Na druhé knižní vydání si ale museli čeští čtenáři počkat až do roku 1907. Kniha vyšla v novém překladu Xavera Andrlíka opět v nakladatelství Josef R. Vilímek tentokrát s ilustracemi Josefa Ulricha a Věnceslava Černého. V tomto překladu ale bez ilustrací vydal Vilímek román ještě roku 1908. Další dvě česká vydání z roku 1922 a 1927, obě v překladu Františka Gabriela a s ilustracemi Josefa Ulricha pocházejí z nakladatelství Vojtěch Šeba.\n\nVe třicátých letech pokračovalo ve vydávání románu pražské nakladatelství Toužimský a Moravec. Kniha vyšla u tohoto nakladatelství celkem třikrát, poprvé v roce 1933, podruhé v roce 1934 a potřetí v roce 1940, vždy v rámci tzv. \"Velké řady knih Karla Maye\", v překladu Xavera Andrlíka a s ilustracemi Zdeňka Buriana.\n\nDlouho dobu po komunistickém puči v Česku díla Karla Maye z politických důvodů nevycházela. A tak se \"Syn lovce medvědů\" opět stal první vydanou mayovkou v Česku, tentokrát po roce 1945. Román vydalo roku 1958 tehdejší Státní nakladatelství dětské knihy (SNDK) v Praze jako osmnáctý svazek své edice \"Knihy odvahy a dobrodružství\" v překladu Vítězslava Kocourka a s ilustracemi Zdeňka Buriana. V tomto nakladatelství vyšel román ve stejném překladu a se stejnými ilustracemi ještě třikrát, v roce 1964 a (po přejmenování nakladatelství na Albatros) v roce 1969 a pak až v roce 2011.\n\nDalší knižní vydání povolili komunisté až po osmnácti letech. Kniha vyšla roku 1987 v nakladatelství Olympia v překladu Věry Houbové a s ilustracemi Gustava Kruma (reedice vyšla v roce 1993). Roku 1995 vydalo román s ilustracemi Zdeňka Buriana a v upraveném překladu Xavera Andrlíka z roku 1933 znovu založené nakladatelství Toužimský a Moravec a konečně roku 1997 opět v překladu Xavera Andrlíka a s ilustracemi Libora Baláka brněnské nakladatelství Návrat v rámci jeho projektu \"Souborné vydání díla Karla Maye\".\n\nNaprostou \"„raritou“\" je sešitové vydání z roku 1991 v Hanáckém nakladatelství A-MOR z Vyškova, ve kterém se vydavateli podařilo text knihy zkrátit na pouhých 48 stran.\n"}
{"id": "74198", "url": "https://cs.wikipedia.org/wiki?curid=74198", "title": "Miroslav Vitouš", "text": "Miroslav Vitouš\n\nMiroslav Vitouš (* 6. prosince 1947, Praha) je český jazzový kontrabasista a baskytarista.\n\nV šesti letech začal hrát na housle, v deseti na piáno a když mu bylo čtrnáct, začal hrát na kontrabas. Jedna z jeho prvních skupin se jmenovala Junior Trio. Na bicí s ním hrál jeho bratr Alan a na klávesy jiný známý český muzikant Jan Hammer. Studoval hudbu na Pražské konzervatoři. Mezitím zvítězil v mezinárodní hudební soutěži ve Vídni a zajistil si tak stipendium na Berklee College of Music v americkém Bostonu.\n\nJde o virtuózního hráče na kontrabas a baskytaru. Patří mezi nejlepší kontrabasisty světa vedle Niels-Henninga Ørsteda Pedersena, Briana Bromberga, Christiana McBridea, Scotta LaFara a Davea Hollanda. Brilantní ukázka jeho tvorby a jeho hry na kontrabas se nachází na albu \"Now He Sings, Now He Sobs\" (1968), na kterém se podíleli Chick Corea a Roy Haynes. Toto album ukazuje jejich silný rytmický smysl, geniální muzikantské cítění a naprostou jistotu hry. Píseň \"My One and Only Love\", která pochází z tohoto alba, se řadí mezi jazzové standardy a album samo se v roce 1999 dostalo do Grammy Hall of Fame Award.\n\nJako zakládající člen jazz fusionové skupiny Weather Report spolupracoval s muzikanty jako jsou Jan Hammer, Freddie Hubbard, Miles Davis, Chick Corea, Wayne Shorter, Joe Zawinul, Michel Petrucciani.\n\n\n"}
{"id": "74202", "url": "https://cs.wikipedia.org/wiki?curid=74202", "title": "Velký bariérový útes", "text": "Velký bariérový útes\n\nVelký bariérový útes, též Velká útesová bariéra, () je největší korálový útes světa. Táhne se podél pobřeží Queenslandu (severových. Austrálie). Je přes 2000 km dlouhý, má asi 600 ostrovů a jeho velká část je chráněna jako Great Barrier Reef Marine Park. Od roku 1981 je celý útes pod ochranou UNESCO (rozloha 348 700 km²).\n\nNejdelší korálový útes na světě se rozkládá při severovýchodním pobřeží Austrálie v Korálovém moři. I když jej nazýváme útesem, není to jeden souvislý útes, ale jedná se o síť útesů, která má více než 2000 km na délku a 2 — 150 km na šířku, na severu je místy vzdálen i jen 50 kilometrů od pevniny. Z útesu vystupuje nad hladinu nepřeberné množství ostrovů a ostrůvků, z nichž na některých se lze i ubytovat. Původní obyvatelé jej nazývali Waga Gabú. Poskytuje útočiště stovkám druhů ryb a sám je tvořen až 400 druhy korálu. Místa, kde se dostává nad hladinu, slouží jako útočiště ptákům. 1500 druhů ryb, 350 druhů korálů, desítky druhů mořských hadů, plži, mlži apod. tvoří bohatý a složitý ekosystém, který je možno srovnat jen s tropickým deštným pralesem.\n\nÚtes se každoročně zvětšuje a roste zevnitř i zvenku, neboť polyp, který jej tvoří, se neustále množí a vytváří nové jedince. Každý polyp je živočišnou tkání vázán se svým sousedem, což přispívá k jejich vzájemné soudružnosti. Každý druh korálu má svůj vlastní tvar růstu, čímž vzniká značná rozmanitost útesu, nejrůznější kopce, plošiny, tabule, větvičky i paroží. Útes představuje jednu z biologicky nejbohatších oblastí světa. Již dlouhou dobu se biologové snaží nejrůznějšími metodami odhadnout jeho stáří. Úspěch se dostavil teprve letos, kdy geologický vrt dospěl do míst, kde se masa korálů stýká s podložím, tedy tam, kde koráli kdysi začali růst. K všeobecnému překvapení se ukazuje, že útes je starý pouze 600 000 let.\n\nV říjnu 1981 byla část Velkého bariérového útesu prohlášena mořským parkem a v roce 1981 jej UNESCO prohlásilo světovou přírodní rezervací.\n\nV současné době zde existují tzv. „zelené zóny“, kde je zakázán jakýkoliv rybolov. Týká se to asi 5 % útesu, což je plocha o rozloze 16 000 km². Zelené zóny se mají v budoucnu dále rozšiřovat. Rybářům se to ale nelíbí. Hrozí jim však vysoké pokuty, v přepočtu asi 19 milionů korun pro společnost a 3 miliony pro soukromého rybáře. Ekologové však upozorňují, že má-li útes zůstat v budoucnu zachovalý, je třeba ho chránit z 30 – 50 %.\n\nProblémem útesu se stává to, že dostává bílou barvu. Přírodovědci se obávají, že umírá. Vybělení korálů způsobují vysoké teploty vody. Barevné řasy, které žijí s korály v symbióze a dávají jim zbarvení, v takových podmínkách korály opouštějí. Pokud zmizí všechny tyto jednobuněčné řasy, koráli umírají a útesy se drolí. Intenzivním několikaměsíčním pozorováním Velkého bariérového útesu vědci zjistili značný nárůst vybělených míst. Tragédie je způsobena globálním oteplováním.\n\nDalší katastrofou pro Velký bariérový útes je hvězdice trnitá, která ho v posledních desetiletích doslova rozežírá. Jednou z příčin této katastrofy je úbytek přirozených nepřátel jejích planktonních larviček – ryb ploskozubců a malých druhů žraloků. Také nepřátel velkých hvězdic – měkkýšů tritonek – značně ubylo. Lastury tritonek jsou totiž vyhledávaným suvenýrem pro turisty.\n\nVíce nebo méně je poškozeno 70 % korálových útesů. Každý rok doplave do moří 35 miliónů tun draslíku, 4 miliónů tun fosforu, těžké kovy a DDT. Podmořské pouště jsou už součásti naší generace. Např. v Baltském moři od 150 m neexistuje vůbec život.\n\nKáceni lesů způsobuje eroze půdy, která omezuje přístup světla do vod útesu a způsobuje postupné vymírání různých druhů flory a fauny. Na některých místech se útes mění v mrtvou masu. Znečištění prostředí a bezohlední turisté zřejmě ničí jedno z výjimečných společenstev organismů na světě.\n\nJako nejrozsáhlejší ekosystém korálových útesů na světě je Velký bariérový útes celosvětově významnou entitou. Prakticky celý ekosystém byl zapsán jako světové dědictví v roce 1981, pokrývá plochu 348 000 kilometrů čtverečních. Velký bariérový útes (dále jen \"VBU\") zahrnuje rozsáhlou rozmanitost, která se táhne od vodní hladiny podél pobřeží pevniny až po 250 kilometrů od pobřeží. Tento široký rozsah hloubky zahrnuje obrovské mělké pobřežní oblasti, středové a vnější útesy a za kontinentálním šelfem do oceánských vod hlubokých 2 000 metrů.\n\nV rámci VBU se nachází asi 2500 individuálních útesů různých velikostí a tvarů a více než 900 ostrovů, od malých písčitých zátok a větších vegetací, až po velké drsné kontinentální ostrovy, které se v jednom případě vyvyšují více než 1 100 metrů nad mořem. Jako celek poskytuje VBU nejpozoruhodnějších námořních scenerií na světě.\n\nRozdílnost zeměpisné šířky a rozlohy v kombinaci s rozmanitostí v hloubkách moře zahrnuje celosvětově jedinečnou řadu ekologických míst, stanovišť a druhů. Tato rozmanitost druhů a stanovišť a jejich propojenost činí VBU jedním z nejbohatších a nejkomplexnějších přírodních ekosystémů na světě. Existuje zde více než 1500 druhů ryb, asi 400 druhů korálů, 4000 druhů měkkýšů a asi 240 druhů ptáků a velké množství hub, sasanek, mořských červů, korýšů a dalších živočichů. Žádná jiná oblast světového dědictví neobsahuje takovou biologickou rozmanitost.\n\n"}
{"id": "74203", "url": "https://cs.wikipedia.org/wiki?curid=74203", "title": "London Dungeon", "text": "London Dungeon\n\nLondon Dungeon je turistická atrakce v Londýně na \"Tooley Street\". Na začátku roku 2013 se atrakce přestěhovala na Caunty Hall, poblíž Londýnského oka. Připomíná různé historické události způsobem blízkým mladé generaci.\n\nNěkteré z více než 40 instalací zachycují Velký požár Londýna, Jacka Rozparovače, Sweeney Todda a Mrs Lovett, Soudný den, mučírnu, Jindřicha VIII., Tower a Francouzskou revoluci. V roce 2003 byla otevřeny speciální výstava s tématem Velký mor roku 1665 v Londýně. V roce 2004 London Dungeon otevřel novou atrakci \"Traitor\" – cestu lodí do pekla a \"Labyrinth Maze of Mirrors\" – největší bludiště vytvořené ze zrcadel na světě.\nHamburský, yorský a edinburský Dungeon jsou sesterské projekty London Dungeon. V roce 2005 byla v Amsterdamu otevřena další pobočka \"Amsterdam Dungeon\". Další Dungeony jsou také ve městech Blackpool, Berlín a také ve Warwick Castle. V roce 2014 nově otevřeno i San Francisco Dungeon.\n\n\n"}
{"id": "74207", "url": "https://cs.wikipedia.org/wiki?curid=74207", "title": "Jan Bechyně (entomolog)", "text": "Jan Bechyně (entomolog)\n\nJan Bechyně (19. září 1920 Přibyslav – 9. března 1973 Maracay) byl český entomolog, syn fotografa Jana Bechyně a synovec architekta Stanislava Bechyně.\n\nPo absolvování gymnázia byl za druhé světové války totálně nasazen do škrobárny, ale tajně už v té době pracoval jako asistent entomologického oddělení Národního muzea v Praze. V roce 1948 byl pozván na stáž do Mnichova, odkud se ale po únoru už do Československa nikdy nevrátil.\n\nPůsobištěm se mu staly státy Střední a Jižní Ameriky (Salvador, Panama, Kostarika, Nikaragua, Honduras, Venezuela, Ekvádor, Peru, Kolumbie, Brazílie), kde získal členství v entomologických společnostech a aktivně se účastnil na kongresech.\n\nZabýval se především čeledí \"Chrysomelidae\" (mandelinkovití), o které jako odborník na systematiku publikoval řadu významných prací. Žádná z nich ovšem nebyla přeložena do češtiny.\n\nZemřel v Maracay ve Venezuele. K nedožitým pětaosmdesátinám mu byla na rodném domě odhalena pamětní deska.\n\n"}
{"id": "74208", "url": "https://cs.wikipedia.org/wiki?curid=74208", "title": "Londýnské oko", "text": "Londýnské oko\n\nLondýnské oko, anglicky \"London Eye\" (oficiální označení \"Coca-Cola London Eye\", někdy také označováno \"Millennium Wheel\", tedy \"Kolo tisíciletí\") je od roku 1999 největší vyhlídkové kolo v Evropě (do roku 2006 i na světě). Je vysoké 135 m a stojí na západním okraji \"Jubilee Gardens\" na jižním nábřeží řeky Temže v Londýnském obvodu Lambeth mezi Westminsterským a Hungerfordským mostem. Sousedí s County Hall a na druhém břehu Temže stojí Ministerstvo obrany ve Westminsteru.\n\nAutory návrhu kola byli architekti David Marks, Jule Barfieldová, Malcolm Cook, Mark Sparrowhawk, Steven Chilton a Nic Bailey. Britové vytvořili hlavní otáčecí část, konstrukce vlastního kola vznikla v Nizozemí, ložiska a náboj kola byly vyrobeny v České republice, hřídel, na které se kolo otáčí, byla vyrobeno v Německu, kabiny pro cestující vznikly ve Francii a lana jsou z Itálie.\n\nKolo nese 32 klimatizovaných kabinek pro cestující, uchycených na vnějším kruhu kola. Rychlost pohybu kabin je 0,26 m/s (asi 0,93 km/h) takže jedna otáčka trvá asi 30 minut. Kolo běžně nezastavuje pro nástup cestujících, protože pohyb je natolik pomalý, že cestující jsou schopni pohodlně vystoupit a nastoupit. Výjimkou je zastavení pohybu pro nástup invalidních nebo starších cestujících. Londýnské oko není prvním podobným typem kola stojícím na tomto místě. Daleko menší kolo podobného typu stálo na konci 19. století naproti stanice \"Earls Court\".\n\nLondýnské oko bylo sestaveno po částech, které byly k místu montáže dopraveny na lodích po Temži a sestaveny na plovoucích pontonech. Poté, co bylo kolo sestaveno, bylo vyzvedáváno jeřáby do požadované polohy. Kolo bylo vztyčováno rychlostí 2 stupně za hodinu až do náklonu 65 stupňů, kde zůstalo postaveno asi týden, protože stavbaři museli provést přípravy pro druhou fázi vztyčování. Celková hmotnost kola je 1 700 tun. Z českého pohledu může být zajímavé, že lité ocelové části, jako jsou hlavní hřídel, její závěsy a klouby konstrukce, byly vyrobeny českou firmou Škoda.\n\nKolo bylo slavnostně otevřeno 31. prosince 1999, ačkoli ještě nebylo z technických důvodů, až do května 2000, zpřístupněno pro veřejnost. Kolo je provozováno společností \"Tussauds Group\", ale financovala je firma British Airways.\n\nLondýnské oko se stalo výraznou dominantou města a velmi populární turistickou atrakcí. Nedávno bylo v anketě pořádané společností \"Pringels\" zvoleno nejlepší světovou turistickou atrakcí.\n\nDo července 2002 kolo navštívilo asi 8,5 milionu cestujících a i vlivem tohoto úspěchu bylo původní povolení, jehož platnost byla 8 let, upraveno lambethskou radnicí na povolení trvalé.\n\nI když je Londýnské oko v uvedeno v Guinnessově knize rekordů jako nejvyšší vyhlídkové kolo na světě, byl již oznámen záměr stavby dvou vyšších kol v Los Angeles (170 m) a Šanghaji (200 m).\n\nDřívější vlastnictví kola bylo rozděleno mezi British Airways (33 %), \"Tussauds Group\" a jeho tvůrce. Dnes už je situace jiná.\n\nNavzdory své popularitě je Londýnské oko finančně ztrátové. V polovině roku dosahovaly dluhy asi 25 milionů liber. Většina z nich je dána úroky z nákladných půjček na jeho stavbu a poplatky ve výši 4 % z ceny vstupenek, které si účtuje společnost Tussaud za řízení provozu.\n\n\n\n\n\n"}
{"id": "74209", "url": "https://cs.wikipedia.org/wiki?curid=74209", "title": "Széll Kálmán tér", "text": "Széll Kálmán tér\n\nSzéll Kálmán tér ( \"náměstí Kálmána Szélla\") je rušné náměstí a dopravní křižovatka v Budapešti, na pravém břehu, nedaleko hradu a Dunaje. Leží mezi vrchy Rózsadomb a Várhegy na Budínském okruhu na křižovatce tříd Margit körút, Krisztina körút a Szilágyi Erzsébet fasor na rozhraní I., II. a XII. městského obvodu. Vlastní náměstí katastrálně přísluší II. městskému obvodu.\n\nNachází se tu velký terminál, na kterém je umožněn přestup mezi linkami tramvají, autobusů a metrem. Stanice Széll Kálman tér je nejhlubší v celé síti nachází se na lince M2. \n\nJedná se jeden z nejrušnějších terminálů ve městě, srovnatelným s na jihu položeným Móricz Zsigmond körtér. Náměstím projíždějí tramvaje linek 4, 6, 17, 56, 56A, 59, 59A, 59B, 61 a autobusů linek 5, 16, 16A, 21, 21A, 22, 22A, 39, 91, 102, 116, 128, 129, 139, 140, 140A, 142, 149, 155, 156, 222. Náměstí je východiskem k turisticky atraktivním Budínským vrchům a také k Budínskému hradu (pěšky nebo autobusy 16, 16A a 116). Náměstí je také typické svými hodinami, které se staly oblíbeným místem pro schůzky. \nV roce 2001 vznikl také stejnojmenný film režiséra Ference Töröka.\n\nPůvodně bezejmenný prostor byl po 1. světové válce pojmenován Széll Kálmán tér po maďarském předsedovi vlády. V roce 1951 dostalo název Moszkva tér (Moskevské náměstí), který si udrželo i po pádu komunistického režimu v roce 1989 až do 9.11.2011.\n\n\n"}
{"id": "74211", "url": "https://cs.wikipedia.org/wiki?curid=74211", "title": "Londýnská zoologická zahrada", "text": "Londýnská zoologická zahrada\n\nLondýnská zoologická zahrada je umístěna na severním okraji Regent's Parku (protéká jí \"Regent's Canal\"). Je spravována Londýnskou zoologickou společností. Tato společnost také vlastní rozsáhlejší pozemky ve \"Whipsnade Wild Animal Park\" v Bedfordshire a byly tam přemístěny větší druhy zvířat, například sloni a nosorožci.\n\nLondýnská zoologická zahrada byla prvním vědeckým zoo na světě. Byla otevřena roku 1828 a původně byla zamýšlená pro vědecké bádáni ale v roce 1847 byla zpřístupněna veřejnosti. V současnosti se zde nachází více než 650 různých druhů zvířat.\n\nLondýnské zoo byla také první zahradou která otevřela pavilón plazů (v roce 1849), první veřejné akvárium (v roce 1853), první pavilón hmyzu (v roce 1881) a prvním dětským zoo (v roce 1938).\n\nV současné době probíhá v zahradě rozsáhlá rekonstrukce jejíž cílem je náhrada klecí ohrazením, které zachovává zvířatům přirozené prostředí blížící se jejich původnímu výskytu, nabízí jim lepší životní podmínky a návštěvníkům poskytuje více realističtější zážitek.\nCena jednotlivé vstupenky pro dospělého (2009) – 18,50 £.\n\n\n\nOd počátku se zoo pyšnilo tím, že pro návrh budov a pavilónů angažovalo přední architekty své doby.\n\nMezi jinými to byli:\n\n"}
{"id": "74214", "url": "https://cs.wikipedia.org/wiki?curid=74214", "title": "Londýnské akvárium", "text": "Londýnské akvárium\n\nLondýnské akvárium je jednou z největších evropských soustav akvárií. Zahrnuje asi 50 nádrží obsahujících 2 milióny litrů vody v nichž je soustředěno 350 druhů vodních živočichů mimo jiné žraloci, rejnoci, murény a krabi. \n\nAkvárium má tři patra a 14 různých zón – sladkovodní, potoční, Atlantský oceán – povrchová a hlubinná část, řeka a rybník, Tichý oceán – povrchová a hlubinná část, Indický oceán, vodní nádrž, teplovodní, korálový útes, bezobratlí, tropické vody, pobřežní vody, tropický deštný prales. \n\nJe umístěno v County Hall na jižním nábřeží řeky Temže ve Westminsteru, poblíž Londýnského oka.\n\nCena jednotlivé vstupenky pro dospělého (2016) je 19,5 £.\n\n\n"}
{"id": "74217", "url": "https://cs.wikipedia.org/wiki?curid=74217", "title": "Londýnské planetárium", "text": "Londýnské planetárium\n\nLondýnské planetáriumse nachází na Marylebone Road v severní části centrálního Londýna. Sousedí s Muzeem voskových figurín Madame Tussaud a vlastní je obě společnost \"Tussauds Group\"\n\nBylo vybudováno v 50. letech 20. století, pojme asi 330 návštěvníků a jeho kupole má průměr asi 18 m. Prvních pět let byl používán optomechanický projektor, který umožňoval návštěvníkům pohled na noční oblohu tak, jak je vidět ze země.\n\nV 90. letech 20. století byl instalován první digitální planetární systém Digistar, poskytující monochromatický trojrozměrný pohled na kosmický prostor a jiné zvláštní efekty.\n\nV roce 2004 byl stávající projektor povýšen na barevný systém Digistar 3, který umožňuje divákům ponoření do prostředí kosmického prostoru.\n\n\n\n"}
{"id": "74218", "url": "https://cs.wikipedia.org/wiki?curid=74218", "title": "Muzeum voskových figurín Madame Tussaud", "text": "Muzeum voskových figurín Madame Tussaud\n\nMuzeum voskových figurín Madame Tussaud je světoznámé muzeum voskových figurín sídlící v Londýně s pobočkami v Praze, Amsterdamu, Hongkongu, Las Vegas a New Yorku a Vídni. Bylo založeno Marií Tussaudovou, sochařkou vytvářející voskové figuríny.\n\nMadam Tussaudová (1761 – 1850), rozená Marie Grosholtzová ve Štrasburku, pracovala jako hospodyně pro doktora Filipa Curtiuse, lékaře schopného vytvářet voskové modely. Curtius totéž naučil i Tussaudovou.\n\nV roce 1765 Curtius vytvořil voskovou figurínu Marie Jean de Barry, milenky Ludvíka XV. Odlitek je nejstarším současně vystavovaným exponátem. První výstava Curtiusových prací v roce 1770 se setkala s velkým zájmem. Výstava byla v roce 1776 přestěhována do \"Palais Royal\". V roce 1782 otevřel druhou expozici \"Caverne des Grands Voleurs\", předchůdce dnešní \"Chamber of Horrors\" (síň hrůzy), na \"Boulevard du Temple\".\n\nTussaudová vytvořila svou první voskovou figurínu Voltaira v roce 1777. Mezi jinými známými osobnostmi jejichž figuríny vytvořila v té době byli Jean Jacques Rousseau a Benjamin Franklin. V době Francouzské revoluce snímala posmrtné masky prominentních obětí.\n\nKdyž Curtius v roce 1794 zemřel zanechal své práce Tussaudové, která se v roce 1802 přesunula do Londýna. V důsledku francouzsko-anglické války se nemohla vrátit zpět do Francie, takže se svou kolekcí figurín cestovala Velkou Británií a Irskem. První stálou expozici zřídila v roce 1835 na Baker Street.\n\nJednou z hlavních atrakcí byla síň hrůzy (\"Chamber of Horrors\"). V této části byly předváděny některé oběti Francouzské revoluce a také nově vytvořené postavy známých vrahů a jiných zločinců.\n\nTussaudová postupně přidávala další postavy například Horatia Nelsona, sira Waltra Scotta a v roce 1842 i svou podobiznu, která je v současnosti umístěna u vstupu do muzea.\n\nMuzeum bylo přemístěno do místa kde se nachází nyní, na Marylebone Road, v roce 1884. V roce 1925 požár poškodil mnoho figurín ale jádro kolekce, včetně historických exponátů bylo zachováno.\n\nMuzeum voskových figurín, včetně blízkého Londýnského planetária, je v současnosti jednou z nejlákavějších londýnských turistických atrakcí. Rozrostlo se o zahraniční pobočky v Amsterdamu, Hongkongu, Las Vegas a New Yorku. Muzea vystavují figuríny historických postav, členů královských rodin, sportovních hvězd, známých zločinců a další známých osobností. Síť těchto muzeí a Londýnské planetárium vlastní společnost obdobného názvu \"Tussauds Group\".\n\nCena jednotlivé vstupenky pro dospělého (2014) - 30 £.\n\n\n\n\n\n\n"}
{"id": "74219", "url": "https://cs.wikipedia.org/wiki?curid=74219", "title": "Kóraku-en", "text": "Kóraku-en\n\nZahrada Kóraku-en ( ; \"Kórakuen Teien\") leží v prefektuře Okajama na ostrově Honšú v Japonsku. Společně se zahradami Kenroku-en a Kairaku-en tvoří tzv. „Tři nejkrásnější zahrady Japonska“.\n\nZahrada byla založena v roce 1687 a dokončil ji místní lenní pán Ikeda Cunamasa v roce 1702. V roce 1871 byla darována prefektuře Okajama a v roce 1884 zpřístupněna veřejnosti. Dnes zabírá plochu 13 hektarů.\n"}
{"id": "74221", "url": "https://cs.wikipedia.org/wiki?curid=74221", "title": "Warriors of the World", "text": "Warriors of the World\n\nWarriors of the World je deváté studiové album kapely Manowar vydané roku 2002. Je to první rock/metalové album, na kterém je uplatněna technologie 5.1 audio.\n\n\n"}
{"id": "74222", "url": "https://cs.wikipedia.org/wiki?curid=74222", "title": "Tramvajová doprava v Sarajevu", "text": "Tramvajová doprava v Sarajevu\n\nSarajevo, hlavní město Bosny a Hercegoviny, je jediné město ve státě, kde je provozována tramvajová doprava.\n\nProvozovatelem je podnik JKP GRAS, základem sítě je v podstatě jedna dlouhá trať (s několika menšími odbočkami) vedoucí východo-západním směrem ukončená v historickém jádru metropole velkou blokovou smyčkou. V centru města jsou použity žlábkové kolejnice, na zbytku sítě, kde trať probíhá středem ulice na vlastním tělese, byly většinou použity kolejnice železničního typu. \n\nPřestože dnešní rozsah tramvajové dopravy ve městě je poměrně malý (sedm linek, které jezdí na síti o délce 16 km), má zde doprava tohoto typu dlouhou historii. První tramvajový úsek byl ve městě otevřen pro veřejnost již za Rakouska-Uherska v roce 1884. Tehdy se jednalo o tramvaje s animální trakcí (tedy koňka, dodnes se dochoval jeden vůz). Postupem času byla trať zelektrifikována. \n\nPo druhé světové válce přijala socialistická Jugoslávie svůj první pětiletý plán. V rámci něho bylo rozhodnuto o rozsáhlých nových investicích i pro město Sarajevo a jeho okolí. Právě v této době byla zbudována tramvajová trať na západní okraj města, do Ilidže.\n\nV 60. letech 20. století byly zakoupeny nové české vozy typu T3 a K2, později bylo zakoupeno několik ojetých vozů KT8D5, které jsou dodnes v provozu. V současné době převažují tramvaje typu K2. Na začátku 21. století modernizují opět české firmy místní vozy a zároveň je upravují na nízkopodlažní.\n\n\n"}
{"id": "74238", "url": "https://cs.wikipedia.org/wiki?curid=74238", "title": "Československá televize", "text": "Československá televize\n\nČeskoslovenská televize (ČST) byla státní organizace, zajišťující občasné televizní vysílání v Československu od roku 1953, za pravidelné bylo toto vysílání prohlášeno 25. února 1954. Jako ostatní média, byla i ČST podrobována silné cenzuře. V šedesátých letech byla součástí procesu společenského uvolňování, a v srpnu 1968 zajišťovala několik dní dokonce aktuální vysílání o okupaci ČSSR. Po roce 1969 se naopak stala součástí normalizace, jako další státní média. V průběhu sametové revoluce v roce 1989 se zaměstnanci ČST velmi rychle přidali na stranu protestujících, a umožňovali tak šíření důležitých zpráv a přenosů z demonstrací.\n\nV ČST fungoval dlouho pouze jeden program, a vysílání bylo časově omezené. Druhý program začal vysílat 10. května 1970. V té době (9. května 1973) také začalo na druhém programu pravidelné vysílání v barvě, po dvou letech se objevilo i na prvním programu. Na začátku roku 1979 byl zprovozněn nový objekt ČST, studio na Kavčích horách, odkud se začalo vysílat televizní zpravodajství. Po listopadu 1989 byl první program přejmenován na federální okruh F1, a dosavadní druhý program se rozdělil na českou část ČTV, a slovenskou S1. Na třetím okruhu, dříve využívaným pro sovětské vysílání, byl 14. května 1990 spuštěn třetí český program, OK3 (obdobný program, nazvaný TA 3, byl spuštěn na Slovensku až 6. června 1991).\n\nČST zanikla, spolu s ČSFR, dne 31. prosince 1992. \n\nZa jejího nástupce na území Česka je považována Česká televize, na území Slovenska Slovenská televize, ale oficiálně jde o zcela nové televize.\n\n\nČST sloužila jako státní informační prostředek, jehož programová nabídka byla dána zákonem o Československé televizi, proto byly do vysílání zahrnuty především pořady vlastní tvorby (zpravodajství, publicistika, záznamy divadelních představení, inscenace, seriály, soutěže, revuální pořady, …), doplňované filmovou a seriálovou tvorbou ze zahraniční produkce, a to převážně ze socialistických států.\n\nHlavní zpravodajská relace, vysílaná každý večer, nesla do roku 1989 název \"Televizní noviny\", v roce 1990 byl tento název změněn na \"Deník ČST\" (ve slovenské verzi \"Denník ČST\"). Původní pojmenování nebylo nijak autorsky chráněné a v roce 1994 se k němu vrátila první celostátní komerční stanice, TV Nova.\n\n\n"}
{"id": "74242", "url": "https://cs.wikipedia.org/wiki?curid=74242", "title": "Turkovice", "text": "Turkovice\n\nObec Turkovice se nachází asi 10 km jižně od města Přelouč 8 km západně od města Heřmanův Městec. Obec se skládá ze tří místních částí – Turkovice, Bumbalka a Rašovy. Žije zde  obyvatel.\n\nPrvní písemná zmínka o obci Turkovice pochází z roku 1257. Jméno obce pochází od slova „tur“ – skot, nikoli od „Turek“ či „turecký“.\n\nKostel svatého Martina pochází z roku 1348, v roce 1729 byl upraven barokně a empírově. V letech 1816–1817 byla přistavěna věž, sakristie a oratoře. Je to menší jednolodní kostel s pravoúhlým presbytářem. Vnějšek je členěn lizénami. Oltář je pseudobarokní, obraz sv. Martina od J. Brandejse, kazatelna s figurálními reliéfy a sochami z 2. poloviny 18. století, raně barokní kamenná křtitelnice. Sloužil jako farní kostel a rodinná hrobka majitelů podhořanského panství. U kostela stojí hřbitov.\n\nPachtů z Rájova je empírová z roku 1839. Arnošt Pachta z Rájova zakoupil podhořanské panství roku 1798. V roce 1816 nechal barokně přestavět turkovický kostel. Arnošt Pachta roku 1823 zemřel a je zde pohřben. Roku 1836 zde uložena jeho manželka a v roce 1837 jeho zesnulý syn Arnošt Prokop. Od pohřební kaple je vedena vysoká opěrná zeď svahu se schodištěm k faře. Ve zdi se nachází devět renesančních náhrobních kamenů rodu Gerštorfů, držitelů podhořanského panství.\n\nFara je barokní z roku 1731, na začátku 19. století upravená.\n\nŠkola stojí na návsi před kostelem a má dlouhou tradici. Vyučovat se v obci začalo roku 1720. Vyučovalo se trivium – čtení, psaní a počty a také náboženství.\n\nSocha sv. Jana Nepomuckého stojí na návsi před školou. Pochází z 18. století.\n\n"}
{"id": "74243", "url": "https://cs.wikipedia.org/wiki?curid=74243", "title": "Aksuat", "text": "Aksuat\n\nAksuat ( ) je jezero v Kostanajské oblasti v Kazachstánu. Leží v Turganské úžlabině. Jeho rozloha se pohybuje od 50 do 150 km² v závislosti na stavu vodní hladiny. Dosahuje hloubky až 3 m.\n\nPobřeží je členité a dno jílové. Skládá se ze dvou vodních ploch (\"Velký Aksuat\" a \"Malý Aksuat\"), které jsou spojené průtokem dlouhým 700 m.\n\nDo jezera ústí řeka Karasu. V letech s malým množstvím vody jezero vysychá.\n\nVoda je mineralizovaná.\n"}
{"id": "74244", "url": "https://cs.wikipedia.org/wiki?curid=74244", "title": "Baunt", "text": "Baunt\n\nBaunt ( ) je jezero v severní části Burjatské republiky v Rusku v dolině řeky Cipy. Má rozlohu 165 km² a je 16 km dlouhé a 9 km široké. Dosahuje průměrné hloubky 17 m a maximální 33 m. Leží v nadmořské výšce 1059 m.\n\nNachází se v mezihorské kotlině, která je oddělená Jihomujským hřbetem od Vitimské vysočiny.\n\nDo Bauntu ústí řeky Horní Cipa, Kinavka a Cipikan a odtéká z něj Dolní Cipa (povodí Leny).\n"}
{"id": "74246", "url": "https://cs.wikipedia.org/wiki?curid=74246", "title": "Boloň", "text": "Boloň\n\nBoloň ( ), také Bolen (), Nuri-Od-žal () nebo Boulen-Odžal () je jezero v Chabarovském kraji v Rusku. Má rozlohu 338 km², čímž je největším jezerem v povodí dolního Amuru. Dosahuje hloubky 3 m. Je asi 70 km dlouhé a maximálně 20 km široké. Kotlina jezera představuje přepadovou propadlinu, která je vyplněná aluviálními naplaveninami.\n\nVyznačuje se mělčinami především v pobřežních částech.\n\nDo jezera ústí řeky Charpi, Simmi, Aljur a mnohé další. Je spojeno 9 km dlouhým průtokem s \"Amurem\".\n"}
{"id": "74247", "url": "https://cs.wikipedia.org/wiki?curid=74247", "title": "Velké Toko", "text": "Velké Toko\n\nVelké Toko ( , ) je jezero na hranici Jakutské republiky a Chabarovského kraje v Rusku. Má rozlohu 85 km². Leží v nadmořské výšce 903 m.\n\nNachází se na severním svahu hřbetu Tokijskij Stanovik v tektonické kotlině dotvořené ledovcem. Poblíž se nachází nejvyšší hora Stanového pohoří.\n\nZdroj vody tvoří menší přítoky a atmosférické srážky. Z jezera odtéká řeka Mulam (povodí Aldanu).\n\n"}
{"id": "74250", "url": "https://cs.wikipedia.org/wiki?curid=74250", "title": "Svojkov", "text": "Svojkov\n\nSvojkov \"(něm.Schwoika)\" je obec v okrese Česká Lípa, v jižním podhůří Lužických hor, východně od Sloupu v Čechách, směrem k Zákupům, v nadmořské výšce 362 metrů. Žije zde  obyvatel. Nad obcí se tyčí masív pískovcových Svojkovských skal. Krajinnou dominantu severně od Svojkova tvoří dva vrcholy Zákupské pahorkatiny: Tisový vrch (540 m n. m.) a Slavíček (535 m n. m.).\n\nObec slovanského původu založil pan Svojtek ve 12. století. První připomínaný majitel trojpatrového skalního hradu Svojkov v roce 1370 byl pan Jan Ješek ze Svojkova. Nejvýznamnějším rodákem pak Jan z Chlumu řečený Kepka, který doprovázel mistra Jana Husa do Kostnice. V parku pod hradem stával renesanční svojkovský zámek rodiny Kinských. Postavil jej v letech 1650 - 1654 Adam František z Knoblochu. Od roku 1750 do roku 1945 patřil zámek rodu Kinských a byl barokně upraven, od roku 1945 sloužil jako domov důchodců a v roce 1958 při rekonstrukci vyhořel do základů a pak byl zbořen. Důchodci byli odstěhováni do Sloupu. V obci je památkově chráněná kaple svatého Václava z 18. století. V roce 1833 zde byl postaven generálem Karlem Kinským panský hostinec spjatý s historií rakouské sociální demokracie. V roce 1874 se v něm konala tajná schůze předáků dělnických spolků před chystaným založením sociálně demokratické strany v rakouském Neudörflu. Předáci si zde zvolili delegátem básníka a novináře Josefa Schüllera. Z hostince zbyla koncem 20.století ruina. Pak byl opraven a je nyní plně funkční.\n\nVypráví o dvou ženách ze vsi, které večer cestou na pouť potkaly na tehdy lesní cestě tajemnou postavu černého lovce, který je obdaroval penězi za příslib pomodlení.\n\nVe Svojkově se krátce spojují dvě turistické cesty, červená (Evropská dálková trasa E10) od České Lípy do Sloupu v Čechách a zelená (turistická značená trasa 3953) ze Zákup. Vede zde cyklotrasa 3062.\n\nPatnáct minut pěší chůze směrem na kopec Slavíček od restaurace v části Starý Svojkov u silnice je Modlivý důl (Svojkov), kde je kaple vytesaná ve skále sochařem A. Wagnerem v roce 1836. Dříve byla v těchto místech dřevěná kaple, ke které bylo vypraveno první procesí z České Lípy již v roce 1772. Skalní kapli byla na popud hraběnky Kinské v roce 1903 dána podoba lourdské jeskyně i se sochou Panny Marie. Cesta ke kapli vede vzhůru lesem a je dobře vyznačená směrovkami. U cesty je upraven Pramen U Strážce. Okolí kaple je vybaveno lavicemi i popisnými tabulkami.\n\nNa druhou straně od zmíněného parkoviště je 150 metrů vzdálený, v lese na skále ve stromech ukrytý skalní hrad Svojkov. Cesta k němu je upravena.\n\nPoblíž Svojkova po silnici na Velenice je soustava jeskyní (vč. Pekelných dolů upravených pro motorkáře). Okolní Svojkovské skály využívají k lezení horolezci, je jich 32 a mají obtížnost od I. do X. stupně.\n\nNapříč obcí vede silnice z Nového Boru do Zákup, kde jezdí i meziměstská autobusová doprava ČSAD Česká Lípa. V obci jsou tři autobusové zastávky. Nevede tudy železniční trať, nejbližší zastávka vlaků je v Zákupech. Neteče tudy žádný větší potok. V centru u této silnice je v sousedství obchodu budova s obecním úřadem, knihovnou a poštou. Před ní jsou turistické ukazatele s mapou a textem o historii Svojkova. Na druhé straně silnice je funkční kaple svatého Václava, pod ním začíná kozí farma.\n\n\n"}
{"id": "74252", "url": "https://cs.wikipedia.org/wiki?curid=74252", "title": "Nezval", "text": "Nezval\n\nPříjmení Nezval nosily tyto významné osobnosti:\n\n\n"}
{"id": "74253", "url": "https://cs.wikipedia.org/wiki?curid=74253", "title": "Okajama (Okajama)", "text": "Okajama (Okajama)\n\nOkajama (: 岡山市; \"Okajama-ši\") je hlavní město prefektury Okajama v regionu Čúgoku v Japonsku.\n\nPodle odhadu z roku 2003 mělo město 633 705 obyvatel a hustotu osídlení 1 234,62 ob./km². Celková rozloha města je 513,28 km².\n\nModerní město Okajama bylo založeno 1. června 1889.\n\nVe městě se nachází slavná zahrada Kóraku-en považovaná za jednu ze „Tří nejkrásnějších zahrad Japonska“ a černý hrad Okajama zničený během druhé světové války a obnovený v 60. letech 20. století.\n\nKlima Okajamy je sušší než v ostatních částech Japonska. Je proto v Japonsku známé jako \"slunečné město.\" Na evropské poměry je nicméně stále ještě vlhké, průměrný roční srážkový úhrn činí 1159 mm.\n\nHlavním letiště pro Okajamu je letiště Okajama ležící přibližně dvanáct kilometrů severozápadně od centra města.\n\n\n"}
{"id": "74257", "url": "https://cs.wikipedia.org/wiki?curid=74257", "title": "Zamoskvoreckaja (linka metra v Moskvě)", "text": "Zamoskvoreckaja (linka metra v Moskvě)\n\nZamoskvoreckaja ( ; původní název Gorkovsko-Zamoskvoreckaja) je linka Moskevského metra. Je označovaná také jako linka dvě, tmavězelenou barvou.\n\nV provozu je od roku 1938, denně přepraví 1,8 milionů cestujících. Nasazovány jsou osmivozové vlakové soupravy, které dosahují průměrné cestovní rychlosti 40 km/h a celou linku projedou za 60 minut.\n\nLinka byla původně řazena jako třetí, až za Arbatsko-Pokrovskou. Její význam byl však větší než u tmavomodré linky a tak nakonec byla zařazena jako druhá. Pořadí barev pro linky metra červená-zelená-modrá bylo poté dodržováno ve všech městech SSSR při výstavbě jejich vlastních systémů metra (až na výjimku, kterou je Minsk).\n\nPrvní úsek mezi stanicemi Sokol a Těatralnaja byl zprovozněn 11. září 1938, měřil 8,5 km; vedl pod Leningradským prospektem, rušnou moskevskou třídou. K prvnímu prodloužení linky došlo za druhé světové války, v roce 1943, o tři stanice jižním směrem – konečnou se stala Avtozavodskaja; metro tak obsloužilo i továrnu \"Zavod imeni Lichačeva\" na výrobu aut.\n\nPrvní provozní úseky Zamoskvorecké linky jsou známé pro svojí okázalou architekturu, která bývá označována za prolínající se socialistický realismus a Art Deco. Vyniká obzvláště stanice Majakovskaja, která patří mezi nejvíce fotografované a prezentované – nedlouho po svém dokončení sklidilo její architektonické ztvárnění úspěch i na zahraničních výstavách.\n\nDalší prodloužení, tentokrát severním směrem, ze stanice Sokol na dnešní konečnou Rečnoj vokzal se otevřelo až 30. prosince 1964. Nové stanice již byly jiné; okázalou architekturu vystřídala strohost a spartánskost. Roku 1969 byl jižní konec trasy prodloužen až ke stanici Kachovskaja (dnes poslední tři stanice byly od linky odděleny a přebudovány jako linka 11 (Kachovskaja).\n\n20. června 1979 byla do již provozovaného úseku, pod centrum města, mezi stanice Majakovskaja a Těatralnaja vestavěna, a to bez přerušení provozu další stanice – Tverskaja, která slouží jako přestupní a významný dopravní terminál.\n\nV roce 1985 byla jako jižní konečná stanice otevřena Krasnogvardějskaja, která se nachází na jižním okraji města. Pak došlo k oddělení větve a zřízení linky Kachovskaja v roce 1995.\n\nRoku 2004 došlo v tunelu u stanice Avtozavodskaja k teroristickému útoku, který zničil jeden celý vlak a zabil mnoho lidí.\n\nV prosinci 2012 byla otevřena jako jižní konečná stanice Alma-Atinskaja.\n\n28. prosince 2015 byla veřejnosti otevřena stanice Technopark, která se nachází mezi stanicemi Avtozavodskaja a Kolomejskaja. Tuto stanici bylo možné vybudovat díky tomu, že linka byla vybudována tak, že je technicky možné na některých místech dobudovat další stanice (hlavně v centrální ražené části), jakákoliv další dostavba však nyní plánována není.\n\n31. prosince 2017 došlo k prodloužení linky na sever do stanice Chovrino. V úseku Rečnoj vokzal - Chovrino je nyní dobudovávána stanice Bělomorskaja, která by měla cestujícím začít sloužit v roce 2018.\n\nBylo zvažováno prodloužení linky do města Chimki (do stanice Levoběrežnaja), avšak z důvodu možného přetížení linky se od tohoto projektu ustoupilo\n\nV současné době je velmi využívaná Zamoskvoreckaja z velké části renovována; přestože rekonstrukce probíhaly již v dřívějších dobách, jejich rozsah v nedávných časech je větší než dříve. Tyto práce se týkají pouze ražených stanic, u hloubených z 60. let 20. století se začne s rekonstrukcí později.\n\nNasazované soupravy se měnily v průběhu desítek let existence této linky následovně:\n\n\nPro vypravování vlaků slouží depa Sokol a Zamoskvoreckoje.\n\n\n"}
{"id": "74259", "url": "https://cs.wikipedia.org/wiki?curid=74259", "title": "Periklés", "text": "Periklés\n\nPeriklés (řecky Περικλής) (500 př. n. l. – 429 př. n. l.) byl starověký řecký athénský demokratický státník a politik.\nPeriklés se narodil roku 500 př. n. l. jako syn Xanthippa, athénského vojevůdce, a Argaristy z aristokratického rodu Alkméonovců. Vzdělával se u sofisty Damóna z Oé, filosofa Anaxagora z Klazomen. Jeho přáteli se stali filosof – sofista Prótagorás z Abdér, historik Hérodotos, básník Sofoklés a sochař Feidiás.\n\nDo politického života vstoupil po smrti Aristeidově jako odpůrce aristokratické strany vedené Kimónem. Potom, co byl Kimón ostrakizován, se stal Periklés nejvlivnějším politikem Athén až do roku 430 př. n. l. Ze svého postavení byl vytlačen až při propuknutí epidemie „moru“ (podle současných zjištění šlo nejspíše o tyfus), na který následně zemřel.\n\nPeriklés měl z prvního manželství dva syny, kteří však zemřeli dříve než on.\n\nZa svého působení zpřístupnil chudým vrstvám rozhodování při soudních procesech a v radě (búlé) placením odměn. Podobně rozšířil placení náhrad za výkon vojenské služby i na dobu míru. Oslabil rozhodovací pravomoci areopagu (aristokraty ovládaná rada starších) odnětím dozoru nad státní správou, provádění zákonů, veřejnou mravností a politickým soudnictvím. Přiznal každému občanu právo podávat žaloby proti úředníkům nekonajícím své povinnosti a proti osobám ohrožujícím blaho státu. Každý úředník měl být před volbou prověřen zkouškou a zodpovídat se ze svého působení po vypršení úředního období. Návrh nových zákonů byl svěřen osobám voleným ekklésií – všelidovým sněmem.\n\nZavedl také nová pravidla pro získání athénského občanství. Aby obyvatel mohl získat athénské občanství, museli být nově oba jeho rodiče občany Athén (předtím stačilo, aby byl občanem jen otec). Stalo se tak roku 451 př. n. l.\n\nV zahraniční politice se zasazoval za celořecké zájmy a obranu řeckých měst před útoky barbarů. Svým postavením dokázal zabránit velikášským myšlenkám athénského lidu na ovládnutí vzdálenějších území např. Egypta či Kartága.\n\nVe složité politice vztahů mezi řeckými státy se snažil zabránit válce se Spartou (sjednání míru na 30 let), ale okázalou demonstrací athénské moci k propuknutí Peloponéské války, která skončila pro Athény porážkou, nemalou měrou přispěl. Ve spojeneckých státech posiloval athénský vliv do té míry, že si Athény počínaly jako hegemon, až došlo k náznaku vytvoření jakési „Athénské říše“. Vedlejším, ale z našeho pohledu příznivým, výsledkem těchto jevů bylo také rozšíření demokratických myšlenek a způsobů vlády do ovlivněných států.\n\nPeriklés se také zasloužil o velkou výstavbu v Athénách a o rozvoj kultury. Z jeho popudu bylo vybudováno mnoho okázalých veřejných staveb – opevnění Akropole, Parthenón, Propylaje, Odeion, stavby na agoře. V jeho době působili v Athénách nejpřednější umělci, např. Feidiás, Sofoklés či Aischylos.\n\nVýznam Periklův byl oceňován již ve starověku (např. Plútarchos). V současné době platí za jeden z ideálů státníka a prototyp demokratického vůdce. Periklés byl stratég (nejvyšší vojenská hodnost).\n\n\n\n"}
{"id": "74266", "url": "https://cs.wikipedia.org/wiki?curid=74266", "title": "Hrad Okajama", "text": "Hrad Okajama\n\nHrad Okajama (: 岡山城; \"Okajama-džó\") je hrad ve městě Okajama v prefektuře Okajama v Japonsku.\n\nJe také známý pod přezdívkou Havraní hrad (鴉城 \"U-džó\"), protože je jedním z pouhých dvou japonských hradů natřených černou barvou (tím druhým je hrad Macumoto, kterým s ním sdílí i svou přezdívku). Chrliče (金鯱; \"kinšači\") na střeše hradu mají tvar ryb a jsou pozlacené.\n\nBěhem druhé světové války byl hrad zničen. Jeho současná podoba je rekonstrukcí z roku 1966.\n"}
{"id": "74271", "url": "https://cs.wikipedia.org/wiki?curid=74271", "title": "Státní informační politika ve vzdělávání", "text": "Státní informační politika ve vzdělávání\n\nStátní informační politika ve vzdělávání (SIPVZ) je dlouhodobou vládní koncepcí rozvoje ICT v rezortu školství. \n\nDne 10. dubna 2000 přijala vláda České republiky usnesení č. 351, kterým schválila Koncepci státní informační politiky ve vzdělávání. Koncepce formuluje cíle v oblasti informační gramotnosti učitelů, studentů, občanů, zaměstnanců veřejné a státní správy a pracovníků ve zdravotnictví a knihovnictví. Na realizaci SIPVZ v letech 2001-2005 bylo ze státního rozpočtu vyčleněno více než 7 miliard Kč a realizací bylo pověřeno Ministerstvo školství, mládeže a tělovýchovy České republiky. V srpnu 2004 po řadě excesů při realizaci byla koncepce prodloužena do roku 2010 a vláda schválila pro léta 2007-2010 další dotace ve výši 1 miliardy Kč ročně. V roce 2006 však parlament tuto dotaci neschválil a způsobil tak řadě škol problémy s financováním ICT v roce 2007.\n\nOrganizační zajištění Plánu realizace SIPVZ\n\n\n\n\n\n"}
{"id": "74275", "url": "https://cs.wikipedia.org/wiki?curid=74275", "title": "Lemur kata", "text": "Lemur kata\n\nLemur kata (\"Lemur catta\") patří do řádu primátů, podřádu poloopice, konkrétně do čeledi denní lemuři (Lemuridae). Lemur kata patří mezi nejoblíbenější a nejvíce chované lemury v zajetí (v zoologických zahradách). Patří, stejně jako ostatní lemuři, mezi ohrožené druhy.\n\nLemuři se objevili na zemi asi před 58 miliony let. Název pochází z latinského \"Lemures\", což byli duchové zemřelých, kteří se za nocí ozývali pekelným křikem a nářky (období starověkého Říma). Ve skutečnosti jde o mírumilovné býložravce, živí se však i hmyzem.\n\nStejně jako ostatní lemuři, je lemur kata endemitem ostrova Madagaskar. Je nejrozšířenějším druhem na tomto ostrově. Obývá listnaté lesy, suché křovinaté území, horské vlhké lesy a lesy podél břehů řek ve výše položených oblastech na jižním a jihozápadním Madagaskaru. Nachází se převážně v korunách stromů. Vytváří vlastní skupinky. Počet zvířat v nich se liší podle regionu a dostupnosti potravy. Většinou se pohybuje v rozmezí 6–25 zvířat.\n\nLemur kata je poměrně velký druh lemura. Mezi typické znaky patří dlouhý pruhovaný ocas, který pomáhá udržovat rovnováhu při skocích a slouží mu také k dorozumívání ve vysoké trávě. Délka jeho těla je 39–46 cm, samotného ocasu 56–63 cm, celkově pak 95–110 cm. Váží v průměru 2,2 kg. Má velmi hustou srst. Je zbarvena do hněda až hněda a na hrudníku, krku a obličeji je bílá až krémová. Nos je černý. Lemur kata má reflexní vrstvu na sítnici oka, což zlepšuje jeho noční vidění. Také má vlhký, žláznatý nos, který má společný s ostatními druhy lemurů. Kůže lemurů kata je černá až šedá, hladká a na rukou usnadňuje pohyb po zemi. Obě pohlaví mají pachové žlázy nad zápěstním kloubem a vylučují páchnoucí, hnědou, lepkavou látku. Lemur kata má štíhlé prsty; palec je oddělen od ostatních prstů na dlani, nejdelší je čtvrtý prst. Druhý prst je malý a slouží k čištění srsti. Má 36 zubů: dva řezáky, jeden špičák, tři premoláry a tři stoličky.\n\nLemur kata se živí zejména plody a listy Tamarida indického, známého jako \"kily\". Nepohrdnou však ani květy, různými bylinami, kůrou, mízou, shnilým dřevem, pavučinou, larvami hmyzu, členovci a malými obratlovci (plazi a ptáci).\n\nPáří se v polovině dubna, mláďata se rodí jako dvojčata v srpnu a září. Zpočátku se drží matce na břiše, později je bude nosit na zádech. Mláďata ochutnávají pevnou stravu již v prvním týdnu. Odstavena jsou v 5.–6. měsíci života.\n\nLemur kata patří mezi nejčastěji chované druhy napříč zoo. V rámci celé Evropy se jedná o takřka 400 zařízení. Jen v rámci Česka pak o 19 zoo. Z těch tradičních založených před rokem 1989 se jedná o:\n\n\nChován je však i v dalších zařízeních:\n\n\nNa Slovensku je chován v Zoo Bratislava (k roku 2020) a Zoo Košice (k roku 2020)\nPrvní lemur kata přišel do Zoo Praha v roce 1960. První úspěšný odchov se podařil roku 1986. Na dlouhou dobu poslední pak o osm let později, konkrétně 15. března 1994. Během té doby se podařilo odchovat šest lemurů. Dlouhou dobu (1996–2016) pak byla chována jen expoziční samčí skupina. Z původní skupiny se v roce 2016 do nově vzniklé chovné skupiny zapojil jen nejmladší samec, kterého doplnily dvě samice z Paříže a jedna z olomoucké zoo. V roce 2018 tak skupina čítala jednoho samce a tři samice a byla snaha tento druh po letech opět rozmnožit. To se podařilo, když se 16. dubna 2019 narodilo mládě (otec Tali ze Zoo Bratislava, matka Anka z Paříže), první po 25 letech. Další mládě přišlo na svět 11. 5. 2019.\n\nLemuři kata obývají ostrov nedaleko vstupu do zoo. Jejich expozice je pro návštěvníky průchozí. Vznikla v roce 2005.\n\n"}
{"id": "74276", "url": "https://cs.wikipedia.org/wiki?curid=74276", "title": "Grand Prix Jihoafrické republiky 1965", "text": "Grand Prix Jihoafrické republiky 1965\n\nGrand Prix Jihoafrické republiky 1965 (XI. International RAC Grand Prix of South Africa) byla úvodním závodem 16. ročníku mistrovství světa jezdců Formule 1 a 8. ročníku poháru konstruktérů Formule 1. Závod se uskutečnil 1. ledna na okruhu Prince George Circuit.\nPrvní závod sezóny 1965 se uskutečnil na Nový rok, pouhých pět týdnů po dramatickém závěru předchozí sezóny v Mexiku, kde John Surtees získal titul v posledním kole závodu. Všechny týmy nasadily do grand prix modely z roku 1964, nejen proto, že nebyl čas na přípravu do nové sezóny, ale také proto, že rok 1965 byl posledním rokem 1,5 litrové formule. Enzo Ferrari čelil znovu problémům s licenci a tak Scuderia Ferrari byla zapsána pod jménem týmového managera Eugenia Dragoniho. Enzo Ferrari přišel o svou licenci po Grand Prix Itálie 1964, po roztržce s italským autoklubem a poslední dva závody sezóny 1964 absolvoval pod jménem Luigiho Chinettiho v modro bílých barvách North American Racing Team. V Jihoafrické republice nasadila Scuderia opět rudě zbarvené vozy s osvědčenou dvojicí John Surtees a Lorenzo Bandini. Zatímco úřadující mistr světa Surtees startoval s Ferrari 158, Bandini startoval s 12 válcovou modifikací stejného vozu Ferrari 1512.\n\nTaké Lotus vsadil na stávající jezdce a tak se za volantem objevil Jim Clark a Mike Spence. BRM angažoval ke zkušenému Grahamovi Hillovi nováčka Jackie Stewarta za Richie Ginthera, který odešel k Hondě. Také Brabham neměnil jezdecké složení, za volantem byl Dan Gurney a Jack Brabham. Cooper musel hledat náhradu za Phila Hilla, který ukončil kariéru, a k Bruce McLarenovi dosadil Rakušana Jochena Rindta. Rob Walker pokračoval se zákaznickými vozy Brabham a jezdci Jo Bonnierem e Jo Siffertem. Další zákaznické vozy používaly i další týmy, jako Scuderia Centro Sud (BRM), Reg Parnell Racing (Lotus) nebo John Willment Automobiles (Brabham). Krom stálých účastníku se v jihoafrické GP objevili i domácí piloti i týmy. Z dvanácti Jihoafričanu, kteří se zapsali do startovní listiny pouze Peter De Klerk a Tony Maggs prošli sítem předkvalifikace a kvalifikace. Dalším exotickým, ale ne neznámým účastníkem byl, John Love z Rhodesie, který se postavil na 18 startovní pozici, další dva jeho krajané Clive Puzey a Ray Reed se do závodu nekvalifikovali.\n\n\n\n\n\n\n\n\n"}
{"id": "74277", "url": "https://cs.wikipedia.org/wiki?curid=74277", "title": "Svaz československo-sovětského přátelství", "text": "Svaz československo-sovětského přátelství\n\nSvaz československo-sovětského přátelství (zkratka SČSP, , odlišuj od \"Společnosti sovětsko-československého přátelství, SSČP\") byl v ČSR a ČSSR (resp. v letech 1948–1960 Československé republiky) druhou nejmasovější organizací (nejmasovější bylo ROH), součást Národní fronty ČSR a ČSSR. Založen byl dne 22. února 1948 na I. manifestačním sjezdu SČSP a zanikl rozpadem SSSR.\n\nVznikl na slučovacím sjezdu Společnosti pro hospodářské a kulturní sblížení s novým Ruskem (zal. 1925, předseda Zdeněk Nejedlý) a Svazu přátel SSSR (zal. 1931, předseda Vojtěch Linka). Prvním předsedou zvolen Zdeněk Nejedlý.\n\nÚkolem svazu bylo popularizovat vědu, literaturu a kulturu Sovětského svazu v tehdejším Československu. Organizace pořádala besedy o knihách spisovatelů z bývalého SSSR, zájezdy do Sovětského svazu, kurzy ruštiny. Členství v SČSP bylo kolektivní – vstupovala do něj celá pracoviště, dílny apod. Léta největší aktivity zaznamenal SČSP v padesátých letech. Po krizi v letech 1968/69 se organizace stávala čím dál formálnější. Tehdejším režimem bylo členství v organizaci hodnoceno pozitivně.\n\nVývoj členské základny:\n\n\n\nPředsedové SČSP:\n\n\n\nSČSP mělo své nakladatelství Svět sovětů, které vyprodukovalo přes 1000 titulů, překladů sovětské literatury. Některé z nich byly řazeny do knižnic, např. Saturn. Nakladatelství sídlilo v Praze 1, Národní 14. \n\n\n"}
{"id": "74286", "url": "https://cs.wikipedia.org/wiki?curid=74286", "title": "Faenza", "text": "Faenza\n\nFaenza je italské město v oblasti Emilia-Romagna, na římské silnici \"Via Aemilia\" mezi městy Imola a Forlì. Nachází se v historické části Romagna. Ve Faenze a okolí je dlouhá tradice výroby keramiky, a jméno města dalo ve středověku název druhu keramického nádobí Fajáns. </br>\nKeramika je i nadále důležitou součástí průmyslu v okolí Faenzy, a zároveň je i turistickým lákadlem. Významnou turistickou destinací je Mezinárodní muzeum keramiky (\"Museo Internazionale delle Ceramiche\"), zapsané na seznam UNESCO, které kromě rozsáhlé expozice organizuje i mezinárodní soutěž \"Premio Faenza\". V roce 1969 ji vyhrál český sochař Vlastimil Květenský.\n\n\"Počet obyvatel\"\n\n\n"}
{"id": "74288", "url": "https://cs.wikipedia.org/wiki?curid=74288", "title": "Hans Magnus Enzensberger", "text": "Hans Magnus Enzensberger\n\nHans Magnus Enzensberger, známý také pod pseudonymem Andreas Thalmayr, (* 11. listopadu 1929 Kaufbeuren) je německý básník, spisovatel, překladatel, publicista a dramatik. Velmi oceňovaná je jeho tvorba esejistická. Dnes žije v Mnichově.\n\nPoužíval i pseudonymy Linda Quilt, Elisabeth Ambras a Serenus M. Brezengang.\n\nNarodil se v roce 1929 ve švábském městě Kaufbeuren pod pohořím Allgäu. Od roku 1931 žila rodina v Norimberku. Po válce pracoval Enzensberger jako tlumočník u americké, pak anglické okupační armády. Maturitu složil na gymnáziu v Nördlingenu, poté studoval filozofii a filologii na univerzitách v Erlangenu, Freiburku a Hamburku. Rok strávil i na pařížské Sorboně a studium uzavřel roku 1955 doktorskou dizertací o poetice romantika Clemense Brentana v Erlangenu. Pracoval krátce jako rozhlasový, pak nakladatelský redaktor, od roku 1957 žil jako spisovatel na volné noze.\n\nNespokojen se situací v poválečném Německu žil dlouhý čas v zahraničí, v Norsku a Itálii. Podnikl řadu cest, mimo jiné do Sovětského svazu, USA a Mexika, několikrát navštívil i Prahu. V době politického vření v roce 1965 se přestěhoval do Berlína, kde založil časopis \"Kursbuch\", který řídil v letech 1965-1975. Postupně se víc a víc levicově politizoval, v roce 1968 dokonce strávil asi rok na socialistické Kubě, kde chtěl působit jako instruktor revoluční teorie. Fidela Castra ale přirozeně ani nenapadlo nechat si radit nějakými evropskými teoretiky, což u Enzensbergera vedlo k dost rychlému vystřízlivění z jeho nadšení pro kubánský režim. Později tento režim otevřeně kritizoval, zvláště v souvislosti se zatčením jeho přítele, básníka Herberta Padillu, který byl přinucen po svém propuštění provést veřejnou sebekritiku podle starých stalinistických modelů. Později se Enzensberger od levicového smýšlení odklonil a ve svých pozdních esejích provokativně demontuje pojmy a ideály, které sám v 60. letech zastával a staví se za tradiční hodnoty, jako např. normálnost, či dokonce \"prostřednost\" ve smyslu střední pozice mezi extrémy.\n\n\n\n\n"}
{"id": "74290", "url": "https://cs.wikipedia.org/wiki?curid=74290", "title": "Pětiletka", "text": "Pětiletka\n\nPětiletka, nebo také pětiletý plán byla základní ekonomická koncepce SSSR a ostatních zemí Východního bloku. \nV současné době se pětileté plánování používá v mnoha asijských zemích, například v ČLR, Indii, Pákistánu či Vietnamu.\n\nPodle pětiletých plánů bylo organizováno celé hospodářství země. V plánech bylo přesně uvedeno, kolik se bude vyrábět kterého zboží, a kde se bude vyrábět, za jakou cenu, jaké budou mzdy, kolik bude pracovníků v jednotlivých podnicích atd. \n\nZákladní koncepce pětiletek se poprvé objevila v SSSR na konci 20. let minulého století. Stalin jako tehdejší vůdce země se tak pokoušel plánovitě zvýšit industrializaci země, což se mu podařilo; výroba v těžkém strojírenství rostla nebývalým tempem. V Československu došlo v šedesátých letech k značnému uvolnění centrálního direktivního plánování. Pětileté plány se staly terčem kritiky většiny západních ekonomů, kteří je označili za akt centrálního plánování, omezující svobodný ekonomický vývoj na základě nabídky a poptávky. Přesto i v některých zemích na západ od Železné opony začaly být používány některé koncepty známé z centrálního plánování; vznikly tak sedmileté či dvanáctileté plány.\n\n\n"}
{"id": "74301", "url": "https://cs.wikipedia.org/wiki?curid=74301", "title": "Ostrovec-Lhotka", "text": "Ostrovec-Lhotka\n\nOstrovec-Lhotka je malá vesnice asi osm kilometrů severně od Zbiroha ve východní části okresu Rokycany. V obci žije obyvatel, katastrální území měří 2014 ha a PSČ všech adres je 338 08. Obec se skládá ze dvou místních částí – Ostrovce a Lhotky. V celé obci je registrováno celkem 222 domů.\n\nNázev Ostrovec (chybně Ostroves) údajně vychází z polohy kterou zaujímá mezi údolími a potoky, ostrov tak připomínající. První zmínka pochází z roku 1115, kdy byla knížetem Vladislavem darována kladrubskému klášteru. Sedláček a Drachovský dále píší bez udání data a pramene, že ves byla darována, i se sousední Lhotkou, Karlem IV. Buškovi z Kasepovic. Ten ho prodal roku 1366 Michalovi ze Sedlce. Roku 1384 byl pak v držení Michalova syna Michala z Ostrova (jak se také dříve Ostrovci říkalo).\n\nDle Drachovského byla za držení jednoho z Michalů byla vystavena při zdejším dvoře tvrz. Jedinou zpráva o ní však je z roku 1541, kdy jí Jiřík Osterský ze Sulevic prodal spolu se vsí a dvorem Janu Mladotovi ze Solopysk. Další zmiňovanou změnou majitele je pak změna z roku 1588, kdy ves získal Vilém z Landštejna na Krašově od Bohuslava Doupovce z Doupova. Dále pak Ostrovec náležel Křivoklátu, ale roku 1607 byl coby královský majetek připojen ke Zbirohu. Rok zániku tvrzí není znám, pravděpodobně k tomu došlo roku 1664, kdy na jejím místě vznikl novy ovčín, který však již dnes také neexistuje.\n\nVes Lhotka je prvně zmíněna roku 1362. Ve vsi byl vystavěn malý dřevěný zámek (kolem roku 1737), ten však zcela shořel roku 1888.\n\nOstrovec-Lhotka leží na okraji Chráněné krajinné oblasti Křivoklátsko. V blízkosti (zhruba čtyři kilometry východně) se nachází národní přírodní rezervace Kohoutov. Druhým chráněným územím v severozápadní části katastrálním území je přírodní rezervace Lípa.\n\n\n"}
{"id": "74302", "url": "https://cs.wikipedia.org/wiki?curid=74302", "title": "Irácko-íránská válka", "text": "Irácko-íránská válka\n\nIrácko-íránská válka byl ozbrojený konflikt mezi Irákem a Íránem od září 1980 do srpna 1988. Ve své době se nazývala také jako Válka v Perském zálivu, což se později ujalo jako označení jiného konfliktu v letech 1990–91.\n\nVálka začala přesně 22. září 1980 invazí iráckých vojsk do Íránu a skončila 20. srpna 1988 uzavřením příměří. Příčinou konfliktu byly historické územní nároky, obavy Saddáma Husajna z možné radikalizace utlačované šíitské většiny v důsledků íránské islámské revoluce v roce 1979, stejně jako jeho snaha nahradit Írán v pozici regionální mocnosti. Ačkoliv Irák zaútočil bez předchozího varování v očekávaní snadného vítězství v revolucí rozvrácené zemi, jeho počáteční úspěchy byly rychle odraženy. Od června 1982 byl Írán v ofenzivě. V průběhu války začalo íránské námořnictvo napadat irácké tankery a další instalace přepravující iráckou ropu. Na tuto situaci reagovaly světové supervelmoci zorganizováním ozbrojených konvojů k ochraně iráckých ropných dodávek.\n\nObě strany utrpěly ve válce výrazné ztráty a škody. Odhaduje se, že v důsledku bojových akcí zemřelo jeden a půl milionu iráckých a íránských vojáků a civilistů. Kvůli taktice, kterou obě strany zvolily, byl tento konflikt srovnáván s první světovou válkou. Využívány byly taktiky zákopového boje, stejně jako útoků lidských vln přes ostnatý drát a minová pole. V průběhu konfliktu Irácká strana široce využívala bojové plyny, jako je yperit, proti íránským vojákům i proti kurdským civilistům během operace al-Anfal.\n\nJiž na počátku 60. let, kdy byla svržena monarchie, začaly pohraniční spory mezi Irákem a Íránem. Konkrétně šlo o spory o íránskou provincii Chúzistán bohatou na ropu, jež se nachází na západě země a hraničí s Irákem. V roce 1968 se v Iráku chopila moci strana Baas, která si začala činit nároky na Chúzistán. Irácká média mluvila o této provincii, jako by už dávno patřila Iráku, dala jí i vlastní arabské jméno – Nasýrie. Televizní stanice v Basře začala nazývat i jiná íránská města arabskými jmény. Přímo v Chúzistánu začali Iráčané s propagandou. Jako odpověď na tuto aktivitu povzbuzoval v roce 1974 Írán Kurdy proti Iráku.\n\nPokus Sovětského svazu zprostředkovat v roce 1973 jednání mezi stranou Baas a Kurdy, jakož i mezi Irákem a Íránem, který Kurdy podporoval, byly neúspěšné, ale po summitu v Rabatu v říjnu 1974 se jordánskému králi Husajnovi podařilo dohodnout předběžnou schůzku mezi představiteli Iráku a Íránu. V lednu 1975 následovala v Istanbulu schůzka mezi oběma stranami na ministerské úrovni a separátní diskuse s prezidentem Sadatem a Boumédiènem. Výsledkem těchto jednání byla alžírská dohoda, kterou uzavřeli Saddám Husajn a Šáh na začátku března 1975. Tato dohoda prakticky ukončila boje v Kurdistánu a připravila cestu pro rychlé a permanentní vytyčení sporné irácko-íránské hranice. Poté, co se Íránci stáhli, se kurdský odpor zhroutil. Íránci dokonce pohrozili, že se přidají k Iráčanům a společně na Kurdy zaútočí, dokud nebudou ochotni přijmout podmínky dohody.\n\nPo podpisu Alžírské smlouvy dobré vztahy mezi Bagdádem a Teheránem trvaly do šáhova pádu v únoru 1979. Navzdory zřetelným a významným rozdílům v politické kultuře obou zemí bylo zjevné, že hlavní faktory, které se podílely na vzestupu „náboženské“ opozice v Íránu v 70. letech se svým charakterem a kořeny nelišily od impulsů dění zaznamenaných ve stejném období v Iráku. Když bylo stále zřejmější, že pád Šáha je nevyhnutelný, strana Baas začala navazovat kontakty s opozicí.\n\nNástup íránské revoluce byl pro Saddáma Husajna nepopiratelně nevítanou událostí, ale nezbývalo mu nic jiného než uznat nový režim, což se stalo 12. února 1979 den po převratu. Napětí v Irácko-Íránských vztazích rychle rostlo. Opět se začal starý spor o ostrovy v Perském zálivu. V roce 1979 a první polovině roku 1980 napětí vzrůstalo, zvlášť když se Íránci netajili tím, že by rádi vyvezli islámskou revoluci do Iráku, Saúdské Arábie a dalších států Perského zálivu.\n\nV červnu 1979 podnikl Irák letecký útok na Írán, následně se formálně omluvil, ale k podobným incidentům docházelo pravidelně a od února do září 1980 byly téměř na denním pořádku. V listopadu, několik dní před obsazením velvyslanectví USA v Teheránu, varoval Irák Írán, že bude třeba přehodnotit alžírskou smlouvu a že se Írán bude muset vzdát tří ostrovů v Perském zálivu. Příčina střetu mezi oběma zeměmi se nacházela hlavně v územních sporech.\n\nSaddám Husajn přecenil míru do jaké míry Šíitská populace v Iráku sympatizovala s myšlenkou nastolení teokratického režimu v zemi a případně byla ochotna ho podporovat. Saddám Husajn měl odhodlání získat úplnou kontrolu nad všemi sférami politického života, ale íránská revoluce byla vnímána jako něco, co tento absolutní vliv může ohrozit. Také podcenil sílu vlasteneckého a islámského zanícení, který íránská revoluce v Íránu vzbudila a dospěl k závěru, že zjevný chaos, který panoval v íránských vojenských jednotkách mu dává příležitost zbavit se Chomejního režimu. Vítězství by mu zaručilo absolutní vládu v Iráku, ovládnutí svatých míst Karbalá a Nadžaf, zmocnění se obrovských nalezišť ropy a že oslabený Írán bude možná ochotnější spolupracovat s Irákem.\n\nVidina výhod rychlého a oslnivého vítězství nad Íránem zabránila realističtěji zhodnotit strategickou situaci. Především bylo skutečností, že počet Íránců byl zhruba třikrát vyšší než Iráčanů (42:13,5 mil.) Teherán dělilo od Bagdádu asi 850 km, z nichž 650 leží na území Íránu a společná hranice o délce 1 300 km.\n\nVálka začala, když silná irácká armáda překročila západní hranice Íránu.\nDůvody pro rozpoutání války:\n\nPřekvapivá ofenzíva postupovala rychle proti stále neorganizovaným jednotkám Íránu. Po široké frontě postupovaly irácké jednotky stále hlouběji na íránské území, a to i bez patřičné letecké podpory. Jedním z cílů ofenzívy bylo zabrat na ropu bohatý Chúzistán. Írán však nakonec dokázal svoje jednotky přeskupit, a navíc na frontu dorazilo na pomoc přibližně 100 000 dobrovolníků. V této fázi konfliktu se ukázalo, že irácké letecké údery proti letištím v Íránu nebyly nijak efektivní. Irácké odhady vojenské síly protivníka byly navíc značně podhodnocené, stejně jako bojové morálky řadových íránských vojáků, bojujících statečně nikoliv za islámskou revoluci, ale za svou vlast. Příkladem může být přístav Chorramšahr, který irácká armáda dobyla za cenu 7 000 mrtvých až 10. listopadu. Íránské námořní síly navíc 24. září napadly irácký přístav Basra, zatímco několik íránských letounů F-4 provedlo nálet na Bagdád. Celkově se dá říct, že irácká armáda a letectvo splnily invazní plán zhruba z poloviny.\n\nV první polovině roku 1980 docházelo stále častěji k oboustranným výpadům za hranice a v dubnu Iráčané vystěhovali do Íránu 40 000 šíitů „íránského původu“. V červnu došlo k přerušení diplomatických vztahů. 17. září Saddám Husajn oznámil, že hodlá vypovědět alžírskou smlouvu a o několik dní později se začalo opravdu bojovat. V průběhu prvních měsíců do dubna 1981 se zdálo, že jsou úspěšnější Iráčané. Do konce roku 1980 se zmocnili významného opěrného bodu města Chorramšahr. Navzdory iráckým úspěchům se íránským leteckým silám podařilo poškodit těžební a průmyslová zařízení v oblasti Basry do té míry, že Irák nebyl schopen exportovat ropu ze svých jižních ropných polí. Koncem dubna 1981 začali Íránci skutečný protiúder. V následujících měsících byli Iráčané zatlačení zpět k státní hranici. Podporu Íránu vyjádřila jen Sýrie a Libye – v konfliktu se však neangažovali. Sýrie jen přijala uprchlíky a v dubnu 1982 uzavřela irácký ropovod vedoucí přes její území. Jordánsko se postavilo na stranu Iráku a Kuvajt nahradil Basru jako hlavní námořní přístav Iráku. Státy Perského zálivu od vypuknutí války začaly Iráku poskytovat značně vysoké půjčky.\n\nV září 1981 byli Iráčané vytlačeni z Ábádánu a Saddám Husajn vyzval k měsíčnímu klidu zbraní v souvislosti ze začátkem ramadánu, což Íránci odmítli. V dubnu 1982 začala ofenzíva, která vyvrcholila dobytím Chorramšahru v květnu. Opětovné dobytí tohoto strategicky významného města bylo rozhodujícím zlomovým bodem ve vývoji války. Za daného stavu se Saddám Husajn snažil najít nějaké řešení, které by mu umožnilo boje ukončit a neztratit přitom tvář. V této době už ale Rudolláh Chomejní úspěšně vydával válku za íránskou národní „křížovou výpravu“, jejímž cílem bylo vyhnat Saddáma Husajna ze země.\n\nV červnu 1982 íránské vojska pronikla na předměstí Basry, ale Iráčanům se však podařilo za cenu nesmírných ztrát zabránit Íráncům v dalším postupu. Přesun bojů na irácké území měl za důsledek, že se SSSR, hlavní dodavatel iráckých zbraní, už nemohl chovat nezúčastněně a v průběhu roku 1982 své dodávky obnovil (které přerušil zahájením konfliktu bez konzultací s SSSR). I USA z pochopitelných důvodů podporovaly spíše Irák. Začátkem roku 1984 stále Íránci setrvávali ve svých zákopech v bažinaté krajině na západ od řeky Šatt al-Arab.\n\nOd začátku roku 1981 byli Iráčané v defenzivě a s výjimkou krátkého a neúspěšného výpadu z března 1983 nedokázali zasadit Íránu vážný úder. Přestože ke střetům docházelo nadále pravidelně ani jedna z armád nebyla schopna dosáhnout na válečném poli rozhodujících výhod a obě strany se dva a půl roku do počátku roku 1986 pouze vzájemně ostřelovaly ze svých pozici na iráckém území. V prvních měsících roku 1984 kdy obě strany, a především Irák, začaly napadat ropné tankery plující ve vodách Perského zálivu. „Tankerová válka“ pak s přestávkami pokračovala v letech 1984–85. Iráčané se ve snaze vyhnout porážce nasadili bojový plyn proti íránským jednotkám. V únoru 1986 Íránci podnikli překvapivý útok na poloostrov Al-Faw (Faó) na iráckém břehu Šatt al-Arabu, který se jim podařilo obsadit, hlouběji do nitra Iráku už jejich postup však nepokračoval. Válka měla za následek prohloubení závislosti Iráku na Západu a prozápadních konzervativních arabských státech, a to včetně Egypta a Jordánska.\n\nNeschopnost Iráku uštědřit Íránu bleskovou porážku vyvolala vážné politické a ekonomické tlaky, které otřásly pozicí vládnoucího iráckého režimu. Režim se v průběhu války dokázal udržet u moci jedině díky propagandě, hrozbám a nasazení bezpečnostních složek. V průběhu války bylo mnoho šíitů, Kurdů a komunistů uvězněno a popraveno.\n\nŠíitsko-kurdsko-komunistická opozice byla však výrazně oslabena skutečností, že tyto tři skupiny buď spolu nedokázaly spolupracovat, nebo byly vzájemně znepřátelené. Irácký režim si zachoval také charakter, jaký měl předtím – rozhodovací pravomoci Saddáma Husajna nadále rostly. V červenci 1982 byl počet členů Rady revolučního velení (RRV) snížen na devět. V listopadu 1982 byla oznámena poprava ministra zdravotnictví. V říjnu 1983 přišli o své posty dva z nevlastních bratrů Saddáma Husajna – Barzán a Wathbán. Režim navíc pokračoval v popravováni oponentů. V průběhu let 1983–1985 se postupně objevovaly zprávy o popravách členů IKS, šíitských a kurdských organizací.\n\nBěhem prvních dvou let války měl režim ještě k dispozici dostatek fondů k tomu, aby dokázal uchránit iráckou společnost před nedostatky a zavedením přídělového systému. Z počátku si lidé mohli v obchodech volně vybírat ze širokého sortimentu zboží. Také významné rozvojové projekty pokračovaly pokud jejich zpomalení nebo zastavení došlo až v letech 1983–84. V roce 1983 však irácká společnost začala pociťovat nouzi. Životní náklady prudce vzrostly, dinár devalvoval. Jednotlivci byli „žádáni“ aby „darovali“ peníze a šperky – tímto způsobem bylo shromážděno asi 400 milionů amerických dolarů. Do srpna 1983 poklesly zahraniční rezervy Iráku na 3 miliardy dolarů (z 30 miliard dolarů na konci roku 1980) a země byla téměř zcela závislá na darech Saúdské Arábie, zemích Perského zálivu a z prodeje ropy.\n\nJedním z významných důsledků války bylo, že se urychlila expanze privátního sektoru hospodářství. V létě roku 1982 byl schválen zákon č. 113, který podporoval investice soukromých a smíšených průmyslových společností. Zemědělství se vyvíjelo podobným směrem. Navzdory státním investicím do zemědělské oblasti se nepodařilo výrazně zvýšit produkci. Irák byl nucen v poměrně velké míře nakupovat potraviny. Od ledna 1983 se začaly uplatňovat opatření iráckého ministerstva zemědělství, podle nich byla půda pronajata na dobu od 5 do 20 let jednotlivcům nebo místním či arabských společnostem ochotných pěstovat plodiny pro trh. Válečné podmínky se tehdy nepochybně nesmírně hodily těm jednotlivcům, kteří měli dostatek znalostí a vybavení k tomu, aby dokázali využít skutečnosti, že režim zoufale potřeboval přísun průmyslových a zemědělských produktů.\n\nExistovalo jen málo faktorů, které by obě znepřátelené země nutilo okamžitě válku ukončit. Írán byl schopen vyvážet tolik ropy, že mohl udržovat v chodu rozsáhlou armádní mašinérii až do samého závěru konfliktu, a také irácký export po otevření ropovodu vedoucího přes jižní Turecko postupně nabral dech. 80. léta byla navíc obdobím hluboké krize světového ropného průmyslu, kdy cena ropy opakovaně a prudce klesala. Vývozci ani spotřebitelé ropy si tehdy nijak zvlášť nepřáli aby válka skončila.\n\nV polovině roku 1986, poté, co obě strany utrpěly velké ztráty, se zdálo, že vývoj konfliktu dospěl do patové situace, kdy se irácké a íránské jednotky pouze ostřelovaly z opevněných pozic a konec války byl v nedohlednu. Navíc břemeno, které pro Saúdskou Arábii a Kuvajt představovaly pravidelné finanční injekce Iráku začaly těžce doléhat na hospodářství těchto zemí. Saúdská Arábie se rozhodla zvýšit objem vývozu ropy a vyvolat tak pokles cen, aby pomohla Iráku a ochromila íránskou ekonomiku. Na začátku roku 1986 cena ropy poklesla z 27 na 15 dolarů za barel. Dopad vývoje v roce 1987 vyvolal zásadní změnu ve způsobu vedení války. Írán i Irák si začaly vážně pokoušet navzájem si zničit zařízení k těžbě a přepravě ropy. Obavy z iráckého kolapsu a obavy z následků přinutily arabské sousedy Iráku se ještě více přiklonit na iráckou stranu. Vyšší míra zapojení Saúdské Arábie a Kuvajtu pak téměř nevyhnutelně vedla k internacionalizaci války, protože se nyní výrazněji dotýkala zájmů Západu.\n\nKuvajtský postoj k válce se zásadně změnil v roce 1986 po úspěšném íránském útoku na Faw (Faó), protože se již bojovalo příliš blízko. Kuvajt uvedl svou armádu do pohotovosti a zaujal výraznější proirácký postoj. V srpnu 1986, po iráckých útocích na íránské ropné terminály, začal zase Írán napadat kuvajtské tankery. Kuvajt se proto obrátil na SSSR a USA a požádal je o poskytnutí ochrany kuvajtským plavidlům. Jen zmínka o tom, že by mělo SSSR vyslat do oblasti své vojenské lodě, způsobila ve Washingtonu značný rozruch a Reaganova vláda zareagovala. USA se tak staly skutečným spojencem Iráku, což bylo rozhodujícím faktorem, který rozhodl o tom, že Írán válku prohrál. Po celý závěr války americké vojenské lodě útočily na íránské námořnictvo a íránské těžební zařízení. V roce 1987 se na stranu Iráku také postavil SSSR – objem irácko-sovětského obchodu od roku 1986 vzrostl o 46%. V srpnu 1987 podepsaly USA a Irák smlouvu o pětileté hospodářské a technické spolupráci a do Iráku byla z USA dovezena potravinová pomoc za 1 miliardu dolarů. USA a mnohé západoevropské státy prostřednictvím jiných zemí tajně dodávaly Iráku sofistifikované zbraně včetně vybavení pro výrobu chemických a biologických zbraní.\n\nJelikož se situaci na jihu země dařilo držet pevněji pod kontrolou, Saddám Husajn se mohl věnovat dění v severním Iráku, kde byla některá území od roku 1983 okupována Íránci. 29. března 1987 jmenoval svého bratrance Alího Hasana al-Madžída vrchním velitelem severní armády. Toto jmenování znamenalo začátek genocidy kurdského obyvatelstva. Celkem bylo zničeno 399 kurdských vesnic. V dubnu 1987 byl podniknut chemický útok proti Kurdům. Tento a podobné zásahy můžeme vnímat jako předehru k systematičtější protikurdské kampani známé jako al-Anfál, která začala v roce 1988.\n\n20. července 1987 OSN schválila rezoluci 598, která obsahovala výzvu k ukončení války a příslib, že bude zřízena vyšetřovací komise s úkolem zjistit, kdo byl v konfliktu agresorem. Irák rezoluci přijal, Írán však reagoval vyhýbavě. Na jaře 1988 začal Írán za pomoci Kurdů v severním Iráku ofenzívu a dobyl město Halabža. Den nato irácké letouny na toto město shodily pumy s jedovatým plynem. V dubnu a květnu Iráčané opět použili chemické zbraně, při pokusech o znovudobytí míst Faw a Mehran. Tehdy už bylo jasné, že Íránci již dlouho odpor klást nebudou. Série porážek měla za následek, že v polovině července Íránci ztratili velkou většinu dobytého iráckého území a 18. července Chomejní prohlásil, že je ochoten přijmout rezoluci 598. Irácké síly ještě pokračovaly ve vytlačováni íránských vojsk ze středního a jižního Iráku a do 20. srpna 1988 boje postupně utichly.\n\nVálka mezi Irákem a Íránem skončila 20. srpna 1988 s nerozhodným výsledkem, na základě rozhodnutí OSN. Ztráty na životech a škody na hospodářství, které způsobila válka byly zdrcující. Západní zdroje odhadují, že zemřelo téměř 400 000 lidí, z čehož asi čtvrtinu tvořili Iráčané. Podle odhadů válka stála Irák 452 miliard a Írán 644 miliard USD. V období mezi ukončením bojů a iráckou invazí do Kuvajtu v srpnu 1990 byly učiněny různé pokusy o dosažení trvalého usmíření. Irák si však při jednáních dával na čas, především proto, že by se dospělo k závěru, že válku rozpoutal Irák. 15. srpna 1990, dva týdny po obsazení Kuvajtu, Saddám Husajn náhle nabídl Íránu, aby s Irákem uzavřel dohodu, jejímž obsahem bude naplnění rezoluce č. 598 a obnovení alžírské smlouvy z roku 1975. Tím vlastně veřejně přiznal, že celá válka byla nesmyslná.\n\nVysoké Irácké dluhy znemožňovaly přechod od vojenského stavu k mírovému hospodaření. Navíc Irák každoročně nakupoval potraviny nejméně za 3 miliardy dolarů. Na začátku 90. let Irák dovážel zboží za 11 miliard USD. Po válce se však stalo něco, co očekával málokdo – Irák se stal po vojenské stránce mnohem silnější zemí než byl v roce 1980. Irák do konce války stihl vybudovat výkonný vojenský průmysl. V letech 1989–90 již rozsah zbrojní výroby začal na mezinárodní scéně budit znepokojení. Irák totiž produkoval i chemické zbraně a nebyl tak daleko od toho kdy se mu podaří získat vybavení pro výrobu nukleárních zbraní. Důležité komponenty Iráku dodávaly západoevropské a americké firmy. Nově vzniklé Ministerstvo průmyslu a vojenské industrializace (1988) umožňovalo vládě účinněji ovládat nejdůležitější sektory průmyslu.\n\nAby se Saddám Husajn pojistil proti možnosti, že by se mohla objevit autorita, která by mu mohla konkurovat, byli důstojníci podezřelí ze „zrady“ popraveni. Úspěšní velitelé byli zase často odvolání z funkce nebo převeleni, aby svými úspěchy neohrozili Husajnou pozici. Skupina lidí, o kterou se při uplatňování své moci během války a po ní opíral, však tvořili téměř výhradně členové jeho rodiny. Ministři nové vlády jmenované v letech 1987 a 1988 byli většinou lidé, kteří dříve pracovali v prezidentově soukromé kanceláři.\n\nV počátečních letech války se vláda snažila podporovat rozvoj privátního kapitálu a přimět některé firmy, aby se zaměřily na podnikání v oblasti lehkého a středního průmyslu. Byla zavedena opatření zvýhodňující hlavně zemědělce s cílem omezit dovoz potravin. Došlo k privatizaci státních podniků a prodeji státních farem. Soukromým podnikatelům byl povolen export za předpokladu, že 60% výnosu převedou zpět do Iráku. Stát podporoval investice z arabských zemí. Také byla prodána většina státních čerpacích stanic, automobilových opraven, supermarketů a hotelů. Mnohá z těchto opatření byla vítána a vedla k vyšší výkonnosti hospodářství. Kombinace deregulace cen a uvolnění byrokratického aparátu byly snahou režimu získat si nové přívržence mezi příslušníky střední třídy a v armádě. Působením těchto trendů nadále narůstal kult osobnosti prezidenta.\n\nNárodní shromáždění mělo jedinou funkci, a to fungovat jako další orgán „zastupující“ vedení režimu. Mělo pravomoc kritizovat práci ministrů a úředníků a za jistých okolností možnost hlasovat o jejich odvolání. Hlasování mělo navenek budit dojem, že o osudu úředníků nerozhoduje prezident, ale vůle lidu. Rozdělení moci v Iráku však zůstalo neměnné. Politická demokratizace, kterou měl režim na mysli, neměla znamenat podstatnou transformaci politického systému.\n\nKdyby se rozvážně hospodařilo, byl by úzkostlivě střežen rozsah dovozu a omezovaly se vládní výdaje, irácké hospodářství by pravděpodobně čekalo postupné oživení. Zoufalá finanční situace Iráku tak byla spíše obrazem priorit Saddáma Husajna – vysoké výdaje na armádu, stavba památníků a nového prezidentského paláce jako objektivních skutečností.\n\n\n\n"}
{"id": "74308", "url": "https://cs.wikipedia.org/wiki?curid=74308", "title": "Butovskaja (linka lehkého metra v Moskvě)", "text": "Butovskaja (linka lehkého metra v Moskvě)\n\nButovskaja linka ( ) je nejnovější linka moskevského metra. Označována bývá bílou nebo bledě modrou barvou a písmenem Л1. Vede obytnou čtvrtí Butovo na jihu Moskvy.\n\nButovskaja je linkou tzv. lehkého metra, které bylo postaveno jako experiment. Namísto klasické podzemní dráhy bylo rozhodnuto vybudovat linku na vyvýšené estakádě. Ta je dlouhá celkem 5,6 km, má pět stanic. Technicky tvoří jen jeden úsek, otevřený 27. prosince 2003. Celá trať je speciálně krytá, aby byla snížena hlučnost. V roce 2014 prodloužení severním směrem, kde pak možný přestup na Kalužsko-Rižskou linku. Plánuje se prodloužení trasy a výstavba vlastního depa (v současnosti je používáno pro tuto linku depo u stanice Varšavskaja na lince Serpuchovsko-Timirjazevskaja).\n\n\n"}
{"id": "74309", "url": "https://cs.wikipedia.org/wiki?curid=74309", "title": "Tři slavné japonské scenérie", "text": "Tři slavné japonské scenérie\n\nTři slavné japonské scenérie (: 日本三景; \"Nihon sankei\") je seznam tří nejslavnějších pohledů na místa, která by měl každý Japonec alespoň jednou v životě spatřit. Tento seznam je obvykle připisován učenci Hajaši Razanovi, který ho měl sestavit v roce 1643.\n\nTři slavné japonské scenérie jsou:\n\n\nTuto slavnou trojici napodobují i další seznamy typu „Tři nej …“. K nejvýznamnějším patří Tři nejkrásnější zahrady Japonska (三名園; \"Sanmeien\"):\n\n\na Tři nejslavnější hrady:\n\n\n\n"}
{"id": "74310", "url": "https://cs.wikipedia.org/wiki?curid=74310", "title": "Alex Blignaut", "text": "Alex Blignaut\n\nTento jihoafrický pilot rychle vycítil příznivou dobu pro rozvoj automobilového sportu ve své zemi. Zahájil kariéru v jihoafrické sérii Formule Libre, stal se také strůjcem automobilových závodů v Jihoafrické republice. Jeho osobní účast v závodech Formule 1 se omezila pouze na nemistrovskou Grand Prix Rand v roce 1964, kdy byl ze závodu nucen odstoupit. Následující rok byla pro něj výzvou domácí Grand Prix JAR, neměl ale vhodný vůz k podobnému typu závodů a tak byl pouze zapsán do startovní listiny, ovšem závodu se neúčastnil. \n\nAlex byl vášnivým propagátorem závodů Formule 1 na africkém kontinentu a dokonce i organizátorem řady Velkých cen. Byl také se šéfem soukromé stáje F1, když podporoval vozy Tyrrell. \n"}
{"id": "74311", "url": "https://cs.wikipedia.org/wiki?curid=74311", "title": "Energie záření", "text": "Energie záření\n\nEnergie záření (zářivá energie) je energie, kterou do svého okolí vyzařuje zdroj záření. Je definovaná jako časový integrál zářivého toku.\n\nZářivá energie je radiometrická veličina.\n\n\nformula_1\n\nKde formula_2 je zářivý tok.\nV případě monochromatického záření s energií fotonu formula_3 pak energie odnesená zářením ze zdroje je úměrná počtu vyzářených fotonů N.\n\nformula_4\n\nTato situace nastává například v laserovém rezonátoru.\n\nZ celkové zářivé energie elektromagnetického záření je člověk schopen zachytit zrakem pouze určitou část spektra, která přísluší viditelnému záření, tzn. světlu. Tato část se označuje jako světelná energie.\n\nSvětelná energie se řadí mezi fotometrické veličiny.\n\nEnergie záření je důležitá charakteristika zdroje vyzařovaných částic. Důležitá je také závislost vlastností záření na této energii.\n\nVětšina zdrojů záření není monoenergetická, tzn., že nevyzařuje záření pouze o jedné energii. V tomto případě charakterizujeme zdroj záření energetickým spektrem udávajícím rozdělení částic záření dle jejich energie.\n\nEnergetické spektrum zdroje záření může být\n\n"}
{"id": "74316", "url": "https://cs.wikipedia.org/wiki?curid=74316", "title": "Alkméonovci", "text": "Alkméonovci\n\nAlkméonovci (Αλκμεωνίδες) byla významná aristokratická rodina starověkých Athén zapojující se do boje o moc v tomto městě často na straně demokratizujících reforem. Vyšlo z ní několik význačných historických osobností.\n\nRod odvozoval svůj původ od Nestorova bratra Thrasyméda. Jeho pravnuk nebo prasynovec Alkméón prý v době dórského vpádu na Peloponés odešel z Pylu v Messénii do Athén. Tradiční emblém Alkméonovců byl \"triskelés\" – svastika. Její tehdejší význam však není znám.\n\nAlkméonovci vstupují do dějin Athén potlačením Kylónova povstání roku 640 př. n. l., jehož se ujal archón Megaklés na žádost ostatních archontů (devítičlenná athénská „vláda“). Kylón a jeho přívrženci, kteří hledali azyl v chrámu, byli slibem milosti vylákáni ven a potom do jednoho pobiti. Za trest Alkméonovce vládnoucí aristokraté vypověděli z Athén a na věky je prokleli. Tato událost se stala jedním z tvrdošíjných argumentů v ústech odpůrců demokracie v Athénách (\"Kylónský hřích\").\n\nZa všeobecné amnestie, kterou vyhlásil roku 594 př. n. l. Solón se Alkméonovci vrátili zpět do Athén. Člen rodiny Megaklés soupeřil s Peisistratem o nadvládu (tyrannis) v Athénách. Poté, co se Peisistratos zmocnil vlády, byli Alkméonovci opět vyhnáni (557 př. n. l.).\n\nDo athénské politiky znovu zasáhli až po zavraždění Peisistratova syna Hipparcha roku 514 př. n. l. a následném svržení jeho bratra Hippia (510 př. n. l), kdy Kleisthenés, syn Megakleův, prosadil demokratizaci mocenské struktury obce. V době první řecko-perské války roku 490 př. n. l. byli Alkméonovci obviňováni athénským lidem, že během bitvy u Marathónu dávali znamení perské flotile. Z rodu po matce pocházel též demokratický athénský státník a politik Periklés, žijící v období před a během peloponéské války.\n\n\n\n\n\n\n\n\n\n\n"}
{"id": "74317", "url": "https://cs.wikipedia.org/wiki?curid=74317", "title": "Socialistický svaz mládeže", "text": "Socialistický svaz mládeže\n\nSocialistický svaz mládeže (zkratka SSM) byla organizace v ČSSR sdružující mladé lidi ve věku 15–35 let, fungující mezi lety 1970 až 1989. Organizace byla řízena a spravována KSČ. SSM byla nástupnickou organizací po zaniklém Československém svazu mládeže (ČSM), který zanikl v roce 1968. Prvním předsedou Ústředního výboru SSM byl Juraj Varholík, posledním předsedou ÚV SSM před zánikem organizace byl Martin Ulčák. V roce 1971 dosáhl počet členů SSM čísla 541 000, v roce 1985 už to bylo 1 661 000 členů.\n\nHlavním úkolem SSM od roku 1970 (po obsazení Československa spojeneckými vojsky Varšavské smlouvy) podle pokynů nově, nesvobodně ustanoveného vedení KSČ, bylo ovládnout vysoké a střední školy, znormalizovat stav na středních a vysokých školách, cenzurovat názory mladých studujících lidí, potlačovat včas svobodu názorů a posilovat v mladých lidech vědomí mocenského, neměnného postavení KSČ. SSM se stal předstupněm KSČ, cílem byla výchova mládeže v duchu marxismu-leninismu.\n\nPo rozpadu jednotného systému ČSM a PO ČSM v roce 1968 následovalo obsazení Československa vojsky Varšavské smlouvy v srpnu 1968 a navazující období postupné tzv. normalizace. Dne 27. listopadu 1969 byla ustavena \"Federální rada dětských a mládežnických organizací ČSSR\", která připravila jejich opětné sjednocení, ke kterému došlo roku 1970.\nOd roku 1970 tak byla opět zamezena činnost samostatných skautských organizací - Junáků a dalších 17 mládežnických organizací, založených či obnovených v období let 1968 a 1969. Po roce 1970 byla bývalým vedoucím junáku práva na členství v SSM odpírána. Na základních školách, pro děti do 15 let nahradily zakázaný skauting komunistickou stranou normalizované organizace, zejména PO SSM. SSM byl organizací navazující na středních školách na dětský Pionýr. SSM byl organizačně, byrokraticky od KSČ řízenou organizací.\n\nVyhovující funkcionáři SSM byli připravováni na členství v KSČ a na zařazení do vedení podniků, zejména aby pomohli kádrovým útvarům v podnicích při normalizaci. Na problematiku dohledu nad funkcionáři SSM byli vyčleněni speciálně vyhovující a prověření členové KSČ, styční pracovníci se SSM (v Praze například působil takto Miroslav Šlouf). Funkcionáři SSM sdělovali své hodnocení spolužáků či spolupracovníků styčným osobám z KSČ. Spoludodávali svá doporučení pro možnosti pracovního uplatnění, případně pro studium, a pro kádrové hodnocení ostatních lidí, i těch, kteří nebyli členy SSM. Kdo nebyl v SSM, měl tak od počátku znemožněnou pracovní kariéru, nedostal doporučení ke studiu na vysoké škole, nedostal také doporučení k individuálnímu výjezdu do zahraničí, do západních zemí.\n\nPro způsob vedení a řízení organizace byla tato taktéž lidově nazývána jako „Svaz souložící mládeže“ (SSM).\n\nNejvyšším svazáckým orgánem byl celostátní sjezd, svolávaný jednou za pět let. Mezi těmito sjezdy organizaci řídil ÚV SSM. Celá organizace byla tvořena územními republikovými organizace v ČSR a SSR a navíc organizací SSM v ozbrojených silách. Tyto republikové organizace svolávaly republikové sjezdy, měly své sekretariáty a předsednictva. Ty zároveň řídily krajské výbory SSM a národní rady PO SSM.\nKrajskou organizaci tvořily všechny okresní svazácké organizace příslušného kraje. V jejím čele byl krajský výbor, který nepřímo řídil i krajskou organizaci PO SSM. Spolupracoval s krajskými orgány Národní fronty, měl i svůj sekretariát. Městské organizace v Praze a Bratislavě byly postaveny na úroveň organizací krajských.\nTu tvořily všechny základní organizace SSM v okrese vyjma armády a zahrnovaly, tedy i řídily okresní organizaci PO SSM. Nejvyšším orgánem byla formálně okresní konference SSM, v období mezi tím pak sekretariát OV SSM a předsednictvo OV SSM.\nSe souhlasem OV SSM vznikaly ZO SSM na závodech, školách všeho typu, ve vesnicích i městech. Ve větších závodech a školách pak vznikly celozávodní, celoškolské, celoučilištní výbory SSM, ve městech městské výbory SSM. Tyto pak svolávaly své konference.\n\nVe dne 8. – 10. září 1972 proběhl český sjezd SSM, 666 delegátů zastupovalo 410 000 členů SSM. Předsedou českého ústředního výboru (ČÚV) SSM byl zvolen Jindřich Poledník. Ve dnech 15. – 17. září 1972 následoval slovenský sjezd SSM, předsedou slovenského ÚV SSM byl zvolen Michal Zozulák. Celostátní I. sjezd SSM ČSSR proběhl ve dnech 27. – 30. září 1972 v Praze ve Sjezdovém paláci Parku kultury a oddechu Julia Fučíka. Sjezdu se zúčastnilo 1 285 delegátů a 520 hostů, vedoucí státní a straničtí činitelé KSČ, zástupci mládežnických organizací ze 32 zemí světa, delegace Světové federace demokratické mládeže (SFDM) a zástupci Mezinárodního svazu studentstva (MSS). Sjezd přijal některé úpravy ve Stanovách, např. upravil formulaci o vztahu SSM ke KSČ: \"„...SSM vychází ve své činnosti z programu KSČ a je jejím aktivním pomocníkem.“\", dále pak upravil formulaci činnosti SSM: \"„SSM neustále upevňuje socialistickou jednotu všech sociálních a věkových skupin čs. mládeže.“\" Předsedou ÚV SSM byl zvolen Juraj Varholík.\n\nMimořádný sjezd SSM se konal ve dnech 27. a 28. ledna 1990 v Praze. Sjezd rozhodl o zániku SSM s tím, že právním pokračovatelem se stává Svaz mladých (SM), který byl dne 23. dubna 1990 zaregistrován ve smyslu ustanovení § 2 zákona č. 68/1951 Sb., o dobrovolných organizacích a shromážděních.\n\nPo sametové revoluci zastával prodemokratický blok vysokoškoláků názor, že by svaz (\"mládežnický moloch\") měl být zrušen. Dokonce se tak na přelomu let 1989/90 někde na místní úrovni i stalo. Na centrální úrovni panoval jiný názor. Předsedovi Ústředního výboru SSM se tak na mimořádném sjezdu SSM v lednu 1990 podařilo \"zastánce likvidace\" odstranit, přijmout vnějškově demokratizační stanovy a přejmenovat socialistický svaz na Svaz mládeže. Vzhledem k tomu, že s tímto rozhodnutím souhlasilo i Federální shromáždění, vytvořil na jaře 1990 bývalý disident John Bok ze znovuobnovených organizací „Majetkoprávní unii”, která měla zabránit zpronevěření rozsáhlého svazáckého majetku, v kterém se nacházely i objekty zrušených organizací. Pod vedením Jozefa Mikloška byla zřízena komise, jejímž úkolem bylo zmapovat rozsah majetku zabaveného mládežnickým organizacím po roce 1948.  \n\nMajetek bývalého SSM zahrnoval majetek základních organizací, působících na všech středních školách a fakultách vysokých škol či v podnicích, majetek Pionýrské organizace SSM, majetek vyšších struktur SSM (obvodních, městských, okresních, krajských a republikových výborů SSM), majetek tzv. hospodářských zařízení (např. Vydavatelství Mladá fronta, Mladý svět, deník Smena, Cestovní kancelář mládeže, atd.) Jenom nemovitostí bylo 132. Právě nemovitosti získal svaz budováním ze státních podpor, které se ročně pohybovaly kolem 200 – 300 milionů Kčs, potom jako nástupnická organizace ČSM. Ta byla organizací, která zabírala majetek zakázaných organizací pro děti a mládež po únoru 1948. Předběžně byl vyčíslen na 2,921 miliard korun.\n\nMajetek organizací Národní fronty byl sice ze zákona od května 1990 tzv. zmrazen, ale do té doby se Svazu mládeže podařilo založit kolem 300 \"postsvazáckých\" organizací a majetek na ně převést. Na základě zákona č. 497/1990 Sb., o navrácení majetku SSM lidu ČSFR stát nakonec získal asi 90% svazáckého majetku, nutno ale zmínit, že období transformace (zejména jara 1990) provázela celá řada pochybných \"postsvazáckých\" majetkových přesunů, problematické postupy Federálního ministerstva kontroly (FMK), funkcionáři SM odmítali vydávání majetku, prováděli účetní manipulace, podávali na státní autority žaloby a trestní oznámení. Státem převzatý majetek byl zákonem č. 113/1993 Sb. o Fondu dětí a mládeže, dán do fondu, který jej spravoval až do 1. 12. 2000, kdy vstoupil do likvidace.\n\nS majetkem bývalého SSM mohl jeho držitel až do 17. 5. 1990 volně nakládat. Teprve zákonným opatřením předsednictva Federálního shromáždění (FS) č. 177/1990 Sb., o některých opatřeních týkajících se majetku politických stran, politických hnutí a společenských organizací, byly s účinností ode dne 18. 5. 1990 převody majetku zakázány, taktéž byla omezena jejich hospodářská činnost. K zákonnému opatření vydalo Federální ministerstvo financí (FMF) prováděcí vyhlášku č. 224/1990 Sb., která měla evidenci majetku zabezpečit. Vyhláška nestanovila nejen soupis věcných nemovitostí, ale ani nestanovila vyčíslení hodnoty pozemků.\n\nZestátnění a převzetí majetku SSM proběhlo podle zákona č. 497/1990 Sb., o navrácení majetku SSM lidu ČSFR, který nabyl účinnosti dnem 1. 1. 1991. Zákon nepřesně vymezil rozsah majetku bývalého SSM a neurčil přesně pojem držení. K provedení tohoto zákona přijala vláda ČSFR usnesení č. 902 ze dne 20. 12. 1990, kterým určila, že „hospodářská zařízení” převezmou za stát zmocněnci. Majetek v držení bývalého SSM měly převzít okresní úřady. Nedořešená byla v roce 1991 otázka majetku bývalých fakultních, celoškolských, celoučilištních a celozávodních výborů SSM. V roce 1991 byla předběžně vyčíslena celková hodnota majetku bývalého SSM na necelé 2,9 mld. Kčs (v pořizovacích cenách), z toho ve federaci cca 1 500 mil. Kčs, v ČR cca 860 mil. Kčs a v SR cca 510 mil. Kčs.\n\nHospodářská zařízení Svazu mládeže (SM), z kterých později vznikly akciové společnosti:\n\n\nDalší hospodářská zařízení a majetek:\n\nV podniku Zenitcentrum činil předběžně vyčíslený stav majetku k 31. 12. 1990 61 155 tis. Kčs. Vedení organizace se státem nespolupracovalo, těžce se sepisoval stav pohledávek a závazků (absence faktur nebo jejich náležitostí, nevyúčtování faktur, neprůkaznost zahraničního obchodování, atd). Některé skutečnosti nasvědčovaly podezření z trestné činnosti. Státu se nepodařilo došetřit přebírání majetku státem v Zenitcentru v Berouně (vedoucí střediska Ing. Střítecký spáchal sebevraždu). Ředitel podniku, jeho zástupce i ekonomický náměstek dali výpověď a podnik se nacházel bez statutárního zástupce. Z inventarizace zahraničně obchodní činnosti vyplynulo neoprávněné snížení majetku organizace. Po odvolání zmocněnce JUDr. Tomáš Absolóna, který plnil úkoly jen formálně, se ujala funkce 31. 1. 1991 zmocněnkyně Ing. L. Klofová. Ale i ona se z části podílela na pomalém průběhu inventarizace. Podnik byl v platební neschopnosti a FMF tak muselo organizaci poskytnout půjčku na výplaty mezd. Vláda ČSFR na své schůzi dne 30. 9. 1991 nakonec rozhodla o likvidaci Zenitcentra a o bezodkladném ustavení likvidátora.\nKontroly Nejvyššího kontrolního úřadu v letech 1994–1996 zjistily, že:\n\n\n\nRozhodující část majetku SSM byla v České republice a Slovenské republice soustředěna ve správách účelových zařízení (SÚZ). V ČR představoval majetek SÚZ cca 723 mil. Kčs, tedy více než 80% z celkového majetku. V SR, kde majetek SÚZ včetně vydavatelství „Smena” činil cca 243 mil. Kčs, byl jeho podíl na celkovém majetku cca 48%. Správy účelových zařízení Svazu mladých (bývalých SÚZ SSM) přešly 1. 1. 1991 na základě § 1 ústavního zákona č. 497/1990 Sb., o navrácení majetku Socialistického svazu mládeže lidu České a Slovenské Federativní Republiky, do vlastnictví státu. Česká republika, zastoupená ministerstvem hospodářství ČR, založila 17. 12. 1992 obchodní společnost JUNIA s.r.o. Ke vzniku obchodní společnosti došlo zápisem do obchodního rejstříku dne 9. 2. 1993. Do obchodní společnosti vložila Česká republika, zastoupená MH ČR, vklad ve výši 100 000,- Kč jako základní jmění společnosti. Organizační složky (7 odštěpných závodů JUNIE s.r.o.: odštěpné závody JUNIA, s.r.o., Praha, České Budějovice, Ústí nad Labem a Ostrava) byly zapsány do obchodního rejstříku dne 29.7. 1993. Kontrola NKÚ v roce 1994 zjistila, že do ukončení kontroly nebyl mezi Fondem dětí a mládeže a JUNIÍ učiněn právní akt, který by tuto obchodní společnost opravňoval k nakládáni s majetkem bývalého SSM.\n\nZákonem č. 113/1993 Sb. byla zřízena právnická osoba Fond dětí a mládeže (FDM), které byl svěřen majetek bývalého SSM. Kontroly Nejvyššího kontrolního úřadu v letech 1994–1996 zjistily, že Fond dětí a mládeže převzal od ministerstva hospodářství místo akcií (založených akciových společností AGM, CKM, JUNIOR centrum, Mladá fronta a Stavocentral) pouze hodnotu vkladu, která byla doložena výpisy z obchodního rejstříku jednotlivých akciových společností. Ministerstvu hospodářství jako zakladateli jmenovaných akciových společností nebyly akcie odevzdány hned po vzniku, ale až v roce 1994 (respektive v roce 1995 přímo Fondu dětí a mládeže). Tím se FDM podílel na řízení uvedených obchodních společností (od 13. 9. 1993 až do 1. pololetí 1995) bez právního důvodu. Ke dni 1. 12. 2000 byl Fond dětí a mládeže zrušen a dán do likvidace (předseda Ing. Petr Kučera), ke dni 1. 1. 2005 přešla práva a povinnosti zrušeného fondu na Ministerstvo financí ČR.\n\nPolicie ČR se zabývala posledními správci \"podivně\" rozprodaného majetku:\n\nNejkřiklavější byl případ hotelu Belária v Hradci nad Moravicí, který měl podle kontroly NKÚ z roku 2005 cenu nejméně 70 milionů Kč a byl v roce 2004 prodán za 24, 5 milionu Kč při započtení údajného zhodnocení nájemcem.. Za nezákonný a nevýhodný prodej nemovitostí Fondu dětí a mládeže (FDM) dostal bývalý likvidátor Pavel Žák trest tři roky nepodmíněně. Někdejší likvidátor fondu způsobil podle rozhodnutí soudu převodem 36 budov či pozemků škodu přes 215 milionů korun.\n\nBudova a 2 pozemky nacházející se v katastrálním území Teplice:\nMladí lidé, kteří se po roce 1989 nedistancovali od socialismu, nebo ti, kteří socialismus nezažili, ale zaujaly je socialistické myšlenky, založili několik svazů:\n\n\n"}
{"id": "74320", "url": "https://cs.wikipedia.org/wiki?curid=74320", "title": "Ilijaš", "text": "Ilijaš\n\nIlijaš je město a općina v kantonu Sarajevo v Bosně a Hercegovině.\n\nMěsto se nachází na severu kantonu, spolu s opčinou o rozloze 72 km mělo v roce 2002 15 277 obyvatel. Samotné město, které se rozkládá u severní hranice opčiny, má obyvatel asi 10 000. Většina z nich jsou Bosňáci (87 %), zbytek tvoří Srbové (7 %) a Chorvati (6 %). Za války v 90. letech byla právě oblast Ilijaše místem tvrdého odporu Bosňáků proti Srbům. Na území opčiny se dodnes nacházejí minová pole.\n"}
{"id": "74325", "url": "https://cs.wikipedia.org/wiki?curid=74325", "title": "Nagano", "text": "Nagano\n\nNagano (: 長野市; \"Nagano-ši\") je hlavní město prefektury Nagano na ostrově Honšú v Japonsku. Leží nedaleko soutoku řek Čikuma a Sai. Podle odhadu z 1. července 2006 mělo město 378 059 obyvatel (podobně jako Brno) a hustotu osídlení 512,37 ob./km². Celková rozloha města je 737,86 km².\n\nModerní město Nagano bylo založeno 1. dubna 1897. 16. října 1966 došlo k druhému sloučení města s 8 okolními obcemi.\nNagano leží v centrální části ostrova Honšů, v regionu Chūbu (Kōshin'etsu), prefektuře Nagano, na souřadnicích 36°38′N 138°11′E.\n\nKlima je mix subtropického vlhkého a kontinentálního vlhkého. Nejteplejší je srpen s teplotami 21-31°C, nejchladnější leden s –4 °C. Zima naděluje v tomto regionu vydatnou sněhovou pokrývku. Srážky se pohybují od 45 mm v listopadu do 130 mm v červenci a září.\n\nMěsto Nagano hostilo Zimní olympijské hry v roce 1998, Zimní paralympijské hry v roce 1998 a Speciální olympijské zimní světové hry v roce 2005. Nagano je první město, které hostilo všechny tři tyto hry. V jedné z olympijských hal je dnes i muzeum olympiády 98 a obchod se suvenýry.\n\nMěsto má 3 základní, 6 středních, 4 vyšší školy a 1 (technologickou) univerzitu.\n\nPro vlakovou dopravu má Nagano jedno hlavní a pár menších okrajových nádraží. V roce 1997 byl vybudován Hokuriku Šinkansen, který město spojuje s Takasaki, Gunma. Lokální kolejovou dopravu zajišťuje elektrifikovaná železnice.\n\nNejbližší letiště je Matsumoto, které spojuje autobusová linka. Je docela odlehlé, neboť cesta tam trvá celých 70 minut.\n\nNejvětší turistickou atrakcí Nagana je slavný buddhistický chrám Zenkō-ji ze 7. století Zenkódži. Nagano bylo původně malé město vybudované kolem tohoto chrámu.\n\nV městě má sídlo společnost Seiko Epson.\n\n\n"}
