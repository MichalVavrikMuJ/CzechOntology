{"id": "21922", "url": "https://cs.wikipedia.org/wiki?curid=21922", "title": "Lesná (Brno)", "text": "Lesná (Brno)\n\nLesná je městská čtvrť na severu statutárního města Brna. Její katastrální území má rozlohu 2,58 km². Území pozdější Lesné bylo k Brnu připojeno v roce 1919. Lesná je od 24. listopadu 1990 součástí samosprávné městské části Brno-sever. Žije zde přes 16 000 obyvatel.\n\nPřestože většinu čtvrti tvoří panelové sídliště, nacházejí se zde také rodinné domy. Zdejší sídliště, které bylo vybudováno v průběhu 60. a 70. let 20. století, je označována za nejzdařilejší brněnské sídliště. Díky zdejší zeleni se tato čtvrť řadí mezi nejatraktivnější části Brna a je přirovnávána k finské Tapiole u Helsinek.\n\nPodstatnou většinu čtvrtě tvoří panelové sídliště, postavené na mírném svahu nad silnicí spojující Královo Pole a Husovice a nad železniční tratí Brno – Havlíčkův Brod. Mezi jednotlivými domy se nachází množství zeleně. Sídlištěm prochází okružní komunikace (ulice Okružní a Seifertova), ve středu sídliště se nachází hluboká zalesněná Čertova rokle, v níž se nachází amfiteátr, který však již delší dobu není využíván pro koncertní účely. Na západě na hranici se sousedním katastrálním území Sadová se nachází zalesněné údolí \"U Antoníčka\", v němž se (na parcelách, které však již nepatří k Lesné, ale k Sadové a tím současně k městské části Brno-Královo Pole) nacházejí kaplička sv. Antoníčka se studánkou „U Antoníčka“.\n\nV místě dnešního sídliště se nacházelo několik roklí, které byly většinou zasypány, zůstala pouze Čertova rokle. Zasypané rokle ale způsobily popraskání některých budov, které stojí nad nimi, například obchod v Loosově ulici.\n\nDíky zdařilému urbanistickému rozložení sídliště bylo roku 2004 navrženo, aby se Lesná stala městskou památkovou zónou, která by tento celek uchránila před další nekontrolovanou výstavbou.\n\nVedle vlastního sídliště Lesná se na katastru Lesné nacházejí tyto další samostatné komplexy:\n\nV současné době probíhá výstavba bytového komplexu Nové Majdalenky a rekonstrukce stávající zástavby (oprava chodníků, veřejného osvětlení, zateplování domů).\n\nObyvatelé Lesné mají k dispozici čtyři nákupní střediska: v severní části sídliště nedaleko bytového komplexu Majdalenky supermarket Billa, v jižní části Lesné pak Albert, Lidl a Penny Market.\n\nDopravní spojení je poměrně dobré, dvě tramvajové linky č. 9 a 11 jedou téměř do centra sídliště. Výhledově se uvažuje o prodloužení linky č. 5 ze Štefánikovy čtvrti do stávající smyčky Čertova rokle a na sever do zastávky Haškova. V souvislosti s dlouhodobou výlukou v ulici Milady Horákové došlo ke mnoha změnám ve vedení autobusových linek na Lesné. Obsluhu východní části sídliště zajišťuje linka 46, jedoucí po trase: Haškova - ul. Seifertova - Štefánikova čtvrť - Lesnická - Erbenova. V pracovní špičce jsou zavedeny expresní spoje, které ve směru na Lesnickou jedou přímo ze zastávky Lesná nádraží do zastávky Lesnická. Odtud vůz pokračuje zpět na Haškovu. Obsluhu západní části Lesné zajišťuje linka 57 po trase: Tomkovo nám. - Štefánikova čtvrť - Halasovo nám. - ul. Okružní - Haškova (- Soběšice - Útěchov - Vranov). Z části Lesnou obsluhuje také vozíčkářská linka 81, jedoucí po trase: Štefánikova čtvrť - Halasovo nám. - Kr. Pole, nádraží a dále směr Česká. Tato linka však není určena k běžné denní přepravě, je totiž uzpůsobena pro provoz vozíčkářů a lidí s omezenou možností pohybu, navíc její interval činí 2 hodiny. Na Lesnou dále zajíždí okružní linky 44 a 84 a nově se k nim ve špičkách přidala i linka 53. V noci zajišťuje obsluhu autobusová linka N92, která je vedena v úseku Halasovo náměstí - Haškova - Blažkova - Štefánikova čtvrt - Hlavní nádraží, kde je zajištěn přestup na ostatní noční linky. Od 15. prosince 2006 je v provozu nová vlaková zastávka Lesná - nádraží, na které zastavují vlaky linky S3 Integrovaného dopravního systému Jihomoravského kraje. Jestliže vlak není opožděn, je to nejrychlejší možná cesta na brněnské Hlavní nádraží.\n\nModerní Lesná se rozkládá na pozemcích, jež až do 60. let náležely ke katastrálním územím Královo Pole (přibližně polovina katastru Lesné na západě), Husovice (necelá východní polovina a sever Lesné) a Obřany (severovýchodní okrajová část katastru Lesné na východní straně Seifertovy ulice a Kupkova ulice s okolím). Hranice mezi královopolskou a husovickou částí probíhala západně od Čertovy rokle. Od roku 1909 bylo v prostoru dnešního sídliště vojenské cvičiště. Po roce 1925 začala na jihozápadě dnešního katastru Lesné vznikat jako nouzová kolonie Divišova čtvrť. Ve stejné době vznikla na východě dnešní Lesné „Čtvrť Nade Mlýnem“, jež byla od 60. let rozšiřována. Mezi těmito sídelními celky bylo v letech 1962-1973 podle projektu Viktora Rudiše, Ivana Veselého a Františka Zounka postaveno na „zeleném drnu“ nové panelové sídliště Lesná. Původně se podle polohy za železniční tratí nazývalo „Za Tišnovkou“, ale 24. března 1963 získalo svůj dnešní název. V celém sídlišti se uskutečnila rozsáhlá výsadba zeleně. Jako důsledek radikální druhé katastrální reformy Brna z let 1966-1969 vzniklo roku 1969 nové katastrální území Lesná. Počátkem 70. let vznikla na východní straně Seifertovy ulice skupina rodinných domů, jihovýchodně od nich vzniklo menší nízkopodlažní sídliště Barvy. V roce 1976 byla na jihu Lesné u silnice v Okružní ulici postavena podle projektu Viktora Rudiše v akci „Z“ sportovní hala s bazénem a tělocvičnou. V dubnu 1997 se započalo podle projektu Ing. arch. Miroslava Kolofíka s výstavbou moderního bytového komplexu Majdalenky I. na severu Lesné při severní straně Okružní ulice, dokončeného v prosinci roku 2000. V dalších letech vznikl severně od něj bytový komplex Nové Majdalenky, který na předchozí volně navazuje.\n\nV roce 2017 byla v ulici Nezvalově zahájena stavba kostela blahoslavené Marie Restituty.\n\nDo roku 1919 byly části dnešní Lesné součástí obce Obřany a měst Husovic a Králova Pole. 16. dubna 1919 byly tyto tři obce připojeny k Brnu, do roku 1939 v nich však působily zastupitelské orgány (místní výbory) s omezenými kompetencemi. Po vzniku Protektorátu Čechy a Morava byly tyto orgány rozpuštěny a místo nich zde působily jen místní úřadovny. Po osvobození Brna vznikly roku 1945 v těchto třech bývalých obcích MNV, které zde působily do 31. prosince 1946. Od 1. ledna 1947 do roku 1949 bylo území dnešní Lesné součástí městských obvodů Brno IV. (část patřící ke k.ú. Královo Pole) a Brno V. (části patřící ke k.ú. Husovice a Obřany). V letech 1949-1954 bylo území dnešní Lesné součástí městských obvodů Brno VII. (část patřící ke k.ú. Královo Pole) a Brno VIII. (části patřící ke k.ú. Husovice a Obřany). V letech 1954-1957 území dnešní Lesné součástí městských obvodů Brno V. (část patřící ke k.ú. Královo Pole) a Brno III. (části patřící ke k.ú. Husovice a Obřany). V letech 1957-1960 bylo území dnešní Lesné součástí městských obvodů Brno V. (část patřící ke k.ú. Královo Pole), Brno III. (část patřící ke k.ú. Husovice) a Brno XIII-Maloměřice (část patřící ke k.ú. Obřany). V letech 1960-1971 bylo území dnešní Lesné součástí obvodů Brno V. (část patřící do roku 1968 ke k.ú. Královo Pole), Brno III. (část patřící do roku 1968 ke k.ú. Husovice) a Maloměřice (část patřící do roku 1968 ke k.ú. Obřany). Od 28. října 1971 do roku 1976 bylo území dnešní Lesné součástí městských obvodů Brno V. (ZSJ Divišova čtvrť) a Brno III. (zbytek Lesné). Od 1. srpna 1976 do 23. listopadu 1990 bylo celé k.ú. Lesná součástí městského obvodu Brno III.. Od 24. listopadu 1990 je celé k.ú. Lesná součástí moderní samosprávné městské části Brno-sever.\n\nV jižní části Lesné v Nezvalově ulici, poblíž konečné tramvaje, byl postaven začátkem 21. století objekt komunitního centra Martina Středy a Marie Restituty, které je střediskem zdejší farnosti, jež nemá vlastní kostel. V roce 2017 započala jeho stavba.\n\nV roce 1957 byla založena Tělovýchovná jednota Start Brno, která provozuje 8 sportovních odvětví (fotbal, florbal, dráhový golf (minigolf), lukostřelba, nohejbal, turistika, lyžování a tenis).\n\n"}
{"id": "21923", "url": "https://cs.wikipedia.org/wiki?curid=21923", "title": "Lípa Jana Jiskry z Brandýsa", "text": "Lípa Jana Jiskry z Brandýsa\n\nTzv. Lípa Jana Jiskry z Brandýsa je památný strom v obci Rouské pojmenovaný po válečníkovi a státníkovi 15. století Janu Jiskrovi z Brandýsa. Lípa malolistá (\"Tilia cordata\") má měřený obvod kmene 620 cm, dosahuje výšky 18 m a její odhadovaný věk 300 let. Za památný strom byla vyhlášena 18. května 1992.\n\n"}
{"id": "21925", "url": "https://cs.wikipedia.org/wiki?curid=21925", "title": "Nové Sady", "text": "Nové Sady\n\nNové Sady, případně Novosady, mohou být:\n\n\n"}
{"id": "21927", "url": "https://cs.wikipedia.org/wiki?curid=21927", "title": "Národní park Podyjí", "text": "Národní park Podyjí\n\nNárodní park Podyjí je dosud jediným moravským národním parkem. Byl vyhlášen 1. července 1991 nařízením vlády ČR č. 164/1991 Sb. v nejcennějších oblastech bývalé CHKO Podyjí (tato CHKO byla vyhlášena roku 1978 na rozloze 103 km²). Národní park Podyjí je se svou rozlohou nejmenším národním parkem v České republice. Na dolnorakouské straně na něj navazuje Národní park Thayatal.\n\nJeho celková rozloha je 63 km². Nejvyšší bod má nadmořskou výšku 536 m n. m. Nejnižším bodem je 207 m n. m.\nPark je zalesněn z 84 %, kromě běžných lesních porostů se zde vyskytují mnohé vzácné dřeviny a hlavně endemický jeřáb muk hardeggský.\n\nNP Podyjí se rozkládá podél řeky Dyje protékající 40 km dlouhým, hlubokým meandrovitým údolím mezi Vranovem nad Dyjí a Znojmem. Na jihovýchodním okraji NP se na spojnici Znojmo - Hnanice nalézá unikátní pásmo stepních vřesovištních lad.\n\nÚdolí řeky Dyje má kaňonovitý charakter a Dyje zde vytváří mnoho meandrů lemovaných skalními útvary a kamennými moři. Na již vyhlášený Národní park Podyjí navázalo v roce 2000 vyhlášení Národního parku Thayatal na rakouské straně hranice. Území NP Thayatal navazuje bezprostředně na území NP Podyjí na moravske straně. Hodnoty parku spočívají v jedinečné geomorfologii a celkové zachovalosti dyjského kaňonu. Najdeme zde 42 km téměř neobydleného říčního údolí – je to nejzachovalejší a nejméně dotčené říční údolí v České republice. Ve východní části národního parku se na řece nachází vodní nádrž Znojmo.\n\nObdobná údolí byla totiž zničena např. výstavbou přehrad nebo chatovou zástavbou. Za svou zachovalost Podyjí vděčí především terénu a poloze na hranicích a také existenci hraničního pásma v 50.–80. letech. Neexistují zde žádné funkční stavby – pouze na rakouské straně malé městečko Hardegg, kde zároveň sídlí správa rakouského parku. Podloží parku je převážně tvořeno Českým masivem – což je pevné a velmi staré podloží, jeho východní okraj zasahuje do Dyjsko-svrateckého úvalu. Nejvýznamnějším procesem ve formování krajiny bylo rychlé zařezávání Dyje do krajiny v třetihorách, do hloubky 100–200 metrů, a mrazová modelace krajiny v blízké geologické minulosti. Vyskytují se zde skalní amfiteátry, srázné stěny, meandry i pseudokrasové jeskyně. Typické jsou pro Podyjí rozsáhlá kamenná a balvanitá moře s typickou faunou a florou.\n\nNP Podyjí patří mezi druhově nejbohatší velkoplošná chráněná území ČR. Krajinné podmínky umožňují růst jak rostlin chladno- a stínomilných v hlubokých údolích, tak i teplomilných na výslunných stráních. Nepůvodní rostlinné druhy můžeme nalézt jen v okrajových částech parku. Pouze rozšiřování akátu ve východních částech parku je závažnějším problémem. Vyskytuje se zde 77 druhů chráněných rostlin, jako kýchavice černá, měsíčnice vytrvalá, brambořík nachový, divizna nádherná, koniklec velkokvětý, kosatec dvoubarvý, volovec vrbolistý, 18 druhů orchidejí a další. Mezi zajímavá společenství patří např. suťová pole, porostlá mechy a lišejníky, bohaté mokřadní i suché louky, skály, skalní stepi, v Evropě unikátní plochy suchých a teplých vřesovišť a stepních lad, které vznikly dlouhodobou pastvou dobytka.\n\nNa východním okraji NP se nachází zbytky rozvolněných doubrav, které byly v minulosti vykáceny a přeměněny na pastviny, na nichž se časem vlivem pastvy vytvořila unikátní náhradní společenstva s převládajícím vřesem obecným. Pásmo tzv. znojemských vřesovišť se táhne od Znojma až daleko do Rakouska za Retz.\n\nV národním parku se vyskytuje řada vzácných a chráněných druhů makromycetů. Z druhů uvedených v Červeném seznamu hub České republiky jsou to především baňka velkokališná (\"Sarcosphaera coronaria\"), bělochoroš lužní (\"Postia subcaesia\"), bránovitka přezkatá (\"Steccherinum oreophilum\"), černorosol bělavý (\"Exidia thuretiana\"), helmovka dojvonná (\"Mycena diosma\"), hlíva čepičkatá (\"Pleurotus calyptratus\"), hlívička stopkatá (\"Hohenbuehelia auriscalpium\"), holubinka Raoultova (\"Russula raoultii\"), holubinka sluneční (\"Russula solaris\"), houžovec bobří (\"Lentinellus castoreus\"), houžovec medvědí (\"Lentinellus ursinus\"), choroš oříš (\"Polyporus umbellatus\"), káčovka jeřábová (\"Biscogniauxia repanda\"), káčovka ploská (\"Biscogniauxia simplicior\"), korálovec ježatý (\"Hericium erinaceus\"), kržatka ostnitá (\"Flamulaster muricatus\"), kuřátka křehká (\"Ramaria gracilis\"), kyjanka zakouřená (\"Clavaria fumosa\"), límcovka natřená (\"Stropharia inuncta\"), mozkovka rosolovitá (\"Ascotremella faginea\"), pavučinec plyšový (\"Cortinarius orellanus\"), pečárka Benešova (\"Agaricus benesii\"), pórnatka klamná (\"Ceriporiopsis aneirina\"), prášivka polní (\"Bovista graveolens\"), pýchavka loupavá (\"Lycoperdon marginatum\"), řasnatka modromléčná (\"Peziza saniosa\"), sametovka pochybná (\"Conocybe ambigua\"), strmělka Houghtonova (\"Clitocybe houghtonii\"), šťavnatka holubinková (\"Hygrophorus russula\"), šťavnatka zlatá (\"Hygrophorus aureus\"), štítovka stinná (\"Pluteus umbrosus\"), štítovka Thomsonova (\"Pluteus thomsonii\"), tlustěnka mléčná (\"Scytinostroma galactinum\"), třepenitka vlhkožijná (\"Hypholoma subericeum\"), voskovička černavá (\"Holwaya mucida\"), závojenka modrá (\"Entoloma euchroum\"), závojenka sítinová (\"Entoloma juncinum\") a žilnatka bledá (\"Phlebia centrifuga\").\n\nZ bohatě zastoupených živočichů žije na území parku vydra říční, ve stepních partiích i na vřesovištích sysel obecný. Vzácné ptáky zastupuje dudek chocholatý, čáp černý, výr velký, skorec vodní a další. Z plazů se v NP Podyjí vyskytují všechny druhy užovek. Rovněž hmyz je zastoupen mnoha jinde vzácnými druhy, jako je například roháč obecný, kudlanka nábožná, tesařík obrovský, nosorožík kapucínek, otakárek ovocný, jasoň dymnivkový a jiné. Negativní vliv na faunu v řece Dyji mají dvě velké přehrady na okrajích chráněné části jejího toku. Na horním okraji je to Vranovská přehrada a na dolním Znojemská. Tyto stavby ovlivňují teplotní poměry v řece a jsou zároveň nepřekonatelnou překážkou pro migrující živočichy. Díky chladnému přítoku vody z přehrady se změnil tok Dyje na pstruhové pásmo a pozdější vznik Znojemské přehrady zcela vytěsnil i typické druhy jako byla ostroretka stěhovavá či ouklejka pruhovaná. I tak bylo v řece zjištěno 32 druhů ryb – především pstruh, lipan a siven americký.\nMimořádně pestrý je i přehled savců. Na území parku je jich 65 druhů. Druhů ptáků je zde 152, dvě třetiny z nich zde hnízdí; dále 7 druhů plazů a značné zastoupení obojživelníků. Hmyz je tu zastoupen také velmi bohatě, za zmínku stojí alespoň 12 zvláště ohrožených druhů motýlů.\n\nTakto vysoká biodivezita je způsobena stykem dvou základních biogeografických oblastí střední Evropy – Hercynské a Panonské krajiny, navíc s alpskými i karpatskými prvky. Díky vhodným podmínkám se zde projevuje tzv. údolní fenomén, v jehož důsledku pronikají západním směrem do údolí teplomilné živočišné a rostlinné druhy z jihovýchodní teplé panonské oblasti. Naproti tomu ze západu migrují údolím druhy podhorské, s kterými se pak můžeme setkat na chladnějších a stinných severních svazích údolí.\n\nSpráva Národního parku Podyjí sídlí na adrese: Na vyhlídce 5, 669 03 Znojmo. Návštěvnické středisko je v obci Čížov.\n\n"}
{"id": "21929", "url": "https://cs.wikipedia.org/wiki?curid=21929", "title": "Reprodukční technologie", "text": "Reprodukční technologie\n\nReprodukční technologie je termín pro všechna současné a předpokládané technologie v oblasti lidské a zvířecí reprodukci, například:\n\n\n\n"}
{"id": "21930", "url": "https://cs.wikipedia.org/wiki?curid=21930", "title": "Chlumská stráň", "text": "Chlumská stráň\n\nChlumská stráň je národní přírodní rezervace v katastrálním území Chlum nad Berounkou na pravém břehu hlubokého údolí řeky Berounky mezi ústím potoků Radubice a Seč pod obcí Chlum a vrchem Hamouz. Rezervace o rozloze 150,41 hektarů je nejstarším chráněným územím okresu Rokycany. Vyhlášena byla již v roce 1933. Chlumská stráň leží v severní části přírodního parku Horní Berounka, sousedí s přírodním parkem Hřešihlavská a CHKO Křivoklátsko. Od roku 2009 je Chlumská stráň prohlášena též evropsky významnou lokalitou soustavy Natura 2000.\n\nRezervace se nachází na severním okraji okresu Rokycany u vesnice Chlum. Jedná se o příkrý a erozní západní svah na pravém břehu Berounky. Oblast leží v severní části přírodního parku Horní Berounka, sousedí s přírodním parkem Hřešihlavská a chráněnou krajinnou oblastí Křivoklátsko. Území o rozloze 150,41 hektaru je převážně zalesněné, s výjimkou prudších svahů a suťových míst. Na severu a východě je oblast ohraničená převážně zemědělskými oblastmi. Na severu sousedí s usedlostí Hamouz o rozloze 306 hektaru, jejíž hlavní činností je chov skotu, bažantů, daňků, ryb a koní. Na jihu je oblast ohraničena potokem Radubice.\n\nNadmořská výška rezervace se pohybuje v rozmezí 255–470 metrů (vrchol kopce Hamouz).\n\nLokalita je součástí geologické oblasti Barrandien. Horninovým podkladem jsou slabě přeměněné břidlice, droby a prachovce a v menších částech pak silicity. Půdní pokryv je převážně hnědý, nasycený a kyselý. Podél potoka Radubice a na úpatí svahu lze nalézt kambické gleje, tedy půdu ovlivněnou častým prosycením vodou.\n\nKlima je mírně teplé s teplým a suchým létem a mírně teplou a velmi suchou zimou. V nedaleké a typově relativně podobné lokalitě Liblín je průměrná roční teplota 8,1 °C s maximem 37 °C a s 489 mm úhrnem srážek. Na území okresu Rokycany je evidováno v průměru 30–40 letních dnů a 100–130 mrazových dnů za rok. Kvalita ovzduší má tendenci se zlepšovat a na většině území imisní hodnoty sledovaných polutantů nepřesahují imisní limity.\n\nBerounka je přirozenou migrační cestou a slunná stanoviště jsou útočiště pro mnohé teplomilné druhy.\n\nStromová diverzita je poměrně pestrá. Nejčastějšími stromy na celé lokalitě jsou dub (\"Quercus sp.\") a habr obecný (\"Carpinus betulus\"). Na sušších a slunných místech převažují jehličnany: borovice lesní (\"Pinus sylvestris\"), jedle bělokorá (\"Abies alba\") a smrk ztepilý (\"Picea abies\"). V blízkosti vodních toků se vyskytují olše (\"Alnus glutinosa\"). V menších množstvích můžeme na místě najít javor (\"Acer sp.\"), lípu (\"Tilia sp.\"), buk lesní (\"Fagus slyvatica\") a jasan ztepilý (\"Fraxinus excelsior\"). Velmi významná je populace původního tisu červeného (\"Taxus bacata\"). Na okrajích lokality se má tendenci šířit invazní trnovník akát (\"Robinia pseudacacia\").\n\nZ křovin je zastoupena líska obecná.\n\nV bylinném patře je významná lilie zlatohlavá (\"Lilium martagon\"), bělozářka větvitá (\"Anthericum ramosum\") a dymnivka dutá (\"Corydalis cava\"). Dále lze na lokalitě nalézt netýkavku nedůtklivou (\"Impatiens noli-tangere\"), hrachor jarní (\"Lathyrus vernus\"), jaterník podléšku (\"Hepatica nobilis\"). V lokalitě hrozí šíření nepůvodní netýkavky malokvěté a bolševníku velkolepého.\n\nOdhalené kameny jsou substrátem pro pestrou škálu lišejníků a druhová diversita je na místě velmi bohatá v porovnání s celém územím ČR. Na lokalitě lze nalézt kriticky ohrožený druh \"Usnea scabrata\" a silně ohrožené druhy \"Cladonia cariosa\", \"Flavoparmelia caperata\", \"Peltigera horizontalis\" a \"Peltigera polydactylon\".\n\nNa vyhřátých a slunných místech lze nalézt ještěrku živorodou (\"Zootoca vivipara\") a zmiji obecnou (\"Vipera berus\"). Ve vlhčích oblastech se vyskytuje ropucha obecná (\"Bufo bufo\"), užovka obojková (\"Natrix natrix\") a významný je výskyt mloka skvrnitého (\"Salamandra salamandra\"). \n\nV blízkosti řeky se vyskytuje ledňáček říční (\"Alcedo athis\") a břehule říční (\"Riparia riparia\"). Z dalšího ptactva pak kalous ušatý (\"Asio otus\"), puštík obecný (\"Strix aluco\") , orel mořský (\"Haliaeetus albicilla\") a krkavec velký (\"Corvus corax\"). Na lokalitě byl také spatřen výr velký (\"Bubo bubo\") , pro kterého je strmá a balvanitá stráň vhodným habitatem.\n\nPrvní chráněné území bylo v oblasti vyhlášeno v roce 1933 a původní název rezervace byl Zvíkovec – tisy. Od roku 2009 je Chlumská stráň prohlášena též evropsky významnou lokalitou soustavy Natura 2000.\n\nÚzemí bylo v historii kontinuálně zalesněno, nebylo zemědělský obhospodařováno, přesto je však z lesnické činnosti v lokalitě mírně pozměněná dřevinná skladba. Hlavním předmětem ochrany jsou populace jedle bělokoré a původní populace tisu červeného.\n\nOd roku 2010 probíhá introdukce tisu a na lokalitě bylo k roku 2014 zhruba 30 uměle vysazených jedinců. Při poslední inventarizaci bylo zmapováno celkem 362 jedinců, což řadí rezervaci na čtvrtémísto v CHKO Křivoklátsko v početnosti populace tohoto druhu. U relativně početné populace jako je tato je riziko zániku malé. Přesto je důležité populaci chránit a to zejména před okusem zvěře a invazními druhy. Jedle bělokorá se na lokalitě vyskytuje v počtu několika tisíců jedinců a její přítomnost byla zjištěna ve všech oblastech chráněného území.\n\nDalším cílem ochrany je zachování a obnova acidofilních teplomilných doubrav a reliktních borů. V rámci evropské významné lokality jsou pak ještě chráněné acidofilní bučiny, hercynské dubohabřiny a jasanovo-olšové luhy.\n\nPro obnovení přirozené skladby lesů je na území v plánu postupné odtěžování jehličnanů, zalesňováním holin a zavedení mechanické ochrany (oplocenky) u mladých jedinců pro ochranu před okusem spárkatou zvěří. Další postupy pro omezení okusu chráněných druhů je nezřizování přikrmovacích zařízení na chráněném území a v ochranném pásmu a také intenzivní odlov. Odumřelá dřevní hmota je ponechávána na místě.\n\nOd roku 2010 na území každoročně dochází k redukci populace trnovníku akátu. Stromy jsou těženy a na pařezy je aplikován herbicid na bázi glyfosátu. Od stejného roku také dochází k chemickým zásahům proti bolševníku velkolepému (\"Heracleum mantegazzianum\") a to i v přilehlých lokalitách rezervace. Proti invazní netýkavce malokvěté (\"Impatiens parviflora\") zatím žádná opatření nebyla provedena.\n\nLokalita je relativně blízko dálnice D5, a proto je dobře dosažitelná z Prahy, případně z Plzně. Ze severu směrem od městyse Zvíkovec vede červeně značená turistická trasa do vesnice Chlum, odkud pokračuje vede odbočka do přírodní rezervace na vyhlídku Na Plazu. Po červené trase lze dále pokračovat na jih, kde trasa nejdříve vede podél okraje rezervace a pak vede skrz ni až do Rybárny u Hřešihlav. V blízkosti rezervace se nachází další chráněná území: PR Skryjská jezírka, NPR Kohoutov a PR Třímanské skály.\n\n"}
{"id": "21932", "url": "https://cs.wikipedia.org/wiki?curid=21932", "title": "Píst", "text": "Píst\n\nPíst je pohyblivá součást strojů, která slouží k přenosu síly mezi mechanickým zařízením a tekutým či plynným médiem. Píst je pracovní částí mnoha strojů, jako jsou například pístová čerpadla, pístové motory, hydraulická zařízení a mnoho dalších.\n\nObvykle má píst tvar kruhové desky nebo válce, ale existují i speciální písty, jako je třeba trojhranný píst Wankelova motoru nebo čtvercové písty vzduchových čerpadel starých hamrů.\n\nNejjednodušším druhem pístu je plunžr, který je vlastně zároveň i pístní tyčí. \n\nPohybuje se ve válci a je obvykle připevněn k pístní tyči nebo přímo k ojnici. Na obvodu bývá zatěsněn pístními kroužky. \n\nPokud je pracovní jen jedna strana pístu, mluvíme o jednočinném pístu, pokud přenášejí sílu obě strany pístu, mluvíme o pístu dvojčinném. Jednočinný píst je typickou součástí většiny druhů spalovacích motorů a řady typů čerpadel, dvojčinný píst je obvykle součástí parních strojů, Stirlingova motoru a některých čerpadel. \n\nPísty jsou nejčastěji vyráběny z oceli nebo (především u spalovacích motorů) ze slitin hliníku s přísadou křemíku. Křemík sníží tepelnou roztažnost slitiny.\n\n\n"}
{"id": "21934", "url": "https://cs.wikipedia.org/wiki?curid=21934", "title": "Bohy", "text": "Bohy\n\nBohy, dříve Zbohy, jsou obec v severovýchodní části okresu Plzeň-sever. Katastrální území obce měří 926 ha a PSČ je 331 41. Katastrální území vlastních Bohů zaujímá rozlohu 6,93 km². Obec, do které patří ještě vesnice Rakolusky a hospodářský dvůr Rohy, je součástí Mikroregionu Kralovicko a má obyvatel.\n\nVes leží 8 km jihovýchodně od Kralovic v nadmořské výšce 368 m na svažitém začátku ostrohu obtékaného řekou Berounkou z jihu, východu a severu.\n\nPoprvé je vesnice písemně připomínána roku 1228 v seznamu majetku ženského benediktinského kláštera sv. Jiří na Pražském hradě. Ve 13. století se Zbohy na čtyři století staly majetkem pánů z Krašova. Během husitských válek okolo roku 1424 a 1430 byla vesnice zcela zničena. V roce 1529 koupil od poručníků nezletilého Jetřicha Bezdružického ml. z Kolovrat ves Mikuláš Sviták z Landštejna za 3250 kop.\n\nBěhem třicetileté války byla ves opětovně pustošena – z pěti usedlostí zbyla jediná. Ves byla pozvolna obnovena a v polovině 17. století měla šest usedlostí. Roku 1678 prodal Norbert Adolf Miseroni z Lisonu, poslední světský pán Krašova, ves Zbohy i s krašovským panstvím plaskému klášteru, v jehož majetku ves zůstala až do zrušení kláštera v roce 1785.\n\nNa začátku roku 1924 byla ves přejmenována na \"Bohy\". Tato obec, kde v roce 2005 žilo 75 obyvatel, do roku 2012 formálně zdvojnásobila jejich počet na 150.\n\n8. listopadu 2016 byly obci uděleny znak a vlajka.\n\nNa protáhlé návsi stojí u silnice zděná čtyřboká kaple se sanktusníkem obklopená košatými stromy, před ní kamenný pamětní kříž. Z lidové architektury vyniká usedlost č. 10, roubená chalupa č. 11 a statek č. 14, roubený patrový špýchar v č. E27 přenesený z Kopidla.\n\nU silnice na Rohy stával kruhový smírčí kámen s tlapatým křížem, v roce 2002 byl však poškozen silničáři a následně odstraněn, dnes na jeho místě stojí replika. Hospodářský dvůr Rohy z 16. století byl založen pány z Kolovrat, za svou dnešní barokní podobu vděčí přestavbě provedenou plaskými cisterciáky. V areálu je hodnotná především hlavní budova a kamenná stodolou s tesanými portály se znaky plaského kláštera z roku 1735. Západně od dvora roste památný Rožský dub.\n\nPod zříceninou hradu Krašov se v údolí Berounky nalézá areál čp. 18 bývalého mlýna \"U Nováků\" s unikátní barokní mlýnicí, při cestě k němu stojí taktéž barokní socha sv. Jana Nepomuckého z roku 1743.\n\nVes sousedí se vsí Rakolusky na jihovýchodě, s Kozojedy na západě a na severozápadě se vsí Brodeslavy. Bohy se leží na hranici území přírodních parků Horní Berounka a Hřešihlavská na levém břehu řeky Berounky. Bohy leží na cyklotrasách \"Střela\" a \"Baroko III.\"\n\n\n"}
{"id": "21936", "url": "https://cs.wikipedia.org/wiki?curid=21936", "title": "Sanktusník", "text": "Sanktusník\n\nSanktusník (sanktusová věž) je malá a štíhlá věžička nacházející se na hřebeni střechy presbytáře kostela obvykle zhruba nad hlavním oltářem, méně často (především u staveb z období pozdní gotiky) též na hřebeni střechy hlavní lodi nebo nad křížením lodí.\n\nVe vížce je (případně původně byl) zavěšen malý zvon, používaný při zpěvu \"Sanctus\" a při pozdvihování, pro tento účel obsluhovatelný zevnitř kostela; odtud je odvozen i jeho název. Sanktusník coby architektonický prvek se objevuje již od 13. století. Zvláště v případě menších venkovských kostelů byl ve středověku jeho zvon často jediným kostelním zvonem. Později, zhruba od konce 15. století, začaly být s rozvojem kovolijectví a také se zvyšováním významu a bohatství měst u kostelů budovány mohutné, velmi často samostatně stojící zvonice s řadou velkých zvonů.\n\nDnes už se v Česku sanktusníkový zvon užívá zřídka a na novějších kostelních budovách sanktusník nebývá vůbec stavěn. Stejná situace však nepanuje všude ve světě, například v Portugalsku je použití sanktusníkového zvonu běžné.\n\n"}
{"id": "21940", "url": "https://cs.wikipedia.org/wiki?curid=21940", "title": "Vladimir Vysockij", "text": "Vladimir Vysockij\n\nVladimir Semjonovič Vysockij ( , 25. ledna 1938 Moskva – 25. července 1980 Moskva) byl ruský písničkář, herec a básník.\n\nPo druhé světové válce, v letech 1947 – 1949 žil ve městě Eberswalde v Německu u svého otce, důstojníka Rudé armády. Po návratu do Moskvy začal v r. 1955 studovat strojírenskou fakultu Moskevského institutu, kde strávil jeden rok, poté se dostal na divadelní fakultu MCHAT, kterou úspěšně absolvoval.\n\nV letech 1960–1964 byl členem Divadla A. S. Puškina v Moskvě. Roku 1964 se stal členem avantgardního divadla Moskevského dramatu a komedie Na Tagance. V tomto divadle se prosadil v několika těžkých rolích; hrál např. Hamleta (William Shakespeare) nebo Galilea (Bertolt Brecht).\n\nStal se též filmových hercem a hrál v mnoha filmech a několika seriálech – viz jeho profil na ČSFD.\n\nOženil se s francouzskou herečkou ruského původu Marinou Vladyovou.\n\nPo Sovětském svazu kolovalo asi 2000 jeho písní plus mnoho falzifikátů. Podílel se na přípravě 11 rozhlasových relací a uskutečnil více než 1000 koncertů po celém SSSR a za hranicemi. Byl autorem více než 700 písní a básní. Jeho básnická tvorba představuje hlavně lyrickou poezii, v níž hojně používal ironii a sarkasmus. Největší popularitu získal zhudebněnými básněmi a písněmi, které interpretoval především s doprovodem akustické kytary, pomocí které udržoval rytmus. V textech vycházel hlavně z městského folklóru (romance), slovní hry, parodie, parafráze a filozofických úvah. Do oběhu se po jeho smrti dostalo i mnoho falzifikátů vydávaných za jeho písně.\n\nV Česku a na Slovensku zpívali některé jeho přeložené písně Jaromír Nohavica či Radůza. Nejvýznamnějším překladatelem a také interpretem Vysockého díla je v Česku rusista Milan Dvořák, který převedl do češtiny několik desítek písní.\n\nNa Slovensku překládala jeho básně např. Lýdia Vadkerti-Gavorníková. Mnohé písně vystihovaly názory tehdejší ruské mládeže, velmi populární byly písně s vojenskou tematikou.\n\nMnoho posluchačů jeho písní nemohlo dlouho uvěřit, že Vysockij nebyl přímým účastníkem 2. světové války. Po nástupu L. I. Brežněva do nejvyšších funkcí byla v mnoha písních patrná skrytá forma politické satiry. V období přísné cenzury se dotýkal mnoha zakázaných témat, kvůli tomu byly některé jeho písně zakázané. I proto se velká část jeho tvorby šířila na podomácky nahrávaných magnetofonových páscích. Kvůli neshodám s nejvyššími představiteli mu nebylo umožněno hrát ve vícero filmech, do zahraničí cestoval převážně jen díky možnosti navštěvovat svoji francouzskou manželku. Napsal anebo byl spoluautorem i několika prozaických děl. Jako filmový herec se proslavil v hlavních rolích ve filmech \"Miesto stretnutia nemožno zmeniť\", \"Vertikála\", a dále v dalších 24 filmech, kde hrál menší, často až epizodní postavy.\n\nVladimír Vysockij patří dodnes k nejpopulárnějším a nejtalentovanějším umělcům v novodobých dějinách Ruské federace a bývalého SSSR.\n\n\n\nDále pak ještě za jeho života vyšlo několik desek.\n\n\n"}
{"id": "21946", "url": "https://cs.wikipedia.org/wiki?curid=21946", "title": "Alternátor", "text": "Alternátor\n\nAlternátor je typ elektrického generátoru, stroj měnící točivou mechanickou energii na střídavý elektrický proud. Přeměňuje kinetickou energii (pohybovou energii) rotačního pohybu na energii elektrickou ve formě střídavého proudu a střídavého napětí, čímž se liší od dynama generující proud stejnosměrný. Výstupní střídavý proud (a odpovídající střídavé napětí) může být jednofázový nebo vícefázový (nejčastěji třífázový). Alternátor pracuje na principu elektromagnetické indukce – ve vodiči je indukováno napětí, pokud se vodič a magnetické pole vůči sobě pohybují.\n\nAlternátory jsou typicky synchronní stroje. Dělí se podle typu rotoru na alternátory:\n\n\nSpolu s hnacím strojem tvoří mechanicky spojené soustrojí. Hnací stroj a alternátor bývají na společné hřídeli.\n\nAlternátory generují elektřinu stejným způsobem jako generátory stejnosměrného elektrického proudu, zejména když se mění magnetické pole kolem cívky. V cívce je pak indukován elektrický proud.\nZpravidla se otáčí otočný magnet – rotor uvnitř pevně umístěných vinutí na železných jádrech – stator. Pohybem rotoru způsobeným mechanickou energií (např. vodní parou pohánějící parní turbínu v elektrárně) je generován elektrický proud.\n\nRotující magnetické pole indukuje ve vinutí cívky střídavý elektrický proud. Často bývají ve statoru tři sady statorových vinutí, které jsou umístěny v odlišných polohách. Točící se magnetické pole generuje tři fáze elektrického proudu posunuté o jednu třetinu periody.\n\nMagnetické pole rotoru může být vyvoláváno indukcí (v bezkartáčkových alternátorech), permanentními magnety nebo vinutím rotoru napájeného přímým proudem ze sběrných kroužků a kartáčků.\n\nAlternátory pracují v běžném provozu synchronně s frekvencí příslušné elektrorozvodné sítě.\n\nNěkteré alternátory poskytují tzv. PpS – PR (podpůrné služby, PR = primární regulace), kdy řídí frekvence sítě a tím stabilizují jmenovitou frekvenci elektrorozvodné sítě: Frekvence sítě je řízena každým zdrojem, který právě poskytuje primární regulaci.\n\nNa frekvenci sítě mají další vliv např. přečerpávací vodní elektrárny Dlouhé stráně nebo Dalešice. Všechny alternátory musí být do sítě přifázovány: jejich sepnutí (připojení do sítě) je prováděno při shodě (nulová hodnota) fázového posuvu a frekvence (na straně alternátoru je vždy dán otáčkami hnacího stroje), tedy za situace, kdy je trvale nulové rozdílové napětí.\n\nNejvětší alternátory, kterými jsou vybaveny běžné elektrárny, jsou dnes prakticky jediným strojním zařízením vhodným pro velkovýrobu elektrické energie určené pro napájení veřejných elektrorozvodných sítí.\n\nCo do počtu vyrobených kusů je nejvýznamnějším praktickým nasazením alternátoru automobilismus, kde slouží jako základní zdroj elektrické energie pro elektrickou síť motorových vozidel se spalovacím motorem.\nAlternátory v motorových vozidlech se dělí na dva typy. S rotorem s permanentními magnety a s rotorem buzeným stejnosměrným proudem. V obou případech vznikne požadované točivé magnetické pole, které indukuje ve statorovém vinutí střídavý elektrický proud. Výstupní proud (tedy i napětí) je sinusový, obvykle třífázový. Alternátor musí být doplněn (elektronickým) regulačním obvodem pro zajištění konstantního výstupního napětí při všech otáčkách motoru. Obvyklé napětí u osobních motorových vozidel je 14,2 V. U alternátoru s buzeným rotorem elektronika reguluje proud tekoucí do rotorového vinutí – maximální proud při minimálních otáčkách se snižuje při vzrůstu otáček. U alternátoru s rotujícím permanentními magnety bez regulace s rostoucími otáčkami napětí stále stoupá a může dosáhnout až 50 V. Regulace napětí probíhá na výstupu z alternátoru. Při dosažení požadované hodnoty výstupního napětí jsou výstupní usměrňovací diody zkratovány tyristory. Princip funkce je odobný jako u tyristorové regulace výkonu. Alternátor je funkčně jednoduchý a robustní, bezkartáčový. Nevýhodou je silné zahřívání regulátoru napětí zkratovými proudy. Lze říct, že čím je odběr instalovaných elektrických zařízení ve vozidle menší, tím víc regulátor hřeje.\n\nAlternátor je součástí mnoha dalších strojů a kvůli vyšší účinnosti a jednodušší konstrukci je používán i tam, kde před rozšířením polovodičových usměrňovačů kdysi sloužily stejnosměrné generátory, dynama.\n\nJsou nejčastěji využívány k primární výrobě elektrické energie v tepelných a jaderných elektrárnách. Zde jsou vždy poháněny parní turbínou. Obvykle bývají dvoupólové, pracující při jmenovitých otáčkách 3000 ot/min., která vyplývá ze synchronního provozu stroje při jmenovité frekvenci elektrorozvodné sítě 50 Hz platných pro celou Evropu (50 hertz * 60 sekund = 3000 otáček za minutu). Při průměru rotoru 1 metr činí obvodová rychlost rotoru alternátoru 157 m/s (565 km/h), na rotor stroje tak působí obrovské odstředivé síly. Z tohoto faktu také vyplývá konstrukční omezení rozměrů stroje – malý průměr rotoru (přibližně do 1,1 m) a velká délka (i přes 5 m). Turboalternátory velkých výkonů (>200 MW) už nelze chladit vzduchem, proto je používáno intenzivní chlazení vodíkem nebo kombinace voda-vodík, které protékají dutými vodiči elektrického vinutí stroje. Největší používané turboalternátory mohou být konstruovány na maximální výkon přes 1500 MVA.\n\nAlternátor bývá doplněn budičem (přes pevnou spojku bývá spojen s rotorem alternátoru), který stejnosměrným proudem nabudí rotor, tzn. že se z rotoru stává elektromagnet. Buzením se před i po přifázování turbogenerátoru mění velikost napětí na alternátoru.\n\nMají široké využití, od malých alternátorů v osobních automobilech a na jízdních kolech až po velmi výkonné alternátory ve vodních a větrných elektrárnách. Jsou vícepólové (4,6,8,12 až např. 88), pracují s menšími otáčkami (řádově stovky, některé jen desítky otáček za minutu). Mohou mít velký průměr (až 15 m) a menší délku. Převážně jsou chlazené vzduchem. Mezní výkony hydroalternátorů ve vodních elektrárnách se pohybují okolo 800 MVA.\n\n\n"}
{"id": "21948", "url": "https://cs.wikipedia.org/wiki?curid=21948", "title": "Románská architektura", "text": "Románská architektura\n\nRománský sloh se prosadil ve stavitelství a výtvarném umění v zemích západní, jižní a střední Evropy v 11.-12. století. Východ Evropy byl v té době ovlivněn byzantským stylem.\n\nV architektuře šlo o postupně rozvíjenou, v rámci Evropy a dané epochy víceméně jednotnou tradici konstruování staveb a použití materiálu. Termín „\"románská\"“ v sobě zahrnuje pokus vyjádřit vztah tohoto stavebního slohu k stavebnímu slohu antického Říma, jímž byl do značné míry inspirován a sdílel s ním některé stavební prvky (viz klasickou řádovou architekturu).\n\nRelativní rozšířenost slohu a vzájemná podobnost stavebních struktur po Evropě byla umožněna poměrně značnou mobilitou středověkého lidu. Navzdory mnoha moderním představám o životě před průmyslovou revolucí nejen šlechta a rytíři, ale i kupci, řemeslníci, mniši a misionáři putovali Evropou a roznášeli a sdíleli tak mimo jiné znalosti potřebné ke konstrukci staveb.\n\nRozvoj románské architektury a umění byl úzce spjat s dokončením christianizace Evropy, neboť noví věřící potřebovali prostory, kde by se mohli shromažďovat k liturgickým obřadům a kázáním. Stavěly se dva základní typy kostelů - baziliky a rotundy. Oba měly svůj předobraz v antickém stavitelství. Bazilika byla obdélníková stavba, jejíž vnitřní prostor byl podélně rozčleněn sloupořadím do tří i více lodí. Původně sloužila jako tržiště nebo soudní budova. V křesťanském chrámu byla hlavní loď podstatně vyšší i širší. Na východní straně ji ukončoval polokruhový výklenek – apsida, v němž bylo umístěno kněžiště. Uprostřed kněžiště stál oltář, u kterého se sloužila mše. Vnitřek baziliky osvětlovala okna umístěná v horní části zdí, jež vymezovaly střední loď. Součástí stavby bývaly věže. Také rotunda, jednoduchá stavba kruhového půdorysu s kuželovitou střechou, byla známa již ve starověku. Římané je užívali především jako hrobky. Křesťané je začali stavět na místech, kde si připomínali významné události z života svatých nebo jejich mučednickou smrt. Rotundy mívaly jednu i více apsid. Typickou románskou stavbu představují benediktinské kláštery (například proslulé opatství v Cluny), jejichž neodmyslitelnou součástí bývala bazilika.\n\nV románském slohu byly postaveny také světské stavby, zejména hrady. Sloužily především jako pevnosti na obranu před nepřítelem, proto byla velká péče věnována jejich obrannému systému. Tvořily ho hradby, hradní příkopy a věže. Součástí hradu byl obytný palác. Sídlili v něm panovníci nebo jejich správci, později si opevněná sídla začala zřizovat také šlechta.\n\nNa stavbu románských kostelů a hradů se začal používat kámen, zatímco v některých zemích (patří mezi ně i Čechy a Morava) se dosud stavělo především ze dřeva. Nepravidelné a nestejně velké kusy kamene se spojovaly dohromady větším množstvím malty. Zdi bývaly důkladné, široké několik metrů. Není divu, že málo členité stavby působily mohutným až těžkopádným dojmem. Mezi typické znaky románského slohu patří půlkruhový oblouk. Najdeme ho u vchodů a oken, ale také jako valenou klenbu. Používala se vedle plochých trámových stropů k překlenutí vnitřních prostor. Kromě toho již znali stavitelé křížovou klenbu (opírající se o dva oblouky). Tíha klenutého stropu spočívala na masivních zdech a sloupech, které byly zakončeny ozdobnými hlavicemi. Těžké zdivo neumožňovalo stavět širší dveřní ani okenní otvory. Okna věží a velkých sálů v hradních palácích bývala sdružena dvě až čtyři vedle sebe, oddělena sloupky. Vchody zdobily umělecky zpracované portály.\n\nVnitřek kostelů se většinou omítal. Architekturu vhodně doplňovala sochařská výzdoba a nástěnné malby. Zobrazovaly výjevy z Bible nebo ze života svatých, a názorně je tak přibližovaly věřícím, kteří neuměli číst. Podobné náměty se objevovaly také při výzdobě rukopisů. Malířská výzdoba knih a knižní desky, bohatě zdobené vyřezávaným dřevem, vzácnými kovy či drahokamy, patří stejně jako šperky k typickým projevům románského slohu v oblasti uměleckých řemesel.\n\nVnitřní zařízení hradů bývalo tehdy ještě poměrně jednoduché. Skládalo se ze základních kusů nábytku. Důležitá byla truhla, do které se ukládaly potřebné předměty včetně oblečení. Sloužila také k sezení nebo ležení. Postel, stůl, křeslo a stolička měly jednoduché tvary. Svítilo se svícemi nebo loučemi upevněnými do svícnů. Hlavním zdrojem tepla byl otevřený oheň v krbu.\n\n\n\n\n\n\n\n\n\nV Anglii se nazývá románská architektura jako Normanská architektura (Norman architecture).\n\n\n\n\n\n\n"}
{"id": "21953", "url": "https://cs.wikipedia.org/wiki?curid=21953", "title": "Audiokazeta", "text": "Audiokazeta\n\nAudiokazeta je zvukový nosič obsahující magnetickou pásku, na kterou lze zaznamenat zvuk a data například v kazetových magnetofonech nebo diktafonech. Audiokazety jsou buď analogové, nebo digitální (DAT, DCC). Obdobou a později navrženým typem analogové audiokazety je \"mikrokazeta\" (Microcassette). Ta však nalezla uplatnění především v diktafonech.\n\nKompaktní audiokazeta byla představena nizozemskou firmou Philips v roce 1963 v Berlíně. Její tvůrce předpokládal, že bude využívána v přenosných magnetofonech pro záznam mluveného slova nebo nenáročné hudby bez požadavku na věrnou reprodukci (ten v té době plnily cívkové magnetofony). V dosažení shodných parametrů kvality zvuku bránily od začátku kazetám následující vlastnosti: Nízká rychlost posuvu pásku (4,76 cm/s) mající za následek malý kmitočtový rozsah a vysokou úroveň šumu, dále malá šířka stopy (hlavně u stereofonních přístrojů) a záznam levého a pravého kanálu do souběžných stop vedle sebe (u cívkových magnetofonů jsou umístěny ob jednu stopu). Následkem je vysoká hodnota přeslechů mezi kanály. Nevyhovující je i geometrie páskové dráhy (hlavy a přítlačné prvky jsou v rovině, nikoliv v půlkruhu). Pásková dráha navíc není uchycena pevně, ale přisouvá se k pásku po zapnutí magnetofonu. Záznamová a snímací hlava musí být kvůli tomu přitlačována k pásku polštářkem, který je součástí kazety (problém s dodržením optimální kolmosti hlav vůči pásku).\n\nJednotná rychlost posuvu pásku (přístroje s jinou rychlostí byly zcela ojedinělé) a uspořádání stop, které umožnilo přehrávat stereofonní kazetu v monofonním přístroji a naopak bylo značnou výhodou oproti cívkovým magnetofonům, které používaly více rychlostí a odlišná (navzájem nekompatibilní) uspořádání stop.\n\nKazety postupně získaly na popularitě díky snadné manipulaci, uplatnily se nejen v přenosných přístrojích, ale i v autorádiích, přenosných přehrávačích (Walkmanech) a domácích sestavách. Výrobci spotřební elektroniky proto postupem času dokázali jejich největší nedostatky alespoň do určité míry odstranit.\nProblém s kolísáním rychlosti posuvu pásku a přeslechy mezi kanály redukovalo použití vícemotorové mechaniky s dvojicí hnacích hřídelek a přítlačných kladek (dual-capstan). Na jejich pohon byl vyčleněn zvláštní motorek řízený krystalovým oscilátorem.\nVysoký šum pásku eliminovaly protišumové systémy Dolby B, Dolby C a v posledních letech výroby Dolby S. Někteří výrobci používali i jiné systémy (JVC – ANRS, Technics – dbx).\nV rámci zlepšení kvality zvuku byly vylepšovány i samotné kazety, resp. na trhu se objevily pásky s lepším chemickým složením. Kvůli lepší kompatibilitě s parametry magnetofonů byly kazety rozčleněny do 4 skupin:\n\n\nAudiokazety se přehrávaly oboustranně (kazetu bylo možné po dohrání na konec otočit a nahrávat na druhou stranu). Vyráběly v následujících délkách (číslo udává záznamový čas v minutách):\nC-30; C-60; C-90; C-100; C-120. K sehnání byly i atypické délky, např. C-45; C-50; C-74; C-80 a C-110. Kazety s délkou nad 100 minut měly velmi tenký pásek, proto se mohly používat jen v kvalitních a dobře seřízených přístrojích, jinak hrozilo zmačkání, v krajním případě až přetržení pásku.\n\nDigitální i analogové kazety postupně z trhu mizí, neboť jejich výroba je nákladná (zavádění a navíjení pásku, drahé lisovací formy) ani magnetofony pro jejich přehrávání a nahrávání již delší dobu nepatří k běžnému sortimentu. Nyní (tj. v únoru 2017) je lze zatím stále sehnat i v běžných elektroprodejnách, výběr je však velmi omezený na jeden nejvýše dva typy. Audiokazeta ve své době odolala konkurenci v podobě systému ELCASET (Sony) v 70. letech, nebo minidisku (Sony) v 90. letech 20. století. Začátkem 21. století kazety postupně vytlačily digitální formáty CD-R/RW a MP3. Nenahrané kazety lze stále zakoupit ve velmi omezeném sortimentu např. trafikách, velkoprodejnách elektro apod. Jde zejména o značku Maxell s pásky typu I o délce 90 minut. Typy II, III a IV již nejsou v prodeji.\n\nRozměry kazety jsou 10 × 6,3 × 1,3 cm (4 × 2,5 × 0,5 palců).\n\n\n\n"}
{"id": "21956", "url": "https://cs.wikipedia.org/wiki?curid=21956", "title": "Okres Písek", "text": "Okres Písek\n\nOkres Písek je okres v Jihočeském kraji. Jeho dřívějším sídlem byl Písek, který se nachází v jeho jihozápadní části.\nSousedí s jihočeskými okresy České Budějovice, Tábor a Strakonice a středočeským okresem Příbram. Písek a Milevsko jsou města s pověřeným obecním úřadem.\n\nK 31. prosinci 2003 měl okres celkovou plochu 1 138,13 km², z toho:\n\nSeverní část okresu je více zvlněná a větší plochu zde zaujímají lesy, naopak jižněji od Písku je krajina rovinatá s velkým významem zemědělství a rybníkářství. Rozsáhlé lesní plochy se nacházejí také i v Píseckých horách a údolí řek Otavy, Vltavy, Skalice a Lomnice.\n\nData k 1. 1. 2019:\n\n\nOkresem prochází část dálnice D4, dále silnice I. třídy I/4, I/19, I/20, I/22 a I/29.\nSilnice II. třídy II/102, II/105, II/121, II/123, II/138, II/139, II/140, II/159, II/175 a II/604.\n\nMěsta jsou uvedena tučně, městyse \"kurzívou\", části obcí .\n\nAlbrechtice nad Vltavou  •\n\"Bernartice\"  •\nBorovany •\nBoudy •\nBožetice  •\nBranice •\nCerhonice  •\nČimelice  •\nČížová  •\nDobev  •\nDolní Novosedly  •\nDrhovle  •\nHeřmaň •\nHorosedly •\nHrazany  •\nHrejkovice  •\nChyšky  •\nJetětice  •\nJickovice  •\nKestřany  •\nKluky  •\nKostelec nad Vltavou  •\nKovářov  •\nKožlí •\nKrálova Lhota  •\nKřenovice •\nKřižanov •\nKučeř •\nKvětov  •\nLety  •\nMilevsko  •\nMinice •\nMirotice  •\nMirovice  •\nMišovice  •\nMyslín •\nNerestce  •\nNevězice •\nOkrouhlá •\nOlešná •\nOrlík nad Vltavou  •\nOsek •\nOslov  •\nOstrovec  •\nPaseky  •\nPísek  •\nPodolí I  •\nProbulov •\nProtivín  •\nPřeborov •\nPředotice  •\nPřeštěnice  •\nPutim •\nRakovice •\nRažice  •\n\"Sepekov \" •\nSkály  •\nSlabčice  •\nSmetanova Lhota  •\nStehlovice •\nTálín  •\nTemešvár •\nVarvažov  •\nVeselíčko  •\nVlastec  •\nVlksice  •\nVojníkov  •\nVráž  •\nVrcovice •\nZáhoří  •\nZbelítov •\nZběšičky  •\nZhoř  •\nZvíkovské Podhradí •\nŽďár \n\nDo roku 1990 byla v okrese Písek také obec:\n\n\nDo 1. ledna 2007 byla v okrese Písek také obec:\n\n\n"}
{"id": "21966", "url": "https://cs.wikipedia.org/wiki?curid=21966", "title": "Josef Gočár", "text": "Josef Gočár\n\nJosef Gočár (13. března 1880, Semín – 10. září 1945, Jičín) byl český architekt. Jeho díla především z kubistického a funkcionalistického období patří k vrcholům české moderní architektury. Vysoce oceňován je také jeho podíl na urbanistických koncepcích některých měst, zejména Hradce Králové a Pardubic.\n\nNarodil se v roce 1880 v Semíně v rodině pivovarského sládka Aloise Gočára a manželky Anny, rozené Hüttlové. V roce 1891 se rodina přestěhovala do Bohdanče. Od roku 1892 studoval na nižší reálce v Pardubicích; v roce 1902 pak na Umělecko-průmyslové škole v Praze, nejprve mimořádně v ateliéru Jana Kotěry a později jako řádný žák jeho speciální školy.\n\nV období 1916–1919 sloužil v armádě.\n\nByl ženat s Marií Chladovou (1899–??), dcerou pardubického sládka. Manželé Gočárovi měli syna Jiřího, pozdějšího architekta.\n\nV roce 1924 byl jmenován po Kotěrově smrti profesorem na Akademii výtvarných umění v Praze, v roce 1928 byl zvolen rektorem této školy, funkci zastával do roku 1932. Na škole působil jako pedagog až do svého penzionování v r. 1939.\n\nRoku 1925 získal za návrh čs. pavilónu pro mezinárodní výstavu v Paříži Velkou cenu, r. 1926 řád francouzské Čestné legie.\n\nJosef Gočár zemřel v Jičíně, je pochován na vyšehradském Slavíně.\n\nOd roku 1905 začal s prvními projekty (sgrafitové domy v Hradci Králové). Po ukončení studia pracoval v Kotěrově ateliéru. V roce 1908 z něj vystoupil a osamostatnil se. Stal se také členem Sdružení architektů. Jako jeho první samostatné dílo je označována Červená vila Josefa Binka v Krucemburku (1908–1909). V letech 1909–1910 realizoval první větší projekty: schodiště u kostela P. Marie v Hradci Králové (stavba z armovaného betonu, spojnice náměstí s obvodní komunikací pod hradbami) a obchodní dům Wenke v Jaroměři. Z roku 1910 je rovněž železobetonová stavba vodojemu v Lázních Bohdaneč.\n\nV letech 1909–1910 vznikla rovněž významná stavba v Pardubicích – areál Winternitzových automatických mlýnů v malebném místě na pravém břehu řeky Chrudimky. Tento areál je doposud zachován a tvoří zde významnou dominantu.\n\nV následujících letech vytvořil nejvýznamnější díla své kubistické epochy: Dům U Černé Matky Boží v Praze a Lázeňský dům-Gočárův pavilon v Lázních Bohdaneč.\n\nPodílel se rovněž na tvorbě interiérů, vytvořil řadu bytových návrhů, nábytku (např. vnitřní zařízení pražské kavárny Hladovka).\n\nVe dvacátých letech začalo období tzv. rondokubismu a v této době vznikly další významné stavby. V letech 1921–1923 byla realizována stavba budovy Legiobanky v Praze Na Poříčí. Budova je pojatá jako těžká pětiosá palladiánská architektura s gutfreundovským reliéfem přes celou šířku překladu a parapetu, který je podepřený na obou koncích i nad vstupem plastikami Jana Štursy.\nNa počátku dvacátých let začal rovněž intenzivně pracovat v Hradci Králové. Gočár zde postupně zpracoval územní plán města, vytvořil regulační plán nábřeží, výstavbu v Labské kotlině, školní bloky (Gymnázium J. K. Tyla), střed města (dnešní Ulrichovo náměstí). Plány výstavby zahrnovaly rovněž systém vnějšího dopravního okruhu s radiálami směřujícími do centra města, mezi nimiž se střídají obytné čtvrti s plochami zeleně.\n\nV letech 1927–1928 probíhaly práce na kostele sv. Václava v Praze-Vršovicích (náměstí Svatopluka Čecha), jedné z nejpozoruhodnějších funkcionalistických staveb.\n\nNa konci dvacátých let začalo období konstruktivismu a Gočár pokračoval ve výstavbě v Hradci Králové. V letech 1927–1932 byla stavěna budova Ředitelství státních drah – železobetonová konstruktivistická budova s výplňovým zdivem.\n\nGočárova práce v Hradci Králové vrcholila v letech 1931–1936 návrhem a realizací budovy Okresního a finančního úřadu.\n\nDo období funkcionalismu patří i největší Gočárova práce pro Pardubice – projekt Grandhotelu a Okresního domu, který byl realizován v letech 1927–1931. Multifunkční, čtyřpatrový funkcionalistický palác, zabírající velkou plochu západní strany dnešního náměstí Republiky, měl několik společenských sálů, kavárnu, bar, hotelové prostory, kanceláře a v suterénu kino. Část fasády byla tehdy moderním způsobem obložena modrošedými skleněnými destičkami – opaxity, kavárna byla umístěna do nárožního půlkruhového proskleného arkýře. Počátkem 90. let přestal tento komplex sloužit svým účelům, stavba několik let chátrala a poté byla přestavěna na obchodní centrum.\n\n\n\n\n\n"}
{"id": "21970", "url": "https://cs.wikipedia.org/wiki?curid=21970", "title": "Kyselina dusičná", "text": "Kyselina dusičná\n\nKyselina dusičná je významná silná minerální kyselina. Její vzorec je HNO. K první přípravě kyseliny došlo ve 14. století někde v Evropě, ovšem je možné, že se jí podařilo připravit již ve 12. století v Indii (kvůli problémům s datací děl oné doby a nejednoznačnosti návodů v nich to ovšem zatím nelze potvrdit).\n\nČistá bezvodá kyselina dusičná (100%) je bezbarvá kapalina s hustotou 1,513 g/cm, která při teplotě -42 °C tuhne a vytváří bílé krystaly a vře při 83 °C. Na světle a vzduchu se již za pokojové teploty rozkládá na kyslík, oxid dusičitý a vodu.\n\n4HNO → 4NO + O + 2HO\n\nOxid dusičitý se následně rozpustí ve zbývající kyselině dusičné a začne ji zbarvovat do žluta, za vyšších teplot do červena. Čistá kyselina má tendenci vypouštět do vzduchu bezbarvý dým, u již znečištěné kyseliny se její znečištění projevuje zbarvením tohoto dýmu do červenohněda, uvolňuje se totiž oxid dusičitý. Takováto kyselina se označuje jako dýmavá kyselina dusičná, koncentrace jejího roztoku pak přesahuje 86 %.\n\nKoncentrovaná kyselina dusičná je 68,4%, s vodou vytváří azeotropickou směs. 1 l váží přibližně 1 400 g. Je nestálá, na vzduchu a světle se rozkládá na žlutohnědý jedovatý plyn, který obsahuje směs oxidů dusíku (souhrnné označení NO), někdy nazývaných nitrózní plyny, proto se uchovává v lahvích s tmavým sklem a dvojitým uzávěrem.\n\nKyselina dusičná je silná jednosytná kyselina a velmi silné oxidační činidlo schopné nitrovat velké množství organických sloučenin a látek.\n\nKyselina dusičná jako typická kyselina reaguje s hydroxidy, zásadotvornými oxidy a solemi slabších kyselin za vzniku vlastních solí, dusičnanů. Až na několik výjimek neodštěpuje při reakcích s kovy vodík jako většina ostatních kyselin, namísto toho se uvolňuje jeden z oxidů dusíku. Tento jev způsobují její silné oxidační vlastnosti. Ve vodném prostředí se úplně disociuje, dochází k uvolnění aniontu NO a vodíkového kationtu, který však následně vytvoří oxonium:\n\nHNO + HO → NO + HO\n\nKyselina dusičná, jak již bylo uvedeno, se řadí mezi velmi silná oxidační činidla, proto většinou při reakcích s kovy neodštěpuje vodík. Kyselina dusičná reaguje s kovy, výjimku představují například zlato či platina, se kterými nereaguje. Zlato a platina se však rozpouští v lučavce královské. Při reakci koncentrované kyseliny se uvolňuje oxid dusičitý:\n\nPři reakci zředěné kyseliny se uvolňuje oxid dusnatý:\n\nExistují však i výjimky, například dochází k uvolnění vodíku či oxidu dusného.\n\nNěkteré kovy, například chrom, hliník, železo apod. se rozpouštějí ve zředěné kyselině dusičné, zatímco koncentrovaná kyselina při reakci s takovýmto kovem vytvoří na povrchu kovu ochranou vrstvu oxidu, tj. ochranné vrstvy, která zabraňuje dalšímu průběhu reakce. Tento jev se označuje jako pasivace kovu.\n\nReakce kyseliny dusičné s nekovy s výjimkou křemíku a halogenů probíhají za vzniku oxidu dusíku, vody, ale ne soli kyseliny, jako u kovů, ale za vzniku oxidu nekovu na nejvyšším oxidačním stupni tohoto prvku.\n\nNapříklad při reakci koncentrované kyseliny dusičné s uhlíkem se uvolňuje oxid dusičitý (viz reakce s kovy) a zároveň oxid uhličitý:\n\nPři reakci zředěné kyseliny dusičné s uhlíkem dochází opět ke vzniku oxidu uhličitého, ale již nevzniká oxid dusičitý, ale oxid dusnatý:\n\nOrganické látky se působením kyseliny dusičné oxidují nebo nitrují. Právě nitrace je příčinou žloutnutí kůže, ke kterému dochází při polití. Žluté zabarvení způsobené reakcí kyseliny dusičné s bílkovinami se nazývá xantoproteinová reakce a používá se k důkazu bílkovin.\n\nKyselina dusičná je nebezpečná oxidující žíravina, poškozuje pokožku a sliznice, nebezpečné jsou i její výpary. Poleptání se projevuje charakteristickým zežloutnutím zasažených míst, což je důsledek reakce s bílkovinami.\n\nPrůmyslově se - od objevu tohoto postupu Wilhelmem Ostwaldem v roce 1908 - kyselina dusičná vyrábí oxidací azanu (čpavku, amoniaku) za katalýzy kovovou platinou za zvýšené teploty a tlaku:\n\n\nPoslední reakce vyjadřuje sumárně mnohem složitější děj, ve skutečnosti totiž při reakci oxidu dusičitého s vodou vzniká kromě kyseliny dusičné ještě kyselina dusitá, neuvolňuje se však již oxid dusnatý, ten vzniká až za následného rozkladu nestálé kyseliny dusité. Vzniklý oxid se následně opět zoxiduje na vyšší stupeň a opět vbíhá do reakce, až do té doby, než se veškerý oxid dusičitý přemění na kyselinu dusičnou:\n\n\nVýroba kyseliny dusičné s větší koncentrací však probíhá trochu jinak, takováto kyselina se připravuje za reakce oxidu dusičitého s vodou a kyslíkem pod tlakem 50 atm, v podstatě se jedná o reakci protichůdnou k rozkladu kyseliny na vzduchu a světle:\n\n4NO + 2HO + O → 4HNO\n\nLaboratorní příprava se většinou provádí jako vytěsnění z dusičnanu draselného, případně dusičnanu sodného pomocí kyseliny sírové a následnou destilací. Při použití koncentrované kyseliny sírové (96%) lze následnou destilací získat dýmavou kyselinu dusičnou o koncentraci 93 - 98 %.\n\nKyselina dusičná má velké upotřebení v průmyslu. Používá se například k výrobě výbušnin pomocí nitrace, dusíkatých hnojiv, barviv a laků, léků a různých organických sloučenin. V chemickém průmyslu, laboratořích a raketové technice se používá jako okysličovadlo.\n\n"}
{"id": "21976", "url": "https://cs.wikipedia.org/wiki?curid=21976", "title": "Bulat Okudžava", "text": "Bulat Okudžava\n\nBulat Šalvovič Okudžava, rusky , (9. května 1924, Moskva, Sovětský svaz – 12. června 1997, Paříž, Francie) byl básník, prozaik a šansoniér arménsko-abchazsko-gruzínského původu. V několika filmech působil jako scenárista, herec a autor filmové hudby.\n\nNarodil se v rodině komunistických funkcionářů, kteří přišli studovat na Komunistickou akademii v Moskvě ve čtvrti Arbat. Dětství strávil střídavě v Tbilisi a v Moskvě. V roce 1937 byli rodiče zatčeni v rámci stalinských čistek. Otec byl 4. srpna 1937 po vykonstruovaném procesu zastřelen, matka byla uvězněna v koncentračním táboře „Karlag“ (Карлаг), Karagandská oblast, Kazachstán. Bulat žil s babičkou v Moskvě.\n\nV roce 1942 se přihlásil ve svých 18 letech do Rudé armády jako dobrovolník. Druhou světovou válku strávil na frontě, která výrazně ovlivnila jeho tvorbu. Byl několikrát raněn. Po válce studoval filologii v Tbilisi, studia dokončil v roce 1950. V letech 1950–1954 pracoval jako učitel v obcích Šamordinovo (Шамордино) a Vysokiniči (Высокиничи) v Kalužské oblasti. V letech 1954–1956 pracoval jako redaktor nakladatelství \"Molodaja gvardija\" (Молодая гвардия), kde redigoval poezii v časopisu \"Litěraturnaja gazeta\" (Литературная газета). V té době začal psát a od roku 1955 také veřejně zpívat.. \nV roce 1956 po XX. sjezdu KSSS a po rehabilitaci rodičů vstoupil do Komunistické strany Sovětského svazu. V roce 1959 se přestěhoval zpět do Moskvy.\n\nProslavily ho především jeho lyrické písně, mimo nich však psal také historické romány, novely, básnické sbírky.\n\nV časopisech publikoval od roku 1953. První básnickou sbírku \"Lyrika\" (Лирика) vydal v roce 1956 v Kaluze, druhá sbírka \"Ostrovy\" mu vyšla v roce 1959.\n\nJeho prozaickým debutem byla povídka \"Ahoj študente\" (Будь здоров, школяр). O její vydání se zasloužil Konstantin Paustovskij. Významné autobiografické povídky jsou: \"Nás vzbudilo ráno již chladné...\" (Litěraturnaja gazeta 17, 1974) o odchodu mladičkých dobrovolníků do války; \"Soukromý život Alexandra Sergejeviče Puškina aneb použití nominativu v díle Michaila Jurieviče Lermontova\" (Litěraturnaja gazeta 47, 1976), kterou sám autor hodnotí slovy: „smutná povídka o mých smutných učitelských koncích“; \"Dílčí neúspěchy v celé řadě úspěchů\" (Družba narodov 1, 1979) groteska ze života mladého redaktora.\n\nV roce 1962 byl přijat do Svazu spisovatelů SSSR.\n\nV roce 1963 se mu dostalo prvního mezinárodního ocenění: obdržel hlavní cenu na básnickém festivalu Stružské večery v Jugoslávii za písničku \"Cínovej vojášek mýho syna\". Velkou popularitu získal především v Polsku.\n\nV roce 1971 vydal svůj první historický román \"Nebohý Avrosimov\", vyšlo časopisecky v roce 1969 pod názvem Бедный Авросимов (Družba narodov 1969), první knižní vydání vyšlo pod názvem \"Doušek svobody\", Глоток свободы, Politizdat, 1971).\n\nOkudžavovy písně byly hudebně jednoduché, přesto se jeho písně s vlastním doprovodem na sedmistrunnou kytaru staly velmi populární. Patřil ke skupině lidí, která se stavěla kriticky k socialistickému režimu, přesto neusilovali o jeho odstranění, usilovali o zlepšení podmínek v rámci socialismu.\n\nV roce 1991 během pobytu v USA se u něj projevila srdeční choroba. Musel absolvovat operaci srdce a po uzdravení již veřejně vystupoval velmi málo.\n\n\n\n\n\n\n\n\nPoprvé navštívil Československo v roce 1964. Tehdy zde veřejně nevystoupil, pro Československý rozhlas ale nahrál písničku \"Balada o starým králi\".\n\nOkudžavovi čeští překladatelé jsou Václav Daněk, Ludmila Dušková, Libor Dvořák, Milan Dvořák, Jiří Honzík, Petr Kovařík, Jaromír Nohavica, Anna Nováková, Jiří Vondrák.\n\nOkudžavovy písničky zpívali a zpívají:\n\nV roce 1975 napsal Vladimír Merta píseň „Na dluh Bulatu Okudžavovi“, která byla nahrána v roce 1988 na LP desce Vladimír Merta 1.\n\nV České republice hrál Okudžava dvakrát: 27. října 1995 koncertoval v Divadle Husa na provázku v Brně a 29. října 1995 v pražském Divadle Komedie. Brněnský koncert uváděl Jiří Vondrák, pražský pak Jiří Suchý. Tyto koncerty byly posledním vystoupením Bulata Okudžavy na veřejnosti.\n\n\n\n"}
{"id": "21980", "url": "https://cs.wikipedia.org/wiki?curid=21980", "title": "Česká komora", "text": "Česká komora\n\nČeská komora byla zřízena roku 1527 v Praze pod plným názvem rada komory královské. Zřídil ji Ferdinand I. ve snaze vytvořit úřad nezávislý na vlivu stavů a také proto, aby měl pod kontrolou správu královských financí. Šlo o nový typ úřadu zcela byrokratického charakteru, který byl obsazován jen králem placenými úředníky, kteří byli odpovědní jemu a nikoli stavovské obci. Někteří z nich dokonce nebyli Češi. Ferdinand vycházel z názoru, že organizovat správu královských příjmů a výdajů náleží výhradně panovníkovi bez ohledu na stavy a pokusil se upravit věc jednotně pro celou Českou korunu (tedy Čechy, Moravu, Slezsko a Lužici). Nový úřad nebyl po chuti stavům, kteří roku 1547 marně protestovali, aby byla komora obsazována českými úředníky a aby nejvyšší mincmistr nepodléhal komoře. \n\nZrušena byla za vlády Marie Terezie roku 1745, kdy její agendu nakrátko přejalo české místodržitelství. Od roku 1749 správu finančních záležitostí převzaly v jednotlivých českých zemích tzv. královské reprezentace s komorou.\n\nNová komora dostala instrukce v letech 1527, 1530 a 1548. Původně v jejím čele stál nejvyšší nebo starší rada a vedle něho byli čtyři placení radové. Starý mistr královské komory se stal pokladníkem (rentmistrem), pro kancelář a expedici byl zřízen komorní sekretář. Podle potřeby byl ke schůzím komory volán i prokurátor, královská prokuratura tedy byla s českou komorou úzce svázána, v podstatě se královský prokurátor stal advokátem české komory, které byl podřízen. Roku 1530 se mezi rady dostal také podkomoří. Nově byla komora organizována instrukcí z roku 1548: nadále v čele stál prezident z panského stavu, jemuž byli podřízení čtyři radové (z rytířského stavu), z nich jeden byl podkomoří, který byl ale přibírán jen na základě zvláštního vyzvání ke schůzím. Komoře byl podřízen nejvyšší mincmistr, pod jejím dohledem byl i hejtman německých lén. Tehdy bylo reorganizováno i účetní oddělení se čtyřmi účetními rady a kancelář měla dva sekretáře – českého a německého, to odpovídalo rozdělení agendy mezi českou a německou expedici. Komora byla orgán kolegiální – tzn. úředníci rozhodovali společně.\n\nJak řečeno, působnost komory se vztahovala na celou Českou korunu, později ale byly zřizovány ve vedlejších zemích samostatné finanční úřady, tím byla zužována působnost české komory pouze na Čechy samotné. Její věcná působnost se vztahovala na správu komorního majetku – tedy královského majetku (statků, regálů a měst), správu berní, účetní kontrolu a revizi všech finančních úřadů v zemi, zkoumání a zprostředkování královských dluhů a také soudila v některých komorních věcech, zejména ve sporech mezi poddanými a správci na královských statcích.\n\nFakticky byla česká komora pod dohledem dvorské komory, která se starala o přehled financí a finanční kontrolu ve všech zemích pod vládou Habsburků. Ve významných záležitostech se česká komora musela nejprve dohodnout s dvorskou komorou, dávala jí zprávy, dostávala od ní předpisy atd. Po formální stránce však byla česká komora nejvyšším úřadem finanční správy České koruny. Roku 1608 se stavové neúspěšně pokusili zbavit českou komoru závislosti na dvorské. Jistou dobu ještě prezidenta české komory navrhovala králi česká dvorská kancelář, ale později tak činila dvorská komora.\n\n"}
{"id": "21981", "url": "https://cs.wikipedia.org/wiki?curid=21981", "title": "Gelasius Dobner", "text": "Gelasius Dobner\n\nGelasius Dobner, Sch.P., řádovým jménem Gelasius a Sancta Catharina, vlastním jménem Job Felix Dobner (30. května 1719 Praha – 24. května 1790 Praha) byl český katolický kněz-piarista německého původu, osvícenský historik, propagátor kritické metody v dějepisectví, označovaný za zakladatele moderního kritického českého dějepisectví. Zpracoval kritický komentář k Hájkově \"Kronice české\", kterým položil základy moderní kritické české historiografie.\n\nNarodil se v rodině pražského truhláře Josefa Dobnera a Marie Anny, rozené Schäfflerové, studoval nejprve u jezuitů a potom u piaristů. Koncem třicátých let vstoupil do řádu a vystudoval filosofii a teologii, potom vyučoval na piaristickém gymnáziu ve Vídni a zároveň studoval práva. Prošel postupně několika piaristickými školami v Čechách a na Moravě (například Piaristické gymnázium v Kroměříži), roku 1752 byl postaven do čela právě zřízené piaristické školy v Praze. Pod patronací pražského světícího biskupa Václava Vokouna získal možnost studia historických pramenů v pražských církevních knihovnách.\n\nProslulost si však získal až kritickým rozborem připraveného vydání Hájkovy Kroniky české (\"Annales Hageciani\"). Přes nepřízeň domácích „kolegů“, kteří trvali na věrohodnosti Hájkovy kroniky, stalo se Dobnerovo dílo základem moderní české historiografie a sám autor se dočkal mnoha ocenění v rámci řádu i mimo něj (od Marie Terezie obdržel roční penzi 300 zlatých).\n\nPři práci nad Hájkovou kronikou v různých šlechtických či církevních archivech opsal mnoho dosud neznámých pramenů, které vydal roku 1764 v edici \"Monumenta historica Bohemica\". Kromě tří dílů Annales Hageciani se věnoval otázkám rozsahu Velkomoravské říše, původu cyrilice a hlaholice, staroslovanské bohoslužby v Českých zemích, otázkám vztahu českého státu k říši a podobně. Značná část jeho prací věnovaných listinnému materiálu českého a moravského původu a životopisy některých význačných českých dějepisců a kronikářů zůstaly v rukopise.\n\nDobner byl prvním českým moderním historikem, který stavěl na kritické metodě zkoumání písemných pramenů a odmítal neprověřené fabulace a výmysly, jež v té době často historickou práci provázely. Díky němu a jeho dílu byla česká historická věda ušetřena množství omylů a jejich napravování ve vrcholné vlastenecké éře, kdy se národní dějiny staly předmětem politizace.\n\nAž na výjimky byl za svého života ušetřen nenávistných kampaní, avšak jeho práce byla později zastíněna osobnostmi českého obrození, z nichž ovšem většina na něj navazovala. Málo přející vztah Čechů k duchovním v 19. a 20. století přivedl jeho jméno takřka na práh zapomnění.\n\nJméno Dobnerovo bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n\n"}
{"id": "21982", "url": "https://cs.wikipedia.org/wiki?curid=21982", "title": "Čerpadlo", "text": "Čerpadlo\n\nČerpadlo nebo pumpa (v olejové hydraulice nazýváno hydrogenerátor) je mechanický stroj, který dodává kinetickou, potenciální, nebo tlakovou energii tekutině, která skrz něj protéká. Poháněno bývá obvykle jiným strojem – zpravidla nějakým motorem. V praxi se však běžně vyskytují i malá čerpadla na pohon lidskou, dříve i zvířecí silou.\n\nV přeneseném významu slova se používá i výraz tepelné čerpadlo, což je zvláštní technické zařízení určené pro transport tepelné energie prostřednictvím teplonosného média. První čerpadla jsou známa již ze starověku. Sloužila převážně k dopravě vody a byla většinou poháněna lidskou nebo zvířecí silou.\n\nV současné době jsou využívána čerpadla mnoha konstrukcí ve všech odvětvích\nhospodářství (zemědělství, průmysl, doprava), ale i na mnoha místech v našich domácnostech.\n\n\nOdstředivá čerpadla se podle směru průtoku tekutiny vzhledem k ose otáčení rotoru dají dále rozdělit na\n\nProudová čerpadla se podle hnacího media (pára či plyn nebo jiná tekutina) se dělí na\n\n\nPoznámka: technický termín \"pumpa\" je lidový výraz používaný pro pístová čerpadla, správný termín pro správný význam je \"čerpadlo\" nebo technický nejpřesnější \"hydrogenerátor\".\n\n"}
{"id": "21983", "url": "https://cs.wikipedia.org/wiki?curid=21983", "title": "Magdalena Dobromila Rettigová", "text": "Magdalena Dobromila Rettigová\n\nMagdalena Dobromila Rettigová, dívčím jménem Artmannová (31. ledna 1785 Všeradice – 5. srpna 1845 Litomyšl), byla česká buditelka a spisovatelka, autorka kuchařek, básní, divadelních her a krátkých próz. Dodnes je známa především jako autorka knihy \"Domácí kuchařka\".\n\nJejí dětství nebylo příliš šťastné, poznamenalo je především úmrtí otce, Františka Artmanna (+1792), purkrabího na panství Všeradice u Hořovic, a smrt sourozenců. Po smrti její poslední sestry se matka s malou Magdalénou odstěhovala nejprve do Plzně. Magdaléna odmala projevovala vysokou inteligenci a zájem o učení. Rodinný přítel Eugenikus Frank, vychovatel v rodině hraběte Kounice, vedl Magdalénu k četbě a katolické víře, psal pro ni modlitební knížky. Matka ji sama také vyučovala německy, teprve v 10 letech ji poslala do školy. Další stěhování čekalo Magdalénu k tetě do Prahy. Zde se musela již starat o domácnost a pomáhat matce vydělávat na živobytí.\n\nDo svých 18 let Magdaléna žila v německojazyčném prostředí a neuměla česky. Díky seznámení se a následnému manželství s českým buditelem a spisovatelem Janem Aloisem Sudipravem Rettigem se z ní po sňatku z roku 1808 stala vlastenecky orientovaná buditelka. J. A. S. Rettig zastával jako právník funkci radního v několika městech, zejména ve východních Čechách. Rettigová s ním tak pobývala v Přelouči, Ústí nad Orlicí, Rychnově nad Kněžnou a posledních 11 let svého života v Litomyšli.\n\nRettig, který poznal schopnosti své ženy, ji neomezoval, ale naopak její první české verše cizeloval, přivedl jí na pomoc zkušené rádce a příležitostně je uveřejňoval se svými básněmi. Byl moderním mužem uznalým k ženské osobnosti a jejím vlohám. Měl porozumění pro svou pracovitou a aktivní manželku jako málokterý muž té doby.\n\nRettigová se po osobní smutné zkušenosti rozhodla věnovat zejména výchově a výuce dívek. Ve svých kurzech je učila hospodaření, vaření, domácím pracím a české literatuře. Půjčovala dívkám české knihy a předčítala jim z nich. Angažovala se ale i jinak, vedla svůj společenský salon, který nazývala \"kafíčková společnost\". Kromě toho se angažoval v obecně prospěšné činnosti: v Ústí nad Orlicí měla na starosti českou knihovnu, v Litomyšli prosadila vyčištění studánky a stavbu altánu. Pořádala literární posezení, na nichž se recitovaly české básně. Stála u všech významných kulturních akcí svého okolí a referovala o nich jako dopisovatelka časopisu Květy. Osobně se stýkala s vlastenci, s Františkem Palackým, s Josefem Jungmannem, Pavlem Josefem Šafaříkem a dalšími. S mnoha vlastenci vedla korespondenci. Výhradním vydavatelem jejích děl a jejím přítelem byl Jan Hostivít František Pospíšil, královéhradecký knihtiskař a nakladatel.\n\nPrvní literární pokusy M. D. Rettigové byly v němčině, podobně jako u jejích vrstevníků. Jako spisovatelka byla velmi plodná, napsala několik desítek drobnějších i rozsáhlejších děl. Pod vlivem svého muže a přátel se odhodlala psát a publikovat česky. Nejprve uveřejňovala drobné prozaické i veršované práce v časopisech Dobroslav, Čechoslav, Poutník slovanský, v almanachu Milozor a alamanachu Milina. Postupně vydala několik knih povídek pro mládež, které byly určeny především dospívajícím dívkám, byla výbornou vypravěčkou a může být pokládána za zakladatelku české \"červené knihovny\".\n\nPozději se věnovala výhradně literatuře prakticky zaměřené. Její tvorba nikdy nedosahovala vysokých uměleckých kvalit. Největší význam má Rettigová šířením národního vědomí a osvěty v ženském měšťanském prostředí, a především díky své \"Domácí kuchařce\", kterou nejenže rozšířila znalectví české kuchyně a sbírku kuchařských receptů, ale přispěla i k rozšíření českého jazyka v měšťanském a lidovém prostředí.\n\nZ díla Rettigové je dodnes nejznámější \"Domácí kuchařka\" vydaná poprvé roku 1826 a dále v mnoha vydáních více než sto let.\n\n\n\n\n"}
{"id": "21987", "url": "https://cs.wikipedia.org/wiki?curid=21987", "title": "Balkánská kuchyně", "text": "Balkánská kuchyně\n\nBalkánská kuchyně převažuje od Maďarska přes Rumunsko, Bulharsko, dřívější Jugoslávii až po Albánii. Tyto země jsou rozmanité, a proto je rozmanitá i jejich kuchyně. Balkánská kuchyně se vzájemně ovlivňovala s kuchyní italskou, tureckou, maďarskou a rakouskou. Tato kuchyně se liší ve vnitrozemí, kde je spíše chudá, a na pobřeží, kde je bohatá. Čím více geograficky na východ, tím je patrnější orientální vliv v kuchyni. Důraz se klade jak na to, co přijde na stůl, tak i na pohostinnost lidí. Pohostinnost a společné stolování u oběda hraje důležitou roli společenské soudržnosti. Pro ohlášené hosty se jídlo připravuje už několik dní předem.\n\nBalkánské menu začíná různými předkrmy, které mají povzbudit chuť k jídlu. Jsou to např. olivy, oříšky, Prosciutto (druh syrové šunky), salámy, mazlavé sýry a v oleji nebo octu nakládaná zelenina. Ucelenými předkrmy jsou pasty ze sýra, maso nebo zelenina, pečený lilek, jídla z vajec a nadívané vinné listy. Také polévky jsou pokládané za předkrm a před hlavním jídlem se podává často vývar. \n\nK hlavnímu jídlu se podává často místní ryba, maso či zelenina. Balkánská kuchyně zná mnoho grilovacích receptů, například grilované ražniči a čevapčiči. K tomu se podává salát (v Bulharsku je typický šopský salát) a čerstvý chléb, především v Bosně se tato jídla zapíjí většinou kajmakem, což je druh kyselé smetany. K ragú a jiným minutkám se dávají přílohy jako kukuřice nebo knedlík. Oblíbené jsou také pokrmy z kotlíku. Ty se připravují při různých svátcích a společenských oslavách pro větší skupiny na otevřeném ohni. Vaří se čobanac, podobný guláši, dále srbská fazolová polévka, a také rybí paprikáš (\"Riblji paprikas\") - vývar z dušených kousků ryb (kapra), kterým se zalévá cibulo-paprikový základ připravený na sádle či slanině. K tomu se servírují doma vyrobené nudle. \n\nV Bosně zná každý \"Bosanski Lonac\", tradiční dušené jídlo z masa a zeleniny. Na závěr se podávají opět sýry a čerstvé ovoce, k tomu sladké drobné pečivo a silná turecká káva, která se připravuje v džezvě.\n\nV Balkánské kuchyni se spotřebuje hodně tuků a olejů. V rolnických oblastech se používá sádlo vypečené z husy. Na jihu, na dalmatském pobřeží je zase všudypřítomný olivový olej lisovaný ze středně velkých oliv. Bývá okořeněný paprikou a česnekem. \n\nVe středozemní oblasti se také používá hodně bylin ke kořenění i kořenné směsi (např. čubrica). Mnoho známých bylin roste divoce podél pobřeží a mají proto intenzivnější chuť a vůni než pěstované doma. Typické pro balkánskou kuchyni jsou majoránka, bazalka, šalvěj, mateřídouška, rozmarýn a kopr. Do pečiva se přidává také sušené ovoce. Rovněž mandle, fíky, hrozinky jsou všudypřítomné.\n\n"}
{"id": "21999", "url": "https://cs.wikipedia.org/wiki?curid=21999", "title": "Česká kuchyně", "text": "Česká kuchyně\n\nČeská kuchyně je specifickým typem kuchyně středoevropské. Jsou pro ni typické hustší polévky se zavářkou a mnoho druhů omáček s dušeným masem, v obou případech se základem vařené či dušené zeleniny, často se smetanou, a pečená masa s přírodními omáčkami. Mnoho druhů koláčů a pečiva, které jsou populární ve střední Evropě, pochází z české kuchyně. Přesto většina jídel české kuchyně není původně českých. Česko má bohatou nabídku polních plodin, ovoce, zeleniny, ryb i zvěře. Podle toho je také pestrý český jídelníček. V Česku je také rozšířen sběr hub, které jsou poměrně častou přísadou jídel. České menu se obvykle skládá ze dvou nebo více chodů - prvním je tradičně polévka, druhým hlavní jídlo, a doplňkovými chody pak dezert, kompot nebo zeleninový salát.\n\nDůležitou součástí české kuchyně a tradičního stravování je polévka. Nejčastěji vývary s různými vložkami či zavářkami a přidáním upravené zeleniny a rostlinného koření. Často jsou připravovány polévky zahuštěné (obvykle s použitím jíšky), luštěninové a s podílem masa, uzeniny nebo drobů, které jsou podávány i jako samostatné jídlo s pečivem. Tradiční polévky: bramborová, česnečka, gulášová, dršťková, fazolová, zelná s klobásou, hovězí s játrovými knedlíčky a nudlemi, kulajda a houbová polévka.\n\nU hlavních jídel dominuje jídlo z masa, hlavně vepřové, hovězí a drůbež. Oblíbeny jsou i pokrmy z mletého masa, sladkovodní ryby, králík a zvěřina. Tradiční pokrmy jsou vepřový řízek, vepřo knedlo zelo, pečené vepřové maso, různé guláše, smažený kapr nebo pečená sekaná.\n\nNezastupitelnou úlohu v české gastronomii hrají omáčky, často velmi hutné a výživné s použitím smetany. Jako základ se používá bešamel, někdy je místo něj na zahuštění použita jíška. Typické omáčky jsou koprová, houbová, rajská, smetanová nebo papriková.\n\nJako příloha k masu se v české kuchyni používá různě tepelně upravené zelí, kapusta a špenát, dále všechny běžné přílohy (těstoviny, brambory, rýže) a českou specialitou jsou knedlíky, které se připravují nejčastěji z obilné mouky s přidáním nakrájené housky (houskové knedlíky), nebo (bramborové knedlíky) z uvařených brambor, mouky a krupice.\n\nV restauracích je jedním z nejoblíbenějších jídel smažený sýr, hovorově „smažák“, k pivu v hospodách např. utopenci a nakládaný hermelín.\n\nPodle sezónní dostupnosti jsou v české kuchyni připravována i jídla zeleninová (smažený květák, lečo s vejci), velkou tradici mají pokrmy z lesních i pěstovaných hub a také sladká jídla s ovocem a moučníky.\n\nZ ovoce se kromě běžných druhů používají také meruňky a broskve. V české kuchyni se také používá mák a povidla.\n\nČeský kapr, chovaný převážně v jižních Čechách, se exportuje i do zahraničí.\n\nNa Vánoce se jí kapr (v některých rodinách řízek či vinná klobása) a bramborový salát, peče se cukroví.\n\nČeské pivo má lahodnou chuť a skvěle se hodí k české kuchyni. České pivo je světoznámé a má dlouhou tradici. Pojem „české pivo“ pro mnohé znamená nejlepší nápoj tohoto druhu na světě. Nejznámější je Pilsner Urquell (Plzeňský Prazdroj), Budweiser z Českých Budějovic a Staropramen. Před rokem 1948 bylo v dnešní České republice nesčetně pivovarů, jejich počet se pak ale výrazně snížil – dnes již existuje poměrně málo velkých pivovarů. Je zde sice stále i určité množství větších a středních pivovarů, které jsou však často vlastněny velkými nadnárodními pivními korporacemi. Od konce nultých let dvacátého prvního století začal v Česku prudký nárust počtu malých řemeslných pivovarú, které často navázaly na tradici původních pivovarů zvláště v menších obcích. Tyto menší pivovary se kromě v Česku oblíbeného piva plzeňského typu zabývají hlavně dalšími typy piva. Česko obsazuje tradičně první příčku ve spotřebě piva na osobu v celosvětovém srovnání (ročně 150–160 litrů piva na osobu).\n\nVedle chmele (Žatecko) se v Česku pěstuje i vinná réva, a to zejména na jižní Moravě (např. Znojmo, Velké Pavlovice, Valtice, Čejkovice apod.), ale i v Čechách (u Mělníka nebo Litoměřic).\n\nČastým dezertem jsou české buchty a moučníky. Většinou jde o sladké pokrmy z nejrůznějších druhů těst s náplní nebo polité čokoládou či jinou pochutinou. Je mnoho oblíbených buchet a dortů, skoro každá rodina, která peče, má své speciality. Není však moc vyloženě „lidových“ receptů, které by převažovaly nad ostatními. Mezi suroviny patří potraviny rostlinného původu (např. rebarbora a různé druhy ovoce), různá drobení, čokoláda, povidla nebo mák. Do dortů se přidávají piškoty, krémy, domácí šlehačky, marcipánové ozdoby a podobně.\n\nNa Vánoce se peče cukroví např. perníčky z medového těsta, různé ořechové lodičky, pusinky ze sněhu z bílků atd.\n\n\n\n\n\n\n\n"}
{"id": "22001", "url": "https://cs.wikipedia.org/wiki?curid=22001", "title": "Vrahovice", "text": "Vrahovice\n\nVrahovice (německy: \"Wrahowitz\", latinsky: \"Vrahovicium\") jsou místní část Prostějova v severovýchodní části města. Žije zde asi 3 300 obyvatel. Ve Vrahovicích se slévají potoky Romže a Hloučela, které tvoří říčku Valová. Na katastru se ještě nachází Vrbatecký kopec (též zvaný Vrbák), který má výšku 263,1 m n. m.\n\nNachází se zde kostel sv. Bartoloměje, dále pošta (PSČ 798 11), základní škola, několik hostinců, železniční zastávka a arboretum.\n\nVrahovice jsou vesnicí podélného typu, která se rozkládá na obou březích říčky Romže. Na západě jsou ohraničeny říčkou Hloučela, která se spolu s Romží ve Vrahovicích stýká ve Valovou. Ze severu jsou Vrahovice lemovány železniční tratí z Prostějova do Olomouce. Asi kilometr na západ od Vrahovic se nachází dálnice D46. Vrahovice se nacházejí v nadmořské výšce 220 m n. m., nejvyšší bod Vrbatecký kopec (též zvaný Vrbák) má výšku 263,1 m n. m.\n\nKatastr sousedí s katastrálními územími Prostějov, Držovice na Moravě, Dubany na Hané, Vrbátky, Štětovice a Čechůvky.\n\nPodnebí je mírné kontinentální. Průměrná teplota je 19–20 °C, průměrná lednová teplota -2 °C. Velmi úrodná půda – černozem, umožňuje intenzivní zemědělské hospodaření. Z nerostného bohatství má význam pouze cihlářská hlína. Kvůli průmyslovým podnikům a dopravě je špatná kvalita ovzduší.\n\nFrantišek Kopečný uvádí, že název pochází od osobního jména Vrah. Slovo „vrah“ původně znamenalo „nepřítel“, současný význam slova převládl až v pozdější době.\n\nPrvní písemná zmínka pochází z roku 1337. První kostel je zmiňován v roce 1360. Tento kostel v roce 1586 při požáru obce vyhořel. Hned poté byl postaven nový, který byl používán až do roku 1831, kdy byl zbourán a nahrazen novým. Ten dal na vlastní náklad postavit v letech 1831–1836 Jan Josef hrabě Seilern, majitel kralického panství, ke kterému patřily i Vrahovice.\n\nV těsné blízkosti Vrahovic stávala obec Trpenovice (dnešní Trpinky), která byla po r. 1466 připojena k Vrahovicím a dnes tvoří její nedílnou součást. Poblíž Vrahovic stávala i vesnice Rakousky, která je poprvé zmiňována v roce 1356 a zanikla na konci 15. století.\n\nV minulosti patřily Vrahovice několika panským rodům. Posledními majiteli se stali Seilernové, když Jan Bedřich svobodný pán ze Seilernu koupil Vrahovice spolu s Kralicemi na Hané a několika vískami (Kralické panství) v roce 1725 za 117 000 zlatých.\n\nPo zrušení panského zřízení se stal prvním starostou Jan Frébort. Největší rozvoj zažila obec Vrahovice v dobách první republiky a v prvních letech po druhé světové válce, kdy byl starostou Josef Stříž. Tehdy byly postavena silnice do Prostějova a do Vrbátek, postaveny mosty přes Hloučelu a Romži, vysazen obecní sad a vystavěna radnice.\n\nZa druhé světové války odešli tři občané Vrahovic bojovat v RAF: Alois Dvořák, Adolf Podivínský a František Vrbka. Nacisté postavili na Vrbateckém kopci nad Vrahovicemi pozorovatelnu, kterou používali k hlídání železniční trati Prostějov–Olomouc. Po válce byl ve Vrahovicích Okresním národním výborem v Prostějově zřízen internační tábor pro Němce, kteří měli být odsunuti z okresu Prostějov.\n\nDříve samostatná obec byla v roce 1950 připojena k Prostějovu a v roce 1954 se odtrhla. Roku 1960 se spojila se sousedními Čechůvkami, k Prostějovu byla definitivně připojena roku 1973. V průběhu 90. let 20. stol. se objevovaly hlasy pro odtržení od Prostějova, k tomu ale nedošlo.\n\nDne 9. prosince 2004 došlo ve Vrahovicích k železničnímu neštěstí, kdy se vojáci, vracející se z cvičení, srazili s projíždějícím vlakem na železničním přejezdu vedle stanice Vrahovice. Nehoda si vyžádala pět mrtvých, dalších osm lidí bylo zraněno. Vedle místa tragédie byl postaven malý pomník.\n\nV době nacistické okupace Prostějov tlačil na připojení Vrahovic k Prostějovu. Tehdy si uhájily samostatnost. Další návrhy na připojení Vrahovic byly činěny v letech 1946–1947, ale představitelé obce s tím opět nesouhlasili a nepovažovali to za výhodné. K připojení došlo až po komunistickém převratu, kdy bylo možné rozhodovat shora bez souhlasu obcí. V roce 1950 rozhodl Okresní národní výbor Prostějov o připojení k Prostějovu. V roce 1954 byly Vrahovice rozhodnutím Krajského národního výboru opět osamostatněny. V roce 1973 byly Vrahovice znovu připojeny k Prostějovu. V 90. letech a po roce 2000 sílila nespokojenost obyvatel Vrahovic a sousedních Držovic. V obou městských částech se projevovala touha po znovuobnovení samostatnosti, byly kritizovány nedostatečné investice, přehlížení ze strany představitelů města a malá možnost ovlivnit dění. Představitelé města naopak argumentovali tím, že do těchto částí se má v budoucnu investovat. V roce 2006 se Držovice po referendu osamostatnily, ve Vrahovicích se referendum nekonalo a v současnosti zůstávají částí Prostějova.\n\nOd přelomu 19. a 20. století dochází k nástupu průmyslu. Prvním významnějším podnikem byla cihelna, která fungovala mezi lety 1901–1963.\nV 50. letech došlo k nucené kolektivizaci a bylo založeno JZD Vrahovice, které funguje dodnes jako ZD Vrahovice. V 60. letech 20. století byl na území Vrahovic postaven areál Oděvního průmyslu, ale později došlo ke změnám hranic katastrálního území a areál OP byl připsán k Prostějovu. V současnosti ve Vrahovicích působí několik průmyslových závodů.\n\nVrahovice jsou napojeny na prostějovskou městskou hromadnou dopravu, kterou provozuje společnost FTL. Do Vrahovic jezdí autobusová linka číslo 5. Vrahovicemi prochází i několik dálkových autobusových linek. Vrahovice jsou napojeny i na vlakovou dopravu. Obcí prochází železniční trať Nezamyslice–Olomouc.\n\nVývoj počtu obyvatel za celou obec i za její jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nŠkola byla ve Vrahovicích zřízena v roce 1822.\nV roce 1884 byla postavena současná budova základní školy, která pod názvem Základní škola Prostějov, ul. Vl. Majakovského funguje dodnes. Původně měla budova školy jen přízemí a patro, v roce 1937 byla rozšířena o další patro. V roce 1984 byla postavena druhá budova školy, ta byla ale brzy po svém otevření z hygienických důvodů uzavřena a znovu byla používána od roku 1986. V roce 2002 byla přistavěna nová tělocvična. V roce 2012 byla druhá budova školy zbořena a na jejím místě postavena nová školní budova. Starší budova školy zatím stále čeká na rekonstrukci.\n\nKromě základní školy se zde nachází ještě mateřská škola na Smetanově ulici.\n\n\nV obci stával ještě památník scelování z konce 20. let 20. století a socha sv. Jana Sarkandera z 18. století.\n\nVe Vrahovicích se nacházejí dva státem chráněné památné stromy:\n\n\n\nNejstaršími spolky ve Vrahovicích byly Čtenářsko-pěvecký spolek Sušil (1871) a Čtenářsko-pěvecký spolek Svatopluk (1875). Největší rozmach zažívaly spolky v době První republiky, kdy v obci působil Sbor dobrovolných hasičů, Sokol, Orel, Odbor Národní jednoty, sportovní klub S. K. Vrahovice, Spolek domkařů a malorolníků Domovina, Místní jednota republikánského dorostu a Odbor pro zájmy venkovských žen. V současné době zde působí šest spolků:\n\nMimo tyto oficiálně zaregistrované spolky v obci působí ještě jeden další, který nemá právní subjektivitu: rybářské sdružení „Nemary“, jehož název vznikl jako akronym za NEbereme MAlé RYby.\n\n\n\n\n"}
{"id": "22003", "url": "https://cs.wikipedia.org/wiki?curid=22003", "title": "Jon Lech Johansen", "text": "Jon Lech Johansen\n\nJon Lech Johansen (* 18. listopadu 1983 Harstad), také známý jako DVD Jon, je Nor, který je spoluautorem DeCSS, softwaru na dešifrování disků DVD Video používajících šifrování CSS. V roce 2002 byl postaven organizací Motion Picture Association of America (MPAA) před norský soud, ale byl shledán nevinným. Při druhém soudním slyšení v roce 2003 byl opět zproštěn viny.\n\n"}
{"id": "22008", "url": "https://cs.wikipedia.org/wiki?curid=22008", "title": "DVD-Video", "text": "DVD-Video\n\nDVD-Video je videoformát používaný pro komerční distribuci filmů na DVD discích. Základní technické informace (např. kapacita, médium pro vytvoření DVD-Video disku) jsou stejné jako běžné DVD. Dalšími typy DVD podle obsahu jsou DVD-Audio a DVD Data.\n\nDVD-Video je způsob uložení videozáznamu na DVD nosiči. Ke kompresi obrazu se používá standard MPEG-2 Video. Pro kódování zvukové stopy se standardně používá formát Dolby Digital (AC-3), někdy bývá použit i kvalitnější zvuk ve formátu DTS. Nekomprimovaný formát PCM se používá méně (častěji u hudebních titulů) a MPEG-2 audio se již téměř nepoužívá. Na přehrávání DVD-Video médií uživatel potřebuje zařízení obsahující DVD mechaniku a dekodér MPEG-2 (např. přehrávač DVD nebo osobní počítač s mechanikou DVD a softwarovým přehrávačem DVD).\n\nU DVD filmů se setkáme s datovou rychlostí 3–10 Mbit/s (dle specifikace je maximální průměrný datový tok 9,8 Mbit/s, maximální špičkový datový tok 15 Mbit/s). Vyšší počet zvukových stop nebo množství dodatečného materiálu (tzv. extra materiál – fotogalerie, film ve verzi „režisérův sestřih“, záznamy z natáčení, rozhovory s herci, nepoužité scény a jiné) mají často za důsledek, kvůli omezené kapacitě DVD média, nižší datovou rychlost (a tím i kvalitu obrazu) hlavního filmu; stále častěji se však pro uložení většího množství extra materiálu používá další disk.\n\nPůvodně byly pro DVD-Video v zemích využívajících standard PAL standardizované pouze zvukové formáty PCM, MPEG-2 a starší MPEG-1 layer II s datovým tokem do 224 kbit/s (který se však téměř nepoužívá). Přes nevoli společnosti Philips bylo 5. prosince 1997 pod tlakem veřejnosti DVD Fórem schváleno rozšíření standardizovaných zvukových formátů o formát Dolby Digital (AC-3). Pro DVD-Video disky bylo použití formátu Dolby Digital přijato jako \"volitelné\" a pro přehrávače DVD byla podpora formátu Dolby Digital určena jako povinná.\n\nV zemích, ve kterých se používá standard NTSC, musí každý film obsahovat zvukovou stopu aspoň ve formátu PCM nebo Dolby Digital a všechny NTSC přehrávače musí minimálně tyto dva formáty podporovat. Všechny ostatní formáty kódování zvuku jsou volitelné. Tím se zabezpečuje kompatibilita DVD-Video disků, které je tak možno přehrát na libovolném kompatibilním přehrávači DVD.\n\nDVD-Video disk musí povinně obsahovat adresář s názvem VIDEO_TS, které obsahují soubory s příponou vob, ifo a bup. V těchto souborech jsou uložené všechny potřebné složky video obsahu, jako je obraz, zvuk, hlavní nabídka, informace o kapitolách a titulky.\n\nDVD-Video disky většinou obsahují více zvukových stop, které doprovázejí obrazový záznam. (např. originální zvuková stopa filmu, ale i zvuková stopa s dabingem v jazyku země, kde se daný film prodává, nebo zvuková stopa s komentářem režiséra atd.).\nVětšinou obsahuje alespoň jedna stopa vícekanálový zvuk, kterým se dociluje působivého prostorového ozvučení.\n\nDisky DVD-Video obvykle poskytují i několik stop s titulky v různých jazycích (je možné se setkat i s jejich speciální verzí, kdy titulky obsahují i informace o zvucích pro diváky se sluchovou vadou, např. \"výbuch\", \"smích\", \"rozbíjí se sklo\" apod.).\n\nDVD-Video může obsahovat i informace o kapitolách (angl. \"chapters\"), které umožňují jednodušší vyhledávaní určitého úseku (např. když chcete pokračovat ve sledování filmu později, můžete si zapamatovat kapitolu, kterou jste viděli jako poslední). Když je pro to na disku DVD-Video dostatek místa, může záznam obsahovat několik verzí konkrétních scén (tzv. úhly pohledů, ang. \"angles\"). Tato funkce se využívá na zobrazení alternativního obsahu scény, kterým nemusí být jen pohled z jiného úhlu. Často se tato metoda používá jako součást lokalizace obsahu DVD-Video disku, např. na zobrazení různých jazykových verzí obrázků, které obsahují psaný text, pokud se na to nedají použít titulky.\n\nStruktura DVD-Videa se vytváří a programuje při procesu, který se nazývá DVD authoring.\n\nProdávané DVD-Video disky bývají často šifrovány kódováním CSS, které má (neúspěšně) bránit digitálnímu kopírování DVD-Video disku, dále se obvykle používají regionální kódy a zakázané uživatelské operace (UOPs). Všechny DVD přehrávače musí umožňovat kódování analogového videosignálu technologií Macrovision\n\nKaždý DVD-Video disk obsahuje jeden nebo více regionálních kódů, vymezujících region, pro který je daný disk určen. Komerční DVD-Video přehrávače mají pevně nastaven kód regionu a disky s jiným kódem nepřehrají. Teoreticky tato funkce umožňuje filmovým společnostem kontrolovat dobu, kdy se daný film objeví v daném regionu. Ve skutečnosti však řada přehrávačů umožňuje přehrát jakýkoliv DVD-Video disk, nebo je lze pro tento účel upravit.\n\nFunkce není příliš populární u zákazníků, kteří zjistí, že v zahraničí legálně koupené DVD si na svém domácím přehrávači nemohou přehrát.\n\nStandard DVD-Videa umožňuje použít celkem 8 zvukových stop, 32 různých titulků a až 8 různých úhlů záběrů kamery.\n\nHlavní (konkurenční) výhodou DVD-Video disků oproti videokazetám VHS je kromě kvality záznamu i místo pro různý dodatečný materiál, který se přikládá k hlavnímu filmu, jako např. dokumentární záznamy, nepoužitý materiál, komentáře, jednoduché hry nebo krátké klipy.\n\n"}
{"id": "22012", "url": "https://cs.wikipedia.org/wiki?curid=22012", "title": "Los Angeles", "text": "Los Angeles\n\nLos Angeles (výslovnost v americké angličtině , přibližně do 50. let 20. století také [lɔːs ˈængələs]; výslovnost v britské angličtině ; počeštěná výslovnost [los endžls; los endželes], SSJČ připouští i formy [los angeles; los endžilis], které reflektují starší americkou a britskou výslovnost)\nčasto zkráceně též L.A., je po New Yorku druhé nejlidnatější město USA, středisko stejnojmenného okresu. Los Angeles je jedno z nejvýznamnějších světových center kultury, vědy, technologií, mezinárodního obchodu a vzdělání. Leží na západě země u jižní hranice s Mexikem ve státu Kalifornie na pobřeží Tichého oceánu. Vlastní město má rozlohu 1 302 km² a má 3 885 000 obyvatel (odhad 2013), celá metropolitní oblast pak téměř 10 000 000. Metropolitní oblast tvoří přes 80 samostatných měst a městeček (Long Beach, Pasadena, Burbank, Beverly Hills, Inglewood, Compton, Torrance, Santa Monica atd.) a jen jedno z nich je právě „City of Los Angeles“. Kromě Downtownu (jak se označuje centrum L.A., ve kterém se nachází několik mrakodrapů), tvoří Los Angeles a okolí většinou nízké rodinné domky. Proto zde dojížděním do práce lidé stráví dvakrát víc času než v ostatních amerických městech. I když se zvyšuje počet hispánských obyvatel, způsobený hlavně imigrací chudých Mexičanů, kriminalita klesá.\n\nŠpanělé poprvé přistáli v této části kalifornského pobřeží v roce 1542, ale L.A. založili teprve 4. září 1781 jako malé misijní sídlo pod názvem \"El Pueblo de Nuestra Señora la Reina de los Ángeles de la Porciúncula\" (Město Naší Paní, královny andělů z Porciunkule). Od 20. do 40. let 19. století náleželo L.A. s celou Kalifornií Mexiku, teprve roku 1846 bylo obsazeno americkým vojskem a roku 1850, kdy mělo 1 600 obyvatel, začleněno do Spojených států amerických. Napojení na železniční síť se město dočkalo roku 1873, v roce 1879 už mělo první univerzitu, a díky svému významu coby přístav začalo růst. Ačkoliv je ohrožované častými zemětřeseními, město žádným velkým poničeno nebylo. V roce 1913 byl vybudován do města nový vodovod, díky němuž do města přišlo mnoho imigrantů. V letech 1932 a 1984 se konaly ve městě X. a XXIII. letní olympijské hry. Jako následek vládního plánu v 80. letech na podporu a rozvoj Kalifornie se Los Angeles stalo městem bohatých (kteří mají domy na luxusních předměstích, jako je Beverly Hills, atd.), ale také městem chudých, což je způsobeno velkou imigrací chudých Mexičanů.\n\nLos Angeles (\"City of Los Angeles\") tvoří celkem 114 městských čtvrtí (\"Neighborhoods\"). K hlavním a nejznámějším náleží např. Downtown, Hollywood, Hollywood Hills, Venice. Naopak součástí Los Angeles nejsou rovněž známé Beverly Hills, Hermosa Beach, Long Beach, Santa Monica, které jsou samostatnými městy (jsou však součástí metropolitní oblasti Los Angeles, \"Los Angeles County\").\nLA je také rozděleno do několika hlavních regionů (distriktů):\n\n\nDowntown je hlavním centrem Los Angeles. Nachází se ve východní, respektive jihovýchodní části města, přibližně 20 km od pobřeží Tichého oceánu. Původním historickým místem osídlení je \"El Pueblo de Los Angeles\", na náměstí \"Los Angeles Plaza\", západně od hlavního nádraží \"LA Union Station\". Zde najdeme nejstarší sakrální stavbu ve městě kostel \"La Iglesia de Nuestra Señora la Reina de Los Ángeles\" (The Church of Our Lady the Queen of the Angels) vystavěný v letech 1818–22 a nejstarší budovu ve městě \"Avila Adobe\" rovněž z roku 1818. V blízkém okolí se nachází zmíněná budova nádraží, stavba z roku 1939 v historizujícím stylu, jihozápadně pak 138 m vysoká budova losangeleské radnice (\"Los Angeles City Hall\") ve stylu art deco, postavená v letech 1926–28. V blízkosti radnice stojí budova Los Angeles Times. Radnice již leží v části Downtownu \"Civic Center\". Jihozápadně pak leží část Downtownu \"Bunker Hill\". Zde najdeme koncertní budovu od architekta F. Gehryho \"Walt Disney Concert Hall\", stavbu z let 1999–2003. Ve stejné ulici leží i \"Museum of Contemporary Art\" založené v roce 1979 s díly M. Rothka, R. Rauschenberga nebo C. Oldenburga. Jihozápadně od Bunker Hill leží nejviditelnější\nčást Downtownu tvořící panorama Los Angeles \"Financial District\". Nejpůsobivější a nejvyšší stavbou je budova \"U.S. Bank Tower\" postavená v letech 1987–89. Má 73 podlaží a výšku 310 m. Další dominantu tvoří \"California Plaza\", dvojice výškových budov z let 1990–92, vyšší budova má 229 m.\nZápadně od městské čtvrti Downtown leží čtvrť West Lake. Přímo v jejím centru se nachází největší městský park v okolí Downtownu \"MacArthur Park\". Zajímavou stavbou v oblasti je původně budova obchodního domu, dnes univerzitní knihovna, \"Bullocks Wilshire\", stavba ve stylu art deco z roku 1929. Jihozápadně od Downtownu leží čtvrť University Park. V centru čtvrti se nachází centrum vědy \"California Science Centre\" s několika muzei, velký univerzitní areál \"University of Southern California\" a jeden z nejpopulárnějších parků v Los Angeles \"Exposition park\".\n\nSlavná čtvrť Hollywood leží ve střední části Los Angeles, severozápadně od Downtownu. Hlavní centrum čtvrti tvoří ulice \"Hollywood Boulevard\" a \"Sunset Boulevard\" (střed čtvrti je přibližně v místech, kde je protíná \"Vine St.\"). K hlavním památkám náleží kino \"Grauman's Egyptian Theatre\" postavené v roce 1922, kde se ve stejném roce odehrála první hollywoodská filmová premiéra. Dále pak kino \"Man's Chinese Theater\", které zahájilo promítání v roce 1927. Na 7000 Hollywood Boulevard se nachází budova \"Hollywood Roosevelt Hotel\" postavená v roce 1927 v historizujícím španělském koloniálním stylu, kde se v roce 1929 poprvé udělovaly ceny Filmové akademie. Od 60. let minulého století čtvrť postupně upadala a v současné době ji nejvíce vystihují prázdné bloky mezi ulicemi s oplocenými parkovišti a místy výstavba nových bytových domů a komerčních ploch. Z velkých filmových studií se v hollywoodské čtvrti nachází pouze \"Paramount\", severně od Melrose Ave.\nSeverně od Hollywoodu se nachází čtvrť Hollywood Hills. Najdeme zde typickou losangeleskou zástavbu, dvoupodlažní domy (většinou dřevostavby) se zahradou. Severní část čtvrti tvoří vrchovina \"Hollywood Hills\", která je součástí pohoří \"Santa Monica Mountains\". Na jižní straně vrchu \"Mount Lee\" (521 m) se pak nachází slavný nápis \"Hollywood\". Písmena mají výšku 14 m a jsou rozmístěna v délce 110 m. Byl zde původně umístěn jako upoutávka na realitní rozvoj dané oblasti. Východně od čtvrti Hollywood Hills leží čtvrť Griffith Park, jejíž celou plochu tvoří stejnojmenný \"Griffith Park\". Park tvoří vrchovina Hollywood Hills. Trasy pro pěší a koně, místa na piknik a výhledy na město sem přivádějí řadu návštěvníků. Dominantní stavbou v parku je \"Griffith Observatory\" z let 1933–35.\n\nJihozápadně od Hollywoodu leží čtvrť \"Mid-Wilshire\", která byla velmi populární lokalitou pro bydlení a investice do nemovistostí ve 30. letech 20. st. V její západní části, na Wilshire Blvd, se nachází \"LA County Museum of Art\" s velmi bohatou a různorodou sbírkou předmětů, obrazů, fotografií od starověku po současnost z celého světa. Západně od Mid-Wilshire leží čtvrť \"Westwood\" s cihlovou zástavbou z konce 20. letech 20. st. Ve čtvrti se nachází areál \"University of California at Los Angeles\". Westwood byla a je známá řadou kinosálů, nejslavnější je \"Westwood Village Theatre\" z roku 1931. V jihozápadní části pak je další z losangeleských muzeí s významnými sbírkami \"Hammer Museum\". Muzeum vlastní díla např. Rembrandta, Gustava Moreau, Van Gogha a dalších umělců. Severozápadně od Westwoodu leží čtvrť \"Brentwood\", kde najdeme další muzeum s cennými sbírkami \"Getty Center\". Autorem budovy muzea je R. Meier. Ve sbírce jsou díla Gauguina, Van Gogha, italských renesančních malířů ad.\nVenice leží v jihozápadní části Los Angeles, při pobřeží Pacifiku. Oblast založil investor Abbot Kinney se záměrem vytvořit zde kulturně-uměleckou oblast s kanály podobně jako je tomu v Benátkách. Plán se zdařil jen částečně. Vznikla jen část kanálů, která je lemovaná rodinnými domy, jednotlivé části pevniny propojují převážně dřevěné mosty pro pěší. Místo se stalo velmi oblíbené z hlediska bydlení a ceněné z hlediska nemovitostí. Oblast, kde se kříží pobřežní \"Pacific Ave\" a Winward Ave, se pak stalo určitým centrem alternativní kultury, kde je řada barů, hospod, obchodů s oblečením, hudebních bazarů a pouličních prodavačů. V ulici \"Winward Ave\" bylo postaveno několik staveb, které mají být napodobeninou benátských paláců, více či méně zdařilých. Na pobřeží je rozlehlá pláž \"Venice Beach\".\n\nČasto jsou celá obklopena Los Angeles, jejich ulice přímo přechází ve čtvrti Los Angeles, městy jsou tak více de jure. Všechna města jsou pak součástí metropolitní oblasti Los Angeles, \"Los Angeles County\".\n\n\"West Hollywood\" leží západně od Hollywoodu, středem města prochází třída \"Santa Monica Boulevard\", jižně od této ulice leží \"Melrose Ave\" s řadou obchodů s módou, butiky, obchody se starožitnostmi a menšími galeriemi. V severozápadní části města se nachází oblast podél ulice Sunset Blvd \"Sunset Strip\", která je považovaná za jedno z center nočního života v LA. Místo s řadou restaurací, barů, rockových klubů a obchodů. V severovýchodní části města, blízko Sunset Blvd, najdeme losangeleskou kulturní památku hotel \"Chateau Marmont\" postavený v roce 1927 ve stylu francouzských královských rezidencí.\nMěsto \"Beverly Hills\" leží západně od West Hollywoodu. Více než o město, se jedná o jednu z nejbohatších rezidenčních čtvrtí na světě. Klidné ulice jsou lemovány vzrostlými stromy a stavbami rodinných domů. Centrum Beverly Hills se nazývá \"Rodeo Drive\" (nachází se v severní části této ulice, dále je vymezené třídami Santa Monica Blvd a Wiltshire Blvd). Zde se nachází luxusní obchody a sídlí zde světové obchodní \"značky\". Ve střední části Beverly Hills, na třídě Santa Monica Blvd, najdeme \"budovu radnice Beverly Hills\", stavbu z roku 1932 v historizujícím španělském koloniálním stylu (ve své době označovanou jako nejdražší radnici ve Spojených státech).\n\n\"Santa Monica\" leží na pobřeží Pacifiku, v jihozápadní části Los Angeles, na úpatí vrchů Santa Monica Mountains. Je nejstarším a největším letoviskem v oblasti LA. Má rozlohu 22 km² a žije zde okolo 85 000 obyvatel. Centrum města se nachází při pobřeží. Dva bloky od pobřežní ulice Ocean Ave leží 3rd St., kde je pěší zóna \"Santa Monica Promenade\" s obchody a restauracemi. Tato část města v mnohém připomíná španělská či evropská města. Známé je také molo na pláži – \"Santa Monica Pier\" s velkým kolem z roku 1922 a řadou obchodů, stánků a občerstvení.\n\nJižně od města Santa Monica, za čtvrtí Venice, pláží \"Playa del Rey\" a losangeleským letištěm, se nachází známá a oblíbená města \"Manhattan Beach\", \"Hermosa Beach\", \"Redondo Beach\" a \"Long Beach\".\n\nLos Angeles, ačkoliv není hlavním městem Kalifornie (tím je Sacramento), je jejím ekonomicko-průmyslovým centrem. Los Angeles je navíc největším centrem výrobního průmyslu ve Spojených státech. Další příjmy obstarává mezinárodní obchod, turistika, výroba luxusního zboží a nakonec také filmový průmysl. V Los Angeles se nachází přístav, který je nejvýznamnější v Severní Americe a jeden z nejvýznamnějších na světě. Právě tady probíhá přeprava zboží mezi Asií a Severní Amerikou.\nObyvatelé jsou označováni jako \"Angelenos\". Je to velice multikulturní město, nachází se tu velké množství etnických čtvrtí, kde žijí např. i Arméni či Kambodžané. Za posledních 15 let se prudce zvyšuje počet hispánských obyvatel. Kromě Hispánců se zvyšuje i počet Asiatů.\n\"'Rasové složení\" obyvatelstva (odhad z roku 2005) bylo 49 % běloši, 10 % černoši, 1 % indiáni a původní obyvatelé Havaje, 11,1 % Asiaté, 26,9 % jiná rasa, a 2,3 % dvě nebo více ras. 48,9 % byli Hispánci nebo Latinos, zároveň členy jedné z výše uvedených ras a 28,5 % byli běloši nehispánského původu. Více o etnických skupinách v USA se dozvíte v článku Obyvatelstvo Spojených států amerických.\n\nV Los Angeles žije 3 792 621 lidí. Z toho 2 182 144 se narodilo v USA. 1 485 576 lidí se narodilo v Kalifornii, 663 746 v jiném státě USA a 61 792 v jednom z amerických teritorií (Portoriko, Guam, Severní Mariany, Americké Panenské ostrovy)\nMimo Spojené státy se narodilo 1 512 720 lidí, 100 252 v Evropě, 376 767 v Asii, 64 730 v Africe, 94 104 v Oceánii, 996 996 v Latinské Americe (většinou lidé Hispánského původu) a 13 859 v Severní Americe.\n\nZa LA hrají dva baseballové týmy, které hrají hlavní ligu MLB, Národní ligu hrají Los Angeles Dodgers a Americkou ligu Los Angeles Angels of Anaheim. V ledním hokeji (NHL) město reprezentují Los Angeles Kings, a za blízký Anaheim hrají Anaheim Ducks. V basketbalové lize NBA hrají Los Angeles Lakers a Los Angeles Clippers. Fotbalový klub nese název Los Angeles Galaxy. V Národní fotbalové lize v americkém fotbale (NFL) zastupují město kluby Los Angeles Rams a Los Angeles Chargers. Rams působili ve městě v letech 1964 až 1994, klub se vrátil zpět v roce 2016 po dvaceti letech v St. Louis. Chargers se do města vrátili v roce 2017 po 55 sezonách v San Diegu.\n\nPřes 10 % obyvatel Los Angeles a jeho okolí využívá veřejnou dopravu k dojíždění do práce. Městskou dopravu obstarává LACMTA – Los Angeles County Metropolitian Transportation Authority. Zajišťuje autobusy, metro a rychlodrážní tramvaje. Červenou a Fialovou linku představuje metro vedoucí z centra do North Hollywood a na západ, zatímco po Zlaté, Zelené a Modré lince jezdí moderní rychlodrážní tramvaje. Nejvýznamnější je modrá linka, která začíná v centru L.A. a vede na jih přes Compton do centra Long Beach. Za normální pracovní den přepraví průměrně 70 tisíc lidí. Kromě normálních místních autobusů zde funguje také tzv. rapidní autobusová doprava. To je systém 3 speciálních autobusových linek, které cestují větší rychlostí na delší trasy. Mnoho kritiků však tvrdí, že i tak jsou pomalejší a mají menší kapacitu než tramvaje. Z tohoto důvodu se plánuje výstavba dalších tramvajových tratí, např. z centra L.A. až k Ocean Avenue v Santa Monice, prodloužení zlaté linky do East Los Angeles a spojení modré linky s nádražím Union Station. Kromě prodlužování tramvajových linek se také plánuje rozšíření fialové linky metra směrem na západ.\n\nLos Angeles International Airport (LAX) je jedno z nejvytíženějších letišť v USA.\n\nDálnice vedoucí okolo a skrz město jsou osmiproudé a poskytují dokonalý a rychlý systém dopravy po celém okrese Los Angeles. Hlavními silničními tepnami celého města jsou Wilshire Boulevard a Sunset Boulevard. Po této dálnici jezdí ojedinělé nákladní trolejbusy.\n\nLos Angeles má 25 partnerských měst:\n\n\n"}
{"id": "22020", "url": "https://cs.wikipedia.org/wiki?curid=22020", "title": "Tiskový zákon", "text": "Tiskový zákon\n\nTiskový zákon je zkrácený název \"zákona č. 46/2000 Sb., o právech a povinnostech při vydávání periodického tisku a o změně některých dalších zákonů (tiskový zákon)\".\n\nZákon se člení na šest částí:\n\n"}
{"id": "22023", "url": "https://cs.wikipedia.org/wiki?curid=22023", "title": "Injektor", "text": "Injektor\n\nInjektor nebo též napaječ je speciální druh parního čerpadla, založený na využití Bernoulliho jevu. Používá se na doplňování vody do parního kotle. Vynalezl jej Henri Giffard.\n\nPára z kotle v něm proudí nejprve soustavou zužujících se trubic. Tím se její tlak přemění na rychlost. Rychlostí blízkou rychlosti zvuku vnikne pára do vodního prostoru čerpadla. Tam předá svou rychlost vodě, v níž zkondenzuje. Prudce se pohybující voda v soustavě rozšiřujících se trubic přemění svou rychlost na tlak (vyšší než původní tlak vstupující páry) a přes zpětný ventil proniká do kotle. \n\nPro start čerpadla (než voda nabere patřičnou rychlost) je třeba mít volný odtok vody, proto je toto čerpadlo vybaveno zpětnou záklopkou - chloptačem.\n\nPokud je čerpadlo umístěné pod úrovní hladiny vstupující vody, mluvíme o nesacím napaječi, pokud je nad touto hladinou, mluvíme o napaječi sacím. Obě varianty se mírně liší detaily konstrukce a obsluhy.\n\nVýhodou tohoto typu čerpadla je to, že kromě jediné záklopky neobsahuje žádné pohyblivé díly a je tak na minimum snížena možnost poruchy. Pro svou spolehlivost a jednoduchost byly využívány především u parních lokomotiv. \n\nNevýhodou injektoru je potřeba určitého počátečního tlaku páry a citlivost na teplotu napájecí vody - při příliš vysoké teplotě nedojde k úplné kondenzaci páry a čerpadlo proto selže. Po mnoha letech provozu také dochází k pozvolnému vyšlehání trubic nečistotami ve vodě a tím i k horší funkci injektoru.\n\n\n"}
{"id": "22025", "url": "https://cs.wikipedia.org/wiki?curid=22025", "title": "Chufu", "text": "Chufu\n\nChufu, známý rovněž pod řeckou formou svého jména Cheops (Χέοψ), byl starověký egyptský panovník. Jeho celé egyptské jméno znělo \"Chnemchufui\". Vládl v období Staré říše, přibližně v letech 2509–2483 př. Kr..Byl synem zakladatele 4. dynastie Snofrua a královny Hetepheres I.. Chufu měl údajně devět synů, z nichž dva ho později vystřídali na trůně. Prvním byl Radžedef, druhým pak Rachef (Chefren), který byl synem královny Henutsen. Další z panovníkových synů, Hardžedef, byl považován za jednoho z významných mudrců.\n\nChufu svou vládu zahájil tím, že nechal upravit celý severní výběžek gízské plošiny, na které později zahájil stavbu Velké pyramidy. Za jeho vlády vznikaly i jiné stavby, jejichž rozvaliny byly nalezeny v Bubastis (v arabštině Tell el Basta), Dendeře a Kuftu (oblast \"Qinā\" v Horním Egyptě). Ve Vádí Geráví na východním břehu Nilu nad Memfidou nechal vystavět první přehradu všech dob. Dnes nazývaná Sadd el-Kafara,\nAčkoli nechal postavit Velkou pyramidu, která je jediným ze Sedmi divů světa, jenž odolal zubu času, je o jeho vládě známo velmi málo. Zachoval se jeho jediný portrét – slonovinová 5 cm vysoká soška. Chufu je tak nejslavnější neznámou osobností starověkého Egypta.\n\nHérodotova vyprávění a jiná literární díla líčí Chufua v nepříliš lichotivém světle. Přibližně dva tisíce let po smrti stavitele Velké pyramidy o něm Hérodotos hovoří jako o panovníkovi, který svůj lid zatěžoval nucenými pracemi a který nebral ani ohledy na své poddané, ani na členy své rodiny, využíval práci otroků.<br>\nNicméně rozsáhlé archeologické nálezy v místě rekonstrukce zavlažovacího systému poblíž spodní části Velké pyramidy u vesnice Nazlet-el Samman se objevila lokalita, v rozloze asi 3 km², kde bylo odkryto rozsáhlé osídlení z doby Staré říše. Prokázalo se, že zde žilo více jak 20 000 dělníků s rodinami a dalšími sociálními systémy zajišťujícími plynulý chod stavby pyramidy. Po dobu nejméně 67 let stavby jak Cheopsovy pyramidy a také dalších Cheprénovy a Menkauréovy zde fungoval sofistikovaný systém zásobování potravinami, výroby pracovních nástrojů, keramiky, stavebních materiálů, včetně kněží, kteří se starali o zádušní obřady i po dokončení následných staveb. Objevilo se i pohřebiště těch, kteří na stavbách královské nekropole pracovali.\nByla to obdivuhodná organizace výstavby grandiózních staveb odborně zdatnými skupinami dělníků a celého systému materiálního zabezpečení. Hérodotovo dlouhodobě tradované povědomí o budování velkých pyramid otroky bylo jednoznačně vyvráceno.\n\n"}
{"id": "22026", "url": "https://cs.wikipedia.org/wiki?curid=22026", "title": "Digital Theater System", "text": "Digital Theater System\n\nDigital Theatre System (DTS) je digitální vícekanálový formát prostorového ozvučení se ztrátovou kompresí, používaný především pro ozvučení filmů v kinech, discích DVD Video, nebo laserdiscích, přičemž jsou menší technické rozdíly mezi domácími a komerčními variantami. DTS vytvořila roku 1993 společnost Digital Theater Systems, která se často také označuje jako DTS. DTS patří ke konkurentům formátů\nDolby Digital a SDDS.\n\nSpolečnost založil roku 1990 Terry Beard a financuje ji společnost Universal City Studios. Spoluzakladatelem a spoluvlastníkem této společnosti je také filmový režisér Steven Spielberg, který vycítil, že filmové zvukové formáty, existující před založením společnosti, již nevyhovují potřebám kvalitního zvuku ve filmovém průmyslu, kde kvalitní zvuk nabyl krajního významu. Práce na formátu začaly roku 1991, přibližně ve stejné době, kdy společnost Dolby Laboratories začala pracovat na svém novém formátu Dolby Digital. Ozvučení ve formátu DTS poprvé použil roku 1993 Steven Spielberg ve svém filmu \"Jurský park\", což bylo necelý rok po premiéře prvního filmu se zvukem ve formátu Dolby Digital. Když se tento film objevil koncem roku 1993 na laserdiscu, byl současně prvním komerčně prodávaným titulem obsahujícím DTS, zatímco první komerčně prodávaný titul se zvukem ve formátu Dolby Digital, se objevil až roku 1995.\n\nNa filmovém pásu je synchronizační signál umístěn v prostoru mezi obrazovými políčky a stopami analogového formátu Dolby Stereo. Systém není zálohován.\n\nMaximální datový tok formátu DTS je 1536 kbit/s, ale disky DVD Video nejčastěji využívají datový tok 768 kbit/s, který u formátu DTS představuje spodní hranici. Obvykle používané rozlišení je 20 bitů při frekvenci 48 kHz, ovšem nejnovější varianta DTS 96/24, kterou využívá DVD Audio, umožňuje rozlišení 24 bitů při frekvenci 96 kHz. Další nepříliš často využívané frekvence jsou 44,1 a 88,2 kHz. Pro kompresi signálu se používá CAC (Coherent Acoustic Coding) s kompresním poměrem 4:1 až 8:1.\n\n\n\nOba DTS-ES formáty jsou zpětně kompatibilní se stávajícími DTS dekodéry zvládajícími jen 5.1 kanálů.\n\n\n\nMimo těchto konfigurací však DTS podle informací z oficiálního webu DTS umožňuje použít také konfigurace:\n"}
{"id": "22027", "url": "https://cs.wikipedia.org/wiki?curid=22027", "title": "Bajkal", "text": "Bajkal\n\nBajkal (rusky \"Байкал, Bajkal,\" burjatsky \"Байгал, Bajgal\") je jezero v jižní části východní Sibiře, na rozhraní Burjatské republiky a Irkutské oblasti v Rusku. Je to nejstarší a nejhlubší jezero na světě. Jeho stáří se odhaduje na 25 až 30 milionů let a maximální hloubka je 1642 m.\n\nPo Kaspickém moři jde také o druhé největší jezero v Rusku, místní obyvatelé o něm obvykle hovoří jako o moři. V jezeře žije 1 200 druhů živočichů, z nich tři čtvrtiny jsou endemity, tj. vyskytují se pouze zde. V Bajkalu je soustředěna jedna pětina světových zásob povrchové sladké vody.\n\nBajkal je tvořen hlubokou příkopovou propadlinou na rozhraní dvou tektonických desek (eurasijské a amurské), které se každým rokem rozestupují zhruba o 2 cm. Má rozlohu 31 500 km². Je 636 km dlouhé a šířka se pohybuje v rozmezí od 27 do 79,4 km. Rozloha povodí je 557 000 km². Celkový objem vody je 23 000 km³. Průměrná nadmořská výška hladiny jezera je 456 m.\n\nJe obklopený horskými hřbety vysokými až 2000 m nad jeho hladinou. Pobřeží je jen mírně členité. Je přibližně 2100 km dlouhé. Jeho největší záhyby jsou zálivy Barguzinský, Čivyrkujský a Velký Proval, zátoky Ajaja a Frolicha a poloostrov Svatý nos.\n\nKotlina jezera se rozkládá přímo uprostřed Bajkalské riftové soustavy. Podle geofyzikálního výzkumu se pod vodní masou v různých částech kotliny nacházejí usazené vrstvy o tloušťce až 6000 m. Za začátek vytváření bajkalské propadliny a jejího zaplňování vodou považuje většina vědců konec paleocénu a raný neogén (tzn. celkový věk jezera je přibližně 25 milionů let). Tektonické pohyby pokračují i v současné době, o čemž svědčí mnohá zemětřesení v oblasti, která jsou někdy doprovázena viditelným propadem částí břehů a dna jezera. V roce 1862 se v severní části delty Selengy propadl do hloubky 10 m pod vodu kus pobřežní souše o rozloze 200 km² a na jeho místě vznikl záliv Velký Proval.\n\nKotlina Bajkalu se vyznačuje nesouměrností příčného řezu. Velká prudkost pobřežních a podvodních svahů na západním břehu je v kontrastu s mírnějšími východními břehy s nevelkými plochami mělčin. Pobřežní části s hloubkou do 50 m tvoří pouze okolo 8 % rozlohy dna.\n\nNa jezeře je 27 ostrovů, z toho 22 stálých a 5 periodicky zaplavovaných. Největší jsou ostrovy Olchon (730 km²) a Velký Uškanij (9,4 km²).\n\nDo Bajkalu ústí 336 řek a říček, z nichž největší jsou Selenga, Barguzin, Horní Angara, Turka a Sněžnaja. Odtéká z něj Angara (Dolní Angara), která ústí do Jeniseje. Roční množství srážek uprostřed jezera a na severu je 200 až 350 mm, na jihu 500 až 900 mm. Je zde mnoho horkých pramenů, z nichž některé se využívají (Gorjačinsk, Chakusy).\n\nHlavní roli ve vodní bilanci hrají přítoky říčních vod (58,24 km³) a srážky (9,26 km³), odtok přes Angaru (60,07 km³) a odpařování (9,45 km³). Rozdíl připadá na přítok podzemních vod. Přibližně 50 % ročního přítoku připadá na Selengu. Nejvyšší úroveň hladiny jezero dosahuje v srpnu a září a nejnižší v březnu a dubnu. Průměrná roční hodnota kolísání hladiny činí 0,8 m, stoletá 3 m. Průměrná dlouhodobá úroveň hladiny jezera stoupla přibližně o 1 m po postavení Irkutské přehrady.\n\nKotlina jezera leží v centru Asie, kde je ryze kontinentální klima. Velký objem jezera má zmírňující dopad na klima na pobřeží. Sezónní a denní kolísání teploty a vlhkosti vzduchu je mírně sníženo. Ve srovnání s okolními oblastmi je u Bajkalu mírnější zima a chladnější léto. Průměrná teplota vzduchu v lednu a únoru je okolo - 19 °C a v srpnu okolo 11 °C.\n\nOblast Bajkalu je charakteristická složitým systémem větrů. Převládají západní a severozápadní větry z břehu na jezero (\"gornaja\" a v oblasti ostrova Olchon \"sarma\"). Na podzim a na začátku zimy dosahují větry rychlosti uragánu 30 až 40 m/s. Jižní a jihovýchodní větry se nazývají \"šelonnik\", podélné větry ze severovýchodu \"věrchovik\" a \"barguzin\", z jihozápadu \"kultuk\". Větrné vlny dosahují většinou výšky 1 až 3 m, ale někdy 4 až 5 i více. Konvektivní a turbulentní promíchávání zachvacuje horní vrstvy vody až do hloubky 250 m, hlouběji promíchávání slábne. V důsledku větrů v létě dochází k pohybu povrchové teplé vody k protilehlému břehu a ke vzestupu hlubinné chladné vody u břehů, od kterých fouká vítr.\n\nTeplota vody na povrchu je v srpnu na odkryté části 9 až 12 °C a u břehu někdy až 20 °C. Sezónní kolísání teploty se projevuje do hloubky 250 až 300 m. Hlouběji je teplota stálá 3,2 až 3,5 °С. Ve vrstvách u dna, ve velkých hloubkách, byl zaznamenán vzestup teploty vody v důsledku ohřevu vnitřním teplem Země. Bajkal zamrzá většinou v lednu a rozmrzá v květnu. Tloušťka ledu je 70 až 115 cm.\n\nVoda je velmi průzračná (až 40 m), málo mineralizovaná a mírně alkalická. Celkový obsah soli nepřevyšuje 150 mg/l. Iontové složení je obdobné jako v přítocích. Voda je bohatá na kyslík ve všech vrstvách až do nejhlubších míst. Jeho obsah neklesá pod 9 až 10 mg/l.\n\nChemické látky obsažené ve vodě Bajkalu' a jeho přítoků (několikaletý průměr v mg/l) jsou hydrogenuhličitany (66,5/79,3), sírany (5,2/6,7), chloridy (0,5/0,8), vápník (15,2/20), hořčík (3,1/4,3), sodík (3,8/3,4), draslík (2,0/1,7), křemík (1,1/4,2), železo (0,02/0,16) a organické látky (3,2/10,3).\n\nRostlinný a živočišný svět jezera je velmi bohatý. Od hladiny až po nejhlubší místa ho obývá na 600 druhů rostlin a 1 200 druhů živočichů. Tři čtvrtiny druhů se vyskytují pouze zde. Z rostlin je to především mnoho druhů rozsivek. Z prvoků zde žije mnoho druhů nálevníků (okolo 300 druhů). Svérázní jsou bajkalští houbovci. Dále zde žije velké množství červů, měkkýšů, chrostíků a především korýšů. Právě korýši jsou významnou složkou jídelníčku ryb.\n\nV jezeře žije 50 druhů ryb ze 7 řádů. Nejpočetněji je zastoupena skupina hlaváčovitých (25 druhů). Hlavní průmyslový význam z lososovitých má omul, který představuje ⅔ celkového ročního výlovu. Dále následují lipani a sízy. Největší představitel vodní fauny je jeseter, který dosahuje délky až 180 cm a váží 100 až 120 kg. Z ryb, které se průmyslově neloví, je nejznámější holměnka velká, živorodá ryba, která patří k endemickému řádu. Ze savců je nejznámější něrpa – tuleň bajkalský, v současné době kriticky ohrožený nezákonným lovem.\n\nNa jezeře je rozvinutá místní lodní doprava a splavování dřeva.\nV severní části Bajkalu je jedna z mála možností jak se dostat ze západního břehu na východní právě cesta trajektem. Vodní cesta Severobajkalsk - Chakusy nabízí nevšední cca 2,5hodinový zážitek. V Chakusy je pak oblíbené rekreační centrum s termálními prameny a možností mnoha výletů či prostě jen krásné místo k odpočinku.\n\nNa pobřeží leží města Sljuďanka, Bajkalsk a Babuškin, dále přístavy a obydlená místa Bajkal, Tanchoj, Vydrino, Usť-Barguzin, Nižněangarsk, Chužir a další. Většina z nich se nachází na jižním a jihovýchodním břehu. Ve vesnici Listvjanka je limnologický ústav a ve vesnici Velké Koty hydrobiologická stanice. Na břehu se rovněž nacházejí turistické chaty. V oblasti Bajkalu je rozvinutý těžební a papírenský průmysl, výstavba lodí, zpracovávání ryb a rybolov.\n\n\n\n\n\n\n\n\nJezero Bajkal je unikátním ekologickým systémem, chráněným na základě federálního zákona z roku 1999 „O ochraně jezera Bajkal“. Na základě tohoto zákona byl v tzv. Bajkalském přírodním teritoriu (široká oblast okolo jezera, sahající až k mongolským hranicím) zaveden speciální režim pro hospodářské a jiné činnosti.\n\nLidská činnost má na ekosystém jezera samozřejmě negativní vliv. Dlouhodobě byl velkým problémem provoz papírny ve městě Bajkalsk, tu se ale již podařilo uzavřít. Dále však zůstává velkým zdrojem znečištění řeka Selenga. K nejčastějšímu porušování zákonů o ochraně přírody docházelo roku 2010 na Bajkale v souvislosti s nelegálním kácením stromů a odstraňováním křovin (78,5 % zjištěných případů). Dále se jednalo o nezákonný rybolov (12,4 %), ničení a poškozování lesů (8 %), pytláctví, znečišťování vod, porušování veterinárních pravidel a pravidel boje proti onemocnění rostlin (0,9 %). Nejvíce takovýchto činů bylo zaregistrováno, stejně jako v předešlých letech, v Burjatské republice (42,7 %).\n\nŘeka Selenga je největším přítokem jezera, ročně přinese 30 km vody, což představuje polovinu všech přítoků do Bajkalu.\n\nHlavní zdroje znečištění Selengy se nachází v Mongolsku, přičemž velkou roli zde hrají přítoky. V povodí Selengy totiž leží například mongolské hlavní město Ulanbátar, zlaté doly v oblasti Zaamar či různé těžební podniky na horním toku řek Orchon gol a Charaa gol. Mimo to jsou také velkým zdrojem znečištění průmyslové odpadní vody z města Darchan, velkého průmyslového centra v severním Mongolsku, ve kterém fungují strojírenské kombináty, továrna na zpracování kůží, ocelárna nebo různé potravinářské závody.\n\nNa území Ruska je největším znečišťovatelem Selengy město Ulan-Ude, jehož čističky nejsou schopny upravit odpadní vody z průmyslových podniků a domácností na požadovanou kvalitu. Navíc většina čističek odpadních vod v povodí Bajkalu v Burjatské republice se nachází v havarijním stavu, přičemž v mnohých venkovských sídlech se vůbec žádná kanalizace ani čističky odpadních vod nenacházejí.\n\nDlouhodobě neřešeným problémem zůstává únik ropných produktů do řeky Selengy v katastru obce Stěklozavod. Na znečištění vod Bajkalu mají podíl i hlavní přítoky Selengy, řeky Čikoj a Chilok, nacházející se převážně v Zabajkalském kraji.\n\nVážné ohrožení ekosystému Bajkalu představuje průmyslový a komunální odpad. Příkladem vážného ohrožení průmyslovým odpadem je Džidinský wolframo-molybdenový kombinát. Ten fungoval v letech 1934–2001, přičemž zamořil asi třetinu území města Zakamensk. Dodnes se odtud dostávají do Bajkalu vysoce nebezpečné chemické látky. Říčka Mondokul, protékající Zakamenskem, je nejzamořenějším vodním tokem Bajkalského přírodního teritoria.\n\nRoku 1966 byla uvedena do provozu Bajkalská papírna (Байкальский целлюлозно-бумажный комбинат), která se stala velkým znečišťovatelem okolního životního prostředí. Zplodiny z této továrny způsobovaly usychání okolních lesů. V září 2008 byl v továrně zaveden systém uzavřené cirkulace vod, aby bylo zamezeno úniku nečistot do jezera. Tento systém se však záhy ukázal jako nefunkční a papírnu bylo nutno již za měsíc odstavit.\n\n13. ledna 2010 vydala ruská vláda nařízení o okamžitém zákazu výroby celulózy, papíru a kartonu bez uzavřeného systému provozních vod. Toto nařízení také nově upravovalo způsob skladování, ukládání a spalování odpadu na břehu jezera Bajkal, zapsaného na seznam světového dědictví UNESCO.\n\nNavzdory četným protestům aktivistů začala papírna v červenci 2010 v průmyslovém měřítku opět produkovat bělenou celulózu.\n\nVzorky odebrané výzkumnou ponorkou Mir však ukázaly, že voda v blízkosti závodu vykazuje vysokou koncentraci dioxinů, které jsou velmi nebezpečné pro jakékoli živé organismy. Znečištění dioxiny v blízkosti papírny bylo asi 40 – 50 krát větší než ve středních částech jezera. Vzorky byly odebírány v různých hloubkách a v absolutní většině případů došlo k překročení limitů pro dioxiny 3-8 krát. V únoru 2013 přijala vláda Ruské federace rozhodnutí o uzavření Bajkalské papírny, v září 2013 byl provoz ukončen a zaměstnanci podniku byli propuštěni. Ačkoli se během roku 2013 ještě objevovaly zprávy o možném znovuotevření továrny, 28. prosince 2013 rozhodla ruská vláda o likvidaci zařízení papírny a ekologických škod s ní souvisejících a o zřízení ekologického centra Chráněná území Ruska (Заповедники России).\n\nOd roku 1956 je jezero využíváno v energetice – stalo se součástí Irkutské přehradní nádrže, v důsledku čehož stoupla vodní hladina Bajkalu téměř o 1 metr. Stavba přehrady je považována za zatím největší lidský zásah do ekosystému jezera. V době výstavby dokonce existoval plán, podle kterého by se urychlilo napouštění přehrady za cenu dočasného snížení hladiny jezera o 5 metrů. Pod tlakem veřejnosti bylo ovšem od tohoto nápadu upuštěno.\n\nV letech 1959–1962 stoupla v souvislosti s dokončením elektrárny hladina jezera o 1,2 metru, přičemž docházelo k umělým výkyvům výšky hladiny až 1,32 m za rok. To vše vedlo k tomu, že bylo zatopeno asi 500 km souše, došlo ke zničení řady pobřežních lesů a jiných rostlinných společenstev, nadto způsobilo zvýšení hladiny prudkou erozi prakticky po celém pobřeží, kdy břehy ustoupily o desítky metrů, na ostrově Jarki šlo dokonce o 100-350 metrů, přičemž ostrov samotný byl vodou rozdělen na několik částí. Tím však výčet negativních důsledků navýšení hladiny jezera nekončí: docházelo k odplavování a zmenšování pláží, rozvoji větrné eroze, při snížení stavu vody vznikaly mělké zálivy špinavé vody, degradovala místa rozmnožování ryb a ptačí hnízdiště. Z výše uvedených důvodů bylo iniciováno nařízení vlády Ruské federace č. 234 z 26. března 2001, které stanovuje maximální rozmezí hladiny Bajkalu od 456 do 457 m n. m.\n\nFirma Transněft realizovala stavbu ropovodu Východní Sibiř – Tichý oceán, který vede v blízkosti Bajkalu. Původně se předpokládalo, že ropovod povede v těsné blízkosti jezera, což by však znamenalo v případě potenciální havárie ekologickou katastrofu. Tyto plány pochopitelně vyvolaly velkou vlnu odporu a protestů, při největším z nich se sešel 18. března 2006 v Irkutsku mnohatisícový dav. Po jednání se sibiřskými gubernátory 26. dubna 2006 v Tomsku oznámil Vladimir Putin, že bude nutné projekt přepracovat a nevést ropovod blíže než 40 kilometrů od severního břehu jezera. V reakci na to Transněft projekt zásadně pozměnil tak, aby ropovod nevedl blíže než 350-400 kilometrů od břehů Bajkalu.\n\nDalším problémem ohrožujícím faunu i floru jezera je pytláctví. Jedním z objektů nezákonného lovu je tuleň bajkalský (něrpa) a zejména jeho mláďata. Aby problematika úbytku populace tuleně bajkalského vstoupila hlouběji do obecného povědomí, byl roku 2003 zaveden v Rusku \"Deň něrpjonka\" (Den tuleního mláděte).\n\nProblémem je také nelegální lov omula. Předpokládá se, že až polovinu úlovků této ryby mají na svědomí pytláci.\n\nFond na pomoc při ochraně Bajkalu\n\nBajkalské ekologické hnutí\n\nSvětový fond na ochranu přírody\n\nRuský Greenpeace\n\nEkologický fond „Čistý Bajkal“ Nezisková organizace „Společně za obranu Bajkalu“\n\nNejčastějším výchozím bodem pro cestu na Bajkal jsou města Irkutsk a Ulan-Ude, ze kterých k jezeru vyjíždí četné maršrutky i vlaky. Pokochat se pohledem na jezero je možné i přímo z vlaku při cestě po Transsibiřské magistrále úsekem Irkutsk - Ulan-Ude.\n\n65 km od Irkutsku u výtoku Angary se nachází vesnice Listvjanka – jedno z nejpopulárnějších turistických míst Bajkalu. Z Irkutsku se sem lze dostat asi za hodinu autobusem či parníkem (po Angaře). Listvjanka nabízí velké množství organizovaných výletů a jiných aktivit, právě odtud je odpravována většina vyhlídkových plaveb po jezeře. Velmi populární jsou plavby na ostrov Olchon či na poloostrov Svatý nos.\n\nNa břehu Bajkalu se nachází města Sljuďanka a Bajkalsk. V Sljuďance stojí železniční nádraží, které je celé postaveno z mramoru. Bajkalsk nabízí lyžařský areál, přičemž lanovka je v provozu i v létě. Za dobrého počasí je shora možno vidět až na druhou stranu jezera a na vrcholky Bajkalského pohoří.\n\nNa východním břehu se těší pozornosti turistů Barguzinský záliv. Nedaleko od něj probíhá výstavba turisticko-rekreační zóny Bajkalský přístav (Байкальская гавань). Tato zvláštní ekonomická zóna byla vytvořena na základě rozhodnutí vlády RF v roce 2007 s cílem rozvoje turismu na Bajkale. Vláda chce investovat do infrastruktury Bajkalského přístavu 36 miliard rublů, přičemž soukromé subjekty, které zde investují, budou na dobu 5-10 let osvobozeny od daní. Počítá se s výstavbou zázemí jak pro letní, tak i pro zimní sporty.\n\nMezi vesnicemi Novyj Encheluk a Suchaja se poblíž řeky Zagza nachází stejnojmenný termální pramen.\n\nZa jeden z nejkrásnějších koutů jezera je považován Čivyrkujskij záliv, plný malebných zátok, tajemných ostrovů a léčivých pramenů. Pěkný výhled na záliv je z vrcholků poloostrova Svatý nos, na který se lze snadno dostat z vesnice Usť-Barguzin.\n\nTřicet kilometrů jižně od ústí řeky Selengy se nachází záliv Posolskij sor, kde funguje rekreační zóna Bajkalskij Priboj – Kultušnaja.\n\nV severní části Bajkalu jsou v provozu vodoléčebné termální lázně Chakusy, do kterých se lze dostat pouze parníkem z Nižněangarsku či Severobajkalsku, popřípadě v zimě po ledu.\n\nOkolo jezera budují dobrovolníci postupně systém ekologických stezek \"Velká bajkalská stezka\", které mají po vzoru amerických dálkových pěších tras usnadnit pohyb turistů okolo Bajkalu.\n\n\n\nJako první se o jezeře jménem \"\"Bejchaj\"\" zmiňují čínské písemné prameny už v roce 110 př. n. l. Čínské prameny také dokládají, že u jezera žily tehdy národy Kurykanů a Bargů. Ty později vytlačili Burjati, kteří postupně osídlili pobřeží jezera i Zabajkalsko. Obvyklé vysvětlení původu jména Bajkal je z turkického Баикуль - \"bohaté na ryby\", není však vědecky doloženo. Je možné, že jde o slovo mongolského původu.\n\nZa prvního ruského objevitele Bajkalu je považován kozák Kurbat Afanasjevič Ivanov, který se svou výpravou stanul na západním břehu jezera roku 1643. V této době bylo také nedaleko Bajkalu založeno významné kupecké město Irkutsk, čímž se v blízkosti jezera natrvalo usadili Rusové.\n\nPrvní vědomosti o jezeře byly získány v polovině 17. století (Kurbat Ivanov, Vasilij Kolesnikov, Ivan Pochabov aj.). Ve 2. polovině 17. století bylo jezero poprvé geograficky popsáno a byly učiněny první pokusy o vytvoření mapy (Nicolae Milescu, Fjodor Golovin, Semjon Remezov aj.). V letech 1771 až 1772 provedli účastníci expedice Carské akademie věd I. Georgi a Aleksander Puškarjov vyměření jezera a v roce 1773 sestavili mapu.\n\nVelkou roli pro výzkum jezera sehrálo založení Východosibiřského oddělení Ruského geografického ústavu (1851), která stála v čele výzkumu Sibiře a Přibajkalí. Známé jsou práce V. Dybovského, V. Godlevského, Jana Czerského aj. V letech 1896 až 1902 sestavila hydrografická expedice pod vedením F. K. Driženka atlas a lodní mapu.\n\nRoku 1916 byla na popud Zenona Franceviče Svatoše, zoologa českého původu, založena Barguzínská sobolí rezervace, jejímž cílem byla záchrana tehdy ohrožené populace sobola asijského. Téhož roku byla sestavena trvalá komise pro výzkum Bajkalu při akademii věd (N. V. Nasonov, V. Č. Dorogostajskij, I. I. Mesjacev, G. J. Vereščagin). Systematický celkový průzkum byl zahájen v roce 1925 stacionářem bajkalského oddělení Akademie věd SSSR, které bylo v roce 1928 reorganizováno na limnologickou stanici v Listvjance. Ta se v roce 1961 změnila na Limnologický ústav Sibiřského oddělení Akademie věd SSSR.\n\nRoku 1899 byla k jezeru přivedena železnice, Krugobajkalská železnice však byla dokončena až r. 1905, do té doby museli cestující i náklad putující po Transsibiřské magistrále překonávat jezero na lodi.\n\n16. srpna 1918 došlo na Bajkale k boji mezi československými legionáři a rudoarmějci. Čechoslováci se nalodili v Listvjance a dopluli do přístavu Posolská, kde přemohli skupinu rudoarmějců, přičemž zneškodnili i ozbrojený ledoborec Bajkal. Při incidentu padlo 19 Čechoslováků.\n\nV letech 1950-1958 byla postavena Irkutská přehradní nádrž, která výrazně zvedla hladinu jezera.\n\nRoku 1958 začali komsomolští úderníci se stavbou města Bajkalsk a Bajkalské papírny, donedávna jednoho z největších znečišťovatelů jezera.\n\nHloubka jezera byla poprvé změřena roku 1959, tehdy byla stanovena na 1620 m.\n\nRoku 1996 bylo jezero Bajkal zapsáno na Seznam světového dědictví UNESCO.\n\nDo Bajkalu přivádí své vody 336 řek a říček, vytéká z něj však jen jediná - Angara. Sibiřská legenda popisuje romantický příběh o Bajkalu, otci všech těchto řek, Angaře a Jeniseji. Angara se zamilovala do bohatýra Jeniseje, Bajkal ji však nechtěl k němu pustit. Angara tedy za Jenisejem od otce utekla; podle legendy Šaman-kameň, nacházející se uprostřed výtoku Angary z Bajkalu u vesnice Listvjanka (pozor na záměnu se skálou Šamankou na Olchonu, největším ostrově Bajkalu), hodil rozezlený otec Bajkal za neposlušnou dcerou, aby ji zastavil. Angaře se však přesto podařilo utéci a splynout s Jenisejem ve věčném objetí.\n\n"}
{"id": "22029", "url": "https://cs.wikipedia.org/wiki?curid=22029", "title": "Pohlavní styk", "text": "Pohlavní styk\n\nPohlavní styk (též milování, sexuální styk nebo obecně sex) je v užším smyslu označení pro penilně-vaginální styk (soulož čili koitus), tedy úkon vložení ztopořeného penisu muže do vaginy ženy. Do užšího významu se někdy počítá i penilně-anální styk.\n\nTermíny „pohlavní styk“ nebo „soulož“ se pro „koitus“ používají především v souvislosti s lidmi. Termín pro vyšší obratlovce (např. lvy) a některá jiná zvířata je „kopulace“. Mnoho vyšších obratlovců (plazi, většina ptáků, některé ryby) se reprodukuje interně, ale jejich fertilizace (oplodnění) je kloakální.\n\nPodobně jako u mnoha druhů zvířat má pohlavní styk význam nejen při množení druhu ale i jako společenský akt, přestože je v 21. století vnímán jako ryze intimní záležitost. Schopnost vykonávat pohlavní styk, jeho vykonávání, nevykonávání, způsob, místo, frekvence, úspěšnost jeho provedení je společností, ale především samotnými aktéry velmi často nadhodnoceno až ke krajnosti a bývá historicky důvodem či záminkou k absurdnímu a někdy i hromadnému násilí a politizován.\n\nSexuální styk je pro jeho účastníky z evolučních důvodů zpravidla značně příjemný. Obvykle jej předchází milostná předehra, která navodí sexuální vzrušení partnerů a způsobí erekci (ztopoření) penisu a přirozenou lubrikaci (zvlhčení) vaginy. Ztopořený penis poté muž vsune do vaginy a jeden nebo oba partneři se doteky dále stimulují k dosažení ejakulace a orgasmu. Z pohledu oplodnění ženy není dosažení orgasmu podstatné, pro oplodnění vajíčka dostačuje pouze výron semene do oblasti pochvy a poté následné úspěšné spojení spermie s vajíčkem.\n\nPřirozená lubrikace vulvy omezuje nepříjemné pocity při tření během pohlavního styku. Na tvorbě lubrikace se podílí párové Bartholiniho žlázy, které jsou umístěny po levé a pravé straně pod poševním vchodem. Během fáze vzrušení se z mužského penisu uvolňuje vazká tekutina, která rovněž napomáhá lubrikaci. Anus nereaguje na podráždění lubrikací, při dráždění řitního otvoru je třeba používat umělé lubrikanty.\n\nKoitus je základní reprodukční metoda druhu \"Homo sapiens\", stejně jako savců. Během ejakulace, která obyčejně provází mužský orgasmus, série svalových stahů (kontrakcí) dopraví semeno obsahující mužské gamety nazývané spermiové buňky nebo spermie do vaginy. Následuje cesta spermií z vaginy přes děložní hrdlo (cervix) do dělohy a odtud do vejcovodů. Spermiové buňky mohou přežít v ženském těle 2-3 dny, podle některých autorů i více. Když se plodné ženské vajíčko nachází ve vejcovodech, spermie do něj pronikne a způsobí oplodnění (fertilizaci) a formaci nového embrya. Když oplodněné vajíčko dosáhne dělohy, zahnízdí se v děložní výstelce nazývané endometrium a začne těhotenství.\n\nPro oba účastníky sexuálního styku je vhodné uvážit, že jejich aktivita může velmi pravděpodobně způsobit těhotenství, nepoužijí-li adekvátní antikoncepční prostředky. Ale i pak je nutno možnost těhotenství připustit, protože žádná antikoncepce není 100% efektivní. Přerušovaná soulož (coitus interruptus) neboli „vytažení“ penisu z vaginy před ejakulací za efektivní metodu antikoncepce považována být nemůže a nelze ji doporučit. Jediné zcela spolehlivě fungující metody vyhnutí se těhotenství jsou sexuální abstinence a sterilizace. Externí styk, tedy sexuální aktivita bez vložení penisu do vaginy, může být prováděna bez rizika těhotenství za předpokladu, že spermie nepřijdou do kontaktu s vulvou (ženským zevním pohlavním ústrojím).\n\nNěkdy bývá za vhodnou antikoncepci považována také sexuální abstinence, avšak výchova k sexuální abstinenci může zvyšovat četnost těhotenství mezi nezletilými, je-li poskytována bez poučení o antikoncepci.\n\nVědecké autority vytvořily dva modely fyziologie lidské reakce na sexuální podráždění při pohlavního styku. Jde o modely Masterse a Johnsonové a o model biopsychosociální. Vědecké práce Masterse a Johnsonové, jenž se zabývaly genitální anatomií a fyziologií pohlavního styku, pohlavní styk vyhodnotily jako  zdravou a zcela přirozenou činnost, která je vhodným zdrojem potěšení a intimity. Podle jejich poznatků a lze pohlavní styk rozdělit na tři fáze, po doplnění Helen Kaplan Singerovou o fázi uvolnění na čtyři fáze:\n\nFyziologický model sexuální odezvy Masterse a Johnsonové je nadále upravován a kritizován.\n\nSexuální styk může mít nebo v širším smyslu zahrnovat i další formy, včetně pregenitálních a negenitálních: společenské a citové sbližování, negenitální formy mazlení (viz petting, necking, polibek), dále orální, manuální či instrumentální dráždění genitálu či penilně-anální styk. Některé z těchto aktivit nabývají na významu při styku mezi osobami téhož pohlaví, zejména homosexuálně orientovanými, mezi nimiž zpravidla klasický koitus není možný. Při klasické souloži se třou pysky o předkožku. Některé z těchto aktivit jsou obecně často chápány jen jako přípravné, doplňkové či náhradní.\n\nAnální sex\n\nAnální sex (sodomie) je sexuální aktivita, při které dochází buď k anální souloži, či k nejrůznějším formám dráždění řitního otvoru (prsty, jazykem, erotickými pomůckami, atp.). Z medicínsko-epidemiologického hlediska se řadí mezi rizikové sexuální praktiky, což je dané zranitelností příslušných orgánů a septickou povahou konečníku. Protože konečník na rozdíl od vaginy postrádá přirozenou vlhkost, je při této praktice obvykle používán lubrikační gel.\n\nPetting\n\nPetting je výraz označující dotyk, mazlení, něžné laskání a hlazení partnera nebo partnerů. Smyslem je dráždit a vyvolat příjemné pocity u partnera, ale důvodem může být i zvědavost nebo snaha vyvolat touhu po pohlavním styku. Pouhý dotek na správném místě, správným způsobem je často dostačující k vybuzení sexuální touhy. Jsou osoby, které vzrušuje dotýkat se anonymní osoby, takové chování se označuje frotérství.\n\nOrální sex\n\nOrální sex je sexuální aktivita, při níž jsou ústy, rty či jazykem stimulovány pohlavní orgány muže nebo ženy. Jde o tzv. orálně-genitální styk, který často slouží jako milostná předehra.\n\nStatistikami pohlavního styku se zabývaly Kinseyho zprávy, statistické vědecké studie, zabývající se bez ohledu na atmosféru \"mravnosti\", všeobecné prudérnosti lidskou sexualitou. V souvislosti s propagací sexuální abstinence byly provedeny statistické průzkumy, podle kterých dvě procenta mladých lidí, kteří nikdy nepřijali „slib čistoty“ uvedla, že měla anální či orální sex ale ne pohlavní styk, v porovnání s 13 procenty, která „slib čistoty“ složila.\n\nV ČR první schůzky a polibky podle statistiky u mužů a žen začínají okolo 15. roku. Petting je udáván okolo 17. roku. Skutečné partnerské vztahy navazují muži i ženy kolem 18. roku, což se shoduje s průměrný věkem v době první soulože.\n\nPouze 5 % žen má při prvním pohlavním styku orgasmus. Asi 11 % českých žen bylo někdy silou donuceno k pohlavnímu styku, 4% z tohoto množství cizím mužem. Promiskuita se nezvyšuje nebo klesá, muži v průměru 9,38 partnerek, ženy 5,11 partnerů. V ČR je se sexuálním životem spokojeno 72 % žen a a 68 % mužů, tendence je výrazně klesající. Asi 45 % mužů při prvním pohlavním styku nepoužilo antikoncepci. Významně se oproti konci 20. století zvýšilo používání hormonální antikoncepce u žen ve stálých vztazích, v roce 2008 používá pravidelně tuto antikoncepci již 52 % žen. Při náhodném pohlavním styku 88 % mužů používá kondom. Antikoncepci považuje za nepřípustnou 6 % žen a 5 % mužů. Podle výzkumů z ČR je průměrný věk prvního pohlavního styku 18 let.\n\nUdávaná frekvence orgasmu bývá u prvního styku dosti nízká, např. výzkum kanadské mládeže ukázal, že orgasmus mělo při prvním pohlavním styku jen 6 % žen a 62 % mužů. Velká většina (80 %) zažila svůj první pohlavní styk se svým dlouhodobějším přítelem či přítelkyní, 11 % s kamarádem/kamarádkou, 5 % se známým a 4 % s náhodnou osobou. Zkušenosti litovalo 26 % dotázaných, zvláště tehdy, pokud byla učiněna po posilnění alkoholem.\n\nZa běžnou dobu trvání koitu se považuje 3-7 minut. Přesněji řečeno jde o dobu frikčních pohybů od zavedení penisu do pochvy až po výron semene. V dotazníkových šetřeních na české populaci odhadují muži i ženy délku soulože v průměru zhruba na 14 až 15 minut , ovšem v jiných studiích bylo porovnáním odhadů s reálnou dobou změřenou na stopkách zjištěno, že muži i ženy délku styku při odhadu nadsazují zhruba o jednu třetinu. Dotazníková studie na velkém reprezentativním vzorku 2469 mužů a 5120 žen z USA ukázala, že muži i ženy mezi 25 a 45 lety souloží průměrně zhruba 5× až 7× za měsíc (95% konfidenční interval). Podle výzkumů sexuálního chování v ČR je to 8× za měsíc.\n\nU mužů jsou v souvislosti s pohlavním stykem různými příčinami vyvolávané poruchy členěné podle příznaků:\n\nU žen jsou v souvislosti s pohlavním stykem různými příčinami vyvolávané poruchy členěné podle příznaků:\n\nU obou pohlaví jsou jako poruchy vnímány hypersexualita a frigidita, které jsou projevy chování vyznačujícími se v změněné (oproti jiným osobám) míře sexuální apetence. Bývají vyvolané různými příčinami od psychologických po intoxikace. Rovněž jsou u obou pohlaví zaznamenávány poruchy uspokojení (impotentia satisfactionis, anorgasmie), tedy poruchy prožívání slasti.\n\nNěkteré léčiva a volně prodejné léky jsou používány v souvislosti s pohlavním stykem. Tyto látky mohou změnit normální sexuální reaktivitu člověka. Ačkoliv většina drog má výrazně negativní vliv, často tlumivý, na sexualitu, některé (např. kokain) mohou sexuální apetenci zvýšit. Některé látky používané pro zlepšení schopnosti erekce zvyšují prokrvení tkání nebo zvyšují srdeční tep.\n\nNa léčení erektilní dysfunkce, tedy poruchy erekce penisu, jsou používány některá syntetická nebo přírodní léčiva. Tyto přípravky mohou mít vedlejší účinky a mohou být nebezpečné pro nezletilé, pro osoby které nejsou zcela zdrávy, při kontraindikacích nebo při nesprávném dávkování. Použití takových léčiv je tedy nezbytné konzultovat s lékařem.\n\nU osob provozujících pohlavní styk a pohlavní aktivity obecně byl zjištěn benefit ve formě zvýšené imunity produkcí protilátek a snížení krevního tlaku, a snížení rizika rakoviny prostaty. Sexuální intimita a orgasmy zvyšují hladinu hormonu oxytocinu, který může pomoci lidem vytvářet sociální vazby a budovat důvěru.  Dlouhodobá studie 3500 lidí ve věku 18 až 102 let, provedená klinickým neuropsychologem Davidem Weeksem, zjistila na základě nestranného hodnocení fotografií subjektů, že osoby praktikující pravidelně sexuální aktivity, například pohlavní styk, vypadají výrazně mladistvěji.\n\nPři znásilnění, méně obvyklé velikosti pochvy, neobvykle hlubokém vniknutí penisu, nebo při prvním styku může dojít k poranění pochvy. Poranění pochvy může mít velmi závažný charakter, může způsobit perforace a následné krvácení, šokové stavy a dokonce i smrt. Rovněž může dojít k poranění vaječníků. Při poranění vnitřních rodidel následkem pohlavního styku je nezbytně třeba uvádět tuto okolnost, pohlavní styk, aby nedošlo k chybě a nevhodnému, nenapravitelnému, zákroku. Poranění vnitřních rodidel v dětství i dospělosti mohou mít dlouhodobé fyziologické i psychologické následky.\n\nPři felaci může být při vyvíjení podtlaku v ústech a vlivem opakovaných nárazů zraněno měkké horní patro úst (takzvaný syndrom felace), kdy dochází k zarudnutí a krvácení do sliznice úst. Nedojde li k infekci dojde k vymizení příznaků poškození bez léčby během sedmi až deseti dnů. Krvácení při defloraci během prvního pohlavního styku, může vzácně být i velmi silné. Riziko poškození zvyšuje také zavádění různých předmětů do pochvy či jiné manipulace v oblasti pohlavního ústrojí. Poškození močového měchýře, vaječníku, pochvy a vnitřních orgánů během soulože vyžadují lékařské ošetření.\n\nJe-li do pochvy vefouknut vzduch při sexuální hře, může to vést ke pneumoperitoneu nebo dokonce ke vzduchové embolii. Vzduchovou embolii u těhotných žen (i v případě kdy o těhotenství žena ještě nevěděla), může způsobit již poměrně malý tlak vpraveného vzduchu. Proto je foukání vzduchu do pohlavních orgánů zakázáno.\n\nPři análním styku může být poškozen konečník. Může dojít k zánětu sliznice konečníku, její povrchní poranění, roztržení řitního svěrače, zadržení cizího tělesa uvnitř konečníku a proděravění stěny konečníku s případným následným zánětem pobřišnice, který může vést k úmrtí. Nejčastějšími předměty zadrženými v konečníku jsou vibrátory a další sexuální pomůcky. Tímto způsobem jsou zde nacházeny i šroubováky nebo kancelářská těžítka, rozmanité lahvičky či zkumavky, šišky salámu a některé druhy ovoce a zeleniny. Vzácně jsou vyjímány z konečníku zavařovací sklenice a násady z koštěte.\n\nPoužívání nevhodných sexuálních pomůcek, nešetrné zavádění penisu do rekta, jindy zasouvání prstů, v krajním případě celé ruky, tj. smutně proslulý „fisting“, anebo manipulace cizím tělesem (dráždění sexuáními pomůckami) může být příčinou poškození vnitřních pohlavních orgánů nebo konečníku. Uvíznutí předmětu v konečníku v rektu je pro postiženou osobu riziko a mnohdy znamená obtížný úkol pro lékaře. Následkem vážného poškození může být i operativní vývod střeva mimo konečník (kolostomie).\n\nNásilným zacházením s penisem může dojít k jeho poškození. Při prudkém pohlavním styku, nebo některých praktikách, může dojít k pohmožděninám varlat nebo otevřenému zranění, nebo otočení varlete. Tyto úrazy vyžadují lékařskou pomoc.\n\nPohlavní styk a jiné sexuální aktivity, u nichž je možnost přenosu tělesných tekutin mezi osobami, je prostředkem šíření sexuálně přenosných nemocí. Podle Centra pro kontrolu a prevenci nemocí je „nejjistějším způsobem jak se vyhnout se přenosu sexuálně přenosných nemocí, neprovádět sexuální styk vůbec, nebo být v trvalém vzájemně monogamním vztahu s partnerem, který byl testován a víte, že není infikován.“ Redukovat riziko přenosu infekce u osob, jejichž sexuální chování je vystavuje riziku infekce, může správné a při styku vždy praktikované použití mužského latexového kondomu. Takové chování je bezpečnější pro oba partnery.\n\nMezi nejběžnější rizika při pohlavním styku, zejména s neznámým partnerem a při promiskuitním chování patří sexuálně přenosné infekce způsobované bakteriemi, viry a parazity, které se přenáší z člověka na člověka při pohlavním styku. Gonokokové nebo chlamydiové infekce často nemají žádné příznaky. Neléčená infekce chlamydiemi může vést k ženské neplodnosti a mimoděložnímu těhotenství. Lidský papilomavirus může vést k rakovině děložního čípku a genitálií. Děti narozené matkám s neléčenou kapavkou nebo chlamydiemi mohou trpět neonatálním zánětem spojivek (závažná infekce očí), jenž může vést až k oslepnutí.  Syfilis kromě následků na dospělých může mít za následek úmrtí novorozenců a potraty. Neléčené gonokokové infekce mohou vést k potratům a předčasným porodům.\n\nPohlavním stykem může být také přenášena žloutenka (hepatitida B). Celosvětově je zaznamenáno asi 350 milionů chronicky nemocných nositelů žloutenky typu B. Světová zdravotnická organizace odhaduje, že 448 000 000 lidí ve věku 15 až 49 let je infikováno ročně pohlavně přenosnými chorobami (jako například syfilis, kapavka a chlamydie)\n\nBezpečný sex, například používání mužského nebo ženského kondomu, může rovněž sloužit nejen jako prevence sexuálně přenosných infekcí ale i k omezení rizika těhotenství.\n\nNejčastější infekce šířené pohlavním stykem:\nJednou z nejnebezpečnějších pohlavních chorob je AIDS. Do roku 2010 od počátku epidemie zemřelo přibližně 30 milionů osob.\n\nU všech případů pohlavních chorob je v případech, kdy je podezření na infekci, vhodné včasné lékařské vyšetření. CDC uvádí, že je menší riziko přenosu viru HIV z nakaženého partnera u orálního sexu u análního či vaginálního sexu,\" . Nicméně je obtížené zjistit, zda skutečně došlo k infekci v důsledku orálního sexu nebo jiných rizikovějších sexuální aktivit. Některé faktory mohu významně zvýšit riziko přenosu HIV - vředy, krvácení z dásní, genitální vředy, a přítomnost jiných pohlavně přenosných chorob.\nProvádění pohlavního styku má vliv na lidské chování a vnímání, především duševní vyrovnanost a vývoj duševních chorob, ale zřejmě i na zvýšení imunity. Podobně neprovádění a způsob pohlavního styku může zvýšit pravděpodobnost rozvoje duševní choroby a zvýšit sebevražedné sklony. Ochrana při penilně vaginárním pohlavním styku pouze výrazně snižuje riziko otěhotnění a přenosu pohlavních chorob, spolehlivou ochranou je pouze sexuální abstinence.\n\nIdealizace sexuality a snaha vyrovnat se ideálu vede k pocitu podobnému pocitu nedostatečnosti a chybnosti. Pohlavní stud je úmyslně vyvoláván ve výchově pohrdáním, ponižováním, výsměchem a dalšími způsoby. Osoba která se stydí, nebo která vyvolává pocit studu označuje předmět (pohlavní orgán, pohlavní styk nebo osobu) jako špinavý, slabý, nebo defektní. Člověk, který trpí pocity studu, musel zažít situace, ve kterých se cítil pokořený ve své sebeúctě.\n\nPro stud jsou typické tyto základní prvky:\nNení stoprocentně jisté, že schopnost stydět se je „výlučná vlastnost člověka“, hluboce se stydí i vycvičené zvíře, pokud se chová proti stanovené normě (například znečistí podlahu). \n\nDo 80. let psychoanalytici předpokládali, že stud vymizí budou -li analyzovány konflikty spojené s infantilní sexualitou nebo narcismem {Abraham 1913, Erikson 1951, Freud 1905, 1926 atd.}. Kinston (1987) upozorňuje na to, že stud spouští masivnější popření reality, brání člověku myslet a vnímat realitu.\n\nPohlavní stud a vnímání vlastní chybnosti, odchylnosti od ideálu, obavy a strach z hanby vedou k zhroucení sebeúcty, později k protireakci nebo sebenenávisti, projevům agresivity, depresím a poddávání se omamným látkám, nebo sebevraždě. Pohlavní stud může vést ke vzniku poruch pohlavního styku.\n\nAnorgasmie je častější u žen, její vyřešení obvykle vyžaduje pozornost obou partnerů po delší dobu. Mnohé, zvláště mladší, ženy a ženy s relativně malou sexuální zkušeností mají problémy dosáhnout orgasmu nebo toho nejsou vůbec schopny.\n\nZtráta sexuální apetence tedy ztráta touhy po pohlavním styku u žen bývá spojena s vysokým stupněm těhotenství, porodem a kojením. U mužů s pocity frustrace a studu, například ze sexuální dysfunkce (zejména problémy s erekcí), ale i depresemi obecně, zaujetím prací a problémy, postupem věku nebo kariérou nebo nádorem hypofýzy. Muži i ženy ztrácí sexuální apetenci i v důsledku onemocnění a nežádoucích účinků léčby, s problémy ve vztahu, obezitou, podvýživou a anorexií, užíváním alkoholu a drog.\n\nNízká sexuální vzrušivost, sexuální chladnost, je spojena nejčastěji s poruchou emocí nebo je jinak ovlivněna psychicky. Sexuální averze, tedy odpor k pohlavnímu styku je obvykle způsobena prožitky z dětství nebo dospívání, ale někdy je výrazem odporu nebo strachu v souvislosti s určitým partnerem.\n\nPředčasná ejakulace je běžným problémem při pohlavním styku u většiny mladých nezkušených mužů. Je doporučována změna polohy nebo techniky.\n\nErektilní dysfunkce je porucha erekce která je, v případě jestliže jeden či oba partneři v této situací trpí frustrací, Poruchou v ČR trpí asi polovina mužů ve věku 35–65 let.\n\nHypersexualita a sexuální závislost\nHypersexualitou (nymfomanie, satyriasis), kterou je možné také označit podle projevů jako příznak projevující se zvýšenou sexuální apetencí, může být projevem některé psychiatrické poruchy a mánie (např bipolární porucha), ale i hormonální poruchy. Hypersexualita při bipolární poruše se projevuje i u malých, tříletých dětí. Hypersexualita není organickými změnami způsobená choroba, je příznakem, projevem choroby, je diagnostikována s označením \"nadměrné sexuální nutkání\". Jedním z hlavních symptomů je neschopnost jednat jinak i přes důsledky chování.\n\nPodle některých hypotéz může pravidelná sexuální aktivita zvýšit expresi genu odměny centru mozku Příliš časté zapojení do sexuální aktivity (denně) pak může vést k hyperexpresi ΔFosB, což může vyvolávat závislost na sexuální aktivitě, situaci, kterou někteří autoři nazývají „\"sexuální závislost\"“ nebo „\"závislost na sexu\"“.\n\nTo co je nazýváno sexuální závislost nebo hypersexualita je podle těchto zdrojů poruchou osobnosti a sebekontroly. Jako léčba jsou obvykle předepisována psychofarmaka a odvykací terapie. Mezi prvními popisy sexuální závislosti je popis manželky, že její muž při pohlavním styku byl „divoký, chvěl se po celém těle a hlasitě supěl“. Mezi postiženými jsou mediálně sledované osoby, jejichž případy postižení a léčby poutají pozornost, získávají účast veřejnosti, a jsou napodobovány.\n\nPodle názoru Radima Uzla závislost na sexu neexistuje, pouze vyšší nebo nižší apetence. Ale i podle dalších sexuologů je sexuální závislost mýtus, výmysl médií a umělé vytváření trhu pro veřejné i soukromé ústavy, psychology, pedagogy a sexuální terapeuty. Většina všech diagnostických a léčebných postupů sexuální závislosti vychází z předpokladu, že lidská sexualita je něco špatného překročí-li jistou normu. Tato norma není přesně stanovena. Jeden z uznávaných terapeutů léčících nákladnou kúrou pacienty se sexuální závislostí uznává, že nejtěžší je rozeznat hranici mezi silně vyvinutým sexuálním pudem a závislým chováním, protože tito lidé se prý navenek nijak neodlišují od ostatních. Podle názoru Radima Uzla je hlavním faktorem schopnost platit nákladnou léčbu.\n\nV souvislosti se svými celoživotními prioritami nebo nedostatkem atraktivnějších podnětů, jako únik před depresí či zmatením hodnot, z touhy po symbolickém důkazu své nadřazenosti a moci, tedy z různých důvodů, mohou některé osoby upřednostnit právě časté sexuální styky, promiskuitu, nebo alespoň zvýšenou sexuální apetenci. Sexuální závislost je často spojena i s depresemi, závislostí na alkoholu a jinými závislostmi. Zvýšená sexualita a promiskuita tak může být spíše jedním z příznaků celkového psychického stavu, nikoliv chorobou sama o sobě. Jako sexuální závislosti byly označovány i případy duševně chorých které se projevovaly zvýšenou sexuální apetencí.\n\nSexualita je podle Radima Uzla přirozenou lidskou potřebou a její kvantitativní vystupňování samo o sobě nemůže být považováno za nějakou závislost.\n\nV roce 2005 Světová zdravotnická organizace (WH0) odhadla, že každý rok otěhotní na celém světě 123 miliónů žen. Z toho 87 milionů těchto těhotenství, tedy 70,7 % z uvedených, je neúmyslné. Přibližně 46 milionů těhotenství ročně končí vyvoláním umělého potratu. Téměř 1 milion amerických dospívajících žen, 10 % všech žen ve věku 15 až 19 let a 19% z těch, které uvádějí, že měly pohlavní styk, otěhotní každý rok.  Ve Velké Británii je situace podobná.\n\nVaginismus je nedobrovolná křeč svalstva pánevního dna (svalstva vaginy), dělající koitus stresujícím nebo nemožným. Dyspareunie je bolestivý nebo nepohodlný styk a může být způsobena mnoha příčinami.\n\nPředčasná ejakulace je běžným problémem při pohlavním styku u většiny mladých nezkušených mužů, ale může mít někdy i jiný než psychický původ. Za předčasnou ejakulaci považovat každý pohlavní styk, u nějž dojde k ejakulaci za kratší dobu, než jsou 2 minuty.\n\nKromě obtíží způsobených organickými příčinami se mohou vyskytnout takové které jsou z oblasti psychologických obtíží nebo psychiatrických poruch.\n\nBolestivý pohlavní styk (dyspareunie) a nepříjemné pocity při souloži mohou vyústit až ve fyzický odpor k pohlavnímu styku a fyzické nevolnosti při souloži a po ní. Bolestivost pohlavního styku bývá někdy způsobena přítomností infekce, nebo jindy nedostatečnou lubrikací, z psychologických důvodů, ale někdy i nevhodným výběrem partnera. Bolestivý pohlavní styk je jednou z nejčastějších poruch u pohlavního styku a vyskytuje se v průběhu života u dvou třetin žen.\n\nSexuální aktivita podle některých zdrojů může být přímou příčinou úmrtí, a to zejména v důsledku zablokování koronárního řečiště. Toto riziko je nižší u osob s vyšší úrovní běžné fyzické aktivity. Nicméně, úmrtí jsou opravdu vzácné. U osob, zejména těch, které mají obvykle malou nebo žádnou fyzickou zátěž, je mírně zvýšené riziko infarktu nebo náhlého srdečního selhání při pohlavním styku ovšem také jakémkoliv jiném intenzivním fyzickém cvičení, kterou provádí zřídkakdy. Pravidelné cvičení nebo fyzická zátěž riziko výrazně omezuje, ale nevylučuje. Zvýšené riziko je dočasné, je omezeno na několik hodin po pohlavním styku.\n\nSmrt v souvislosti s pohlavním stykem je málo pravděpodobná, ale byla popsána jako důsledek použití některých psychotropních látek a afrodisiak.\n\nAntikoncepce zahrnuje metody a prostředky, které se používají k zabránění těhotenství. Zcela bezpečným, z hlediska nežádoucího těhotenství činí pohlavní styk kastrace. Přerušovaná soulož, soulož do konečníku, vzájemná masturbace a orální sex patří mezi metody, které snižují riziko těhotenství.\n\nBezpečný sex, například používání mužského nebo ženského kondomu, může rovněž sloužit nejen jako prevence sexuálně přenosných infekcí ale i k omezení rizika těhotenství. Spermicidy jsou látky, které se používají s kondomy a dále omezují pravděpodobnost těhotenství.\n\nK nejspolehlivějším metodám antikoncepce patří sterilizace vasektomií u mužů a podvázáním vejcovodů u žen, nitroděložní tělíska (IUD) a implantovaná antikoncepce. Hormonální antikoncepce je aplikována například jako orálně podávané tablety nebo náplasti a jinými formami. K méně spolehlivým metodám patří bariérová antikoncepce - kondomy, poševní pesary a antikoncepční houbičky a různé metody sledování plodnosti. Sterilizace je sice vysoce spolehlivá metoda, obvykle je ale nevratná. Nouzová antikoncepce může zabránit početí ještě několik dnů po nechráněném pohlavním styku.\n\nOdhaduje se, že používání antikoncepce v rozvojových zemích snížilo počet mateřské úmrtnosti o 40 % (v roce 2008 antikoncepce zabránila úmrtí přibližně 270 000 žen) a mohlo by zabránit až 70 % úmrtí, pokud by byla poptávka po antikoncepci zcela uspokojena. Tohoto příznivého výsledku je dosaženo snížením počtu neplánovaných otěhotnění, která následně vedou k nelegálně prováděným potratům, a prevencí otěhotnění u osob podléhajících vysokému riziku. V rozvojových zemích antikoncepce rovněž zvyšuje pravděpodobnost přežití dítěte díky prodloužení doby mezi jednotlivými těhotenstvími.\n\nHormonální antikoncepce působí preventivně proti závažným chorobám, jako je například karcinom vaječníků a děložní sliznice, a má řadu dalších pozitivních efektů. Mezi negativní efekty, ačkoliv velmi vzácné nežádoucí účinky je zvýšení krevní srážlivosti a možnost tromboembolického onemocnění (TEN), arteriální komplikace a cévních mozkových příhod, které mají vážné dopady na zdraví některých uživatelek. Dalšími efekty může být zvyšování hmotnosti uživatelky, migrény a deprese, onemocnění jater a další. Hormonální antikoncepce chrání pouze proti otěhotnění, není schopna zabránit přenosu infekcí. Hormonální antikoncepce má prokazatelně negativní dlouhodobý vliv na plodnost.\n\nNěkdy bývá za antikoncepci považována také sexuální abstinence, avšak výchova k sexuální abstinenci může zvyšovat četnost těhotenství mezi nezletilými, je-li poskytována bez poučení o antikoncepci.\n\nLubrikační gel pomáhá zlepšovat pocit při vzájemném kontaktu tkání při pohlavním styku. Jednotlivé lubrikační gely se liší podle toho, na jaké bázi jsou vyrobeny a fungují. Lubrikanty na olejové bázi mohou narušovat latex a snižovat tak efektivitu kondomů, latexových rukavic a tím pádem snižovat účinnost tohoto druhu antikoncepce a ochrany před pohlavně přenosnými nemocemi. Z toho důvodu jsou doporučovány lubrikanty na vodní nebo silikonové bázi. Některé lubrikanty mohou působit dráždivě na pokožku citlivých osob.\n\nKromě nákazy pohlavními chorobami a jinými infekcemi a kromě nechtěno těhotenství jsou rizikem pohlavního styku poranění vzniklá úrazem v souvislosti se způsobem provedení styku nebo prostředím ve kterém je prováděn. Často je podceňována možnost psychické újmy při pohlavním styku. Výčet zde uvedených chorob přenosných pohlavním stykem a rizik je zcela neúplný. Kromě rizik má pohlavní styk i přínosy, především v oblasti psychiky.\n\nBezpečný sex je sada praktik určených pro redukci rozšíření AIDS a sexuálně přenosných infekcí. Bezpečnější sex je strategie snižování rizika infekce, úplné zamezení rizika přenosu pohlavního styku umožňuje pouze zabránění rizikovému sexuálnímu chování, tedy sexuální abstinence a zamezení kontaktu s infikovanými materiály.\n\nZa bezpečný sex je tak považován například sex po telefonu, tedy masturbace. Zvýšení bezpečnosti umožňuje sex s jediným partnerem, tedy dlouhodobá nebo celoživotní monogamie a používání kondomů.\n\nPodle názoru biologa Franse de Waala v knize \"Bonobo: The forgotten ape\" je „\"vliv kultury na pohlavní styk u lidí po miliardách let sexuální reprodukce nanejvýš zcela marginální […] sex je oblast lidského chování, v níž je kulturní experimentování omezeno právě tak, jako je omezeno dýchání\"“.\n\nV širším právním i sexuologickém smyslu zahrnuje pojem sexuální styk i další orgasmické nebo genitální formy vzájemného fyzického kontaktu mezi dvěma nebo více jedinci stejného nebo různého pohlaví. V nejširším pojetí může termín pohlavní styk zahrnovat i negenitální a neorgasmické formy erotického kontaktu. Někdy se formy pohlavního styku rozdělují na penetrativní (kam bývá řazen koitus a penilně-anální styk) a nepenetrativní.\n\nPohlavní styk a pohlavní pud jsou podle některých křesťanských publikací v podstatě něco posvátného a pohlavní spojení je jako výraz nejvyššího darování jednoho člověku druhému důkazem lásky a pochází od Boha. Mravní čistota, upřímná láska a nesobeckost je příklad Kristův, který je mocnou pobídkou k následování.\n\nObecně jsou používána synonyma - soulož, milování, sexuální styk, sex. Odborně je lékaři pro vlastní akt soulože používáno označení koitus. Starší výrazy - obcování, pomilování, vstoupení, sdílet lože. Lidově - mrdání, šukání, jebání. Lidové výtrazy pro pohlavní styk jsou často používány jako vulgarismy, například ve formě nadávky.\nVýrazem \"pohlavní styk\" je míněn obvykle kontakt mezi genitáliemi obvykle dvou partnerů, obvykle různého pohlaví. Nicméně pod výrazem \"pohlavní styk\" jsou označeny i jiné modely chování.\n\nPohlavní styk může mít nejen rozmnožovací, ale i sociální (vztahovou) nebo rekreační funkci. Chutě, zvyky, potřeby a praktické provedení a uspokojení z pohlavního styku závisí často více na sociálních a psychologických okolnostech než na technických rozměrech partnerů, délce nebo frekvenci či způsobu provedení styku a tak pohlavní styk může mít poměrně velkou škálu podob.\n\nPodle některých autorů je rozdíl mezi pojetím sexuality u mužů a žen dán tím, že ženy mohou otěhotnět, kdežto muži nikoliv, což je důvodem odlišného pohledu na pohlavní styk.\n\nPrávní předpisy týkající se sexuality jsou zmiňovány v nejstarších asyrských zákonících. V starověkém Římě byl pohlavní styk zobrazován obrazy a popisován v literárních dílech. Během období středověku začal být pohlavní styk považován za hříšný a pošpiňující, ženy za prostopášnice vedené chtíčem. Během období humanismu se pohled na lidskou sexualitu změnil. Michel Foucault zdůrazňuje, že ještě na konci 17. století panovala značná sexuální otevřenost a tolerance. Až křesťanská pastorace učinila ze sexu jakousi „znepokojivou záhadu“ a až moderní společnost sexu přikládá hodnotu tajemství. V 18. století v rámci osvícenství došlo k další sexuální revoluci a uvolnění chování pojímaného jako mravné.\n\nUvádí se, že byla frekvence pohlavních styků mezi manželi vyšší na venkově. Naproti tomu se ve městech dbalo hlavně na to, aby nevhodným sexuálním chováním nedošlo k újmě dobrého jména měšťanské rodiny.\n\nBěhem 19. století změnili evropský pohled na pohlavní styk a lidskou sexualitu svými pracemi filosofové a lékaři. Na počátku 20. století došlo k sexuální revoluci po zveřejnění statistických a zdravotnických výzkumů. Největším přelomem ve vnímání sexuality byly v polovině 20. století celosvětově známé Kinseyho zprávy.\n\nV 60. letech 20. století došlo k společenské revoluci (hippies) v USA.\n\nPodle některých zdrojů však společnost v ČR v 21. století upouští od tradičních rodinných hodnot, které jsou nahrazovány jinými a omezením společenské kontroly dochází k porušování společensky přijatelných norem chování.\n\nPohlavní styk a sexuální aktivity jsou z velké části závislé na sociálních a psychických zkušenostech a na prostředí v kterém jedinci vyrůstají. Jde o smyslové prožívání situace a reakce jsou dány nejen fyziologickými pochody, zvykovými pravidly, ale i momentálním psychickým rozpoložením. Zejména chování před a během pohlavního styku jsou dány zvykovými pravidly a individuálními sklony.\n\nVzrušení před pohlavním stykem\nSexuální vzrušení může být nabuzeno třením pohlavních orgánů o sebe stejně jako manipulací rukou, ale i pouhým dotykem, vizuálním kontaktem, vokálními projevy nebo i myšlenkou.\n\nVzrušení se může se projevovat i zrudnutím, třesem, koktáním, mdlobami v důsledku nervového vypětí. V některých komplikovaných případech se může sexuální vzrušení projevovat neurotickými a hysterickými reakcemi, pasivní nebo aktivní agresivitou, zejména jejím vybitím. Takové chování může být spojeno například s pocity studu a v takovém případě jde o afekt podobný úzkosti nebo zlosti. Pohlavnímu studu a souvislostem je věnováno málo pozornosti. Podle některých domněnek proto, že se stud jako afekt ponížení, zostuzení, pohrdání, trapnosti se velmi obtížně vyjadřuje, pacient se stydí nejen za svou sexualitu za problémy s ní spojené ovlivňující průběh pohlavního styku, ale i za svůj stud.\nMilostná předehra\nK sexuálnímu vzrušení a oboustranně uspokojujícímu pohlavnímu styku mezi jedinci není třeba milostná předehra. \"\"Předehra je stejně důležitá jako stlaní postelí na Titaniku\"\" tvrdí někteří autoři věnující se sexuologii. Dochází k závěru, že myšlenka důležitosti předehry je založena na názoru že ženy jsou duševně retardované a je třeba je \"nažhavit\". Autor dochází po průzkumu mezi běžně sexuálně aktivními osobami, včetně žen, k přesvědčení, že předehra není nezbytností.\n\nMilostná předehra však může vést k vystupňování sexuální touhy a být oboustranně vnímána jako žádoucí a zábavná součást pohlavního styku. Součástí předehry nebo pohlavního styku mohou být zábavné aktivity, doplňky od společného jídla a pití přes předem vybrané oděvy a doplňky po sexuální pomůcky, nebo použití určitých symbolických artefaktů a vyhledání vhodného prostředí. Často je za vhodnou milostnou předehru považováno vzájemné svlékání mezi partnery.\n\nPohlavní styk\n\nMnoho autorů jak vědecké tak krásné literatury se snaží ukázat jako úspěšný pohlavní styk takový, při němž dojde k sexuálními uspokojení obou nebo všech zúčastněných partnerů, nejlépe současně, s tím že neuspokojení partnera znamená blamáž. Podle jiných autorů taková představa není ani pravdivá. Je zřejmé že hodnocení úspěšnosti, uspokojivosti pohlavního styku je záležitost hluboce emocionální a osobní, protože pohlavní styk je způsobem komunikace mezi partnery, nikoliv důkazem schopnosti vykonávat frikční pohyby. Je vhodné připomenout, že klasická misionářská poloha může být vnímána jako značně fyzicky náročná a pro méně fyzicky zdatné osoby jsou vhodné jiné přirozené pozice (např. zezadu).\n\nSexuology jsou popsány případy, že byly vlivem vštěpovaných \"morálních\" zásad natolik deformovány představy sexuality, že se dívka odmítala líbat, aby nezhřešila, nicméně při pohlavním styku byla velmi aktivní. Takovou dezinformací, možná původně lží rodičů, byla u případů (v USA 20. století) popisovaných A. Ch. Kinseyem, představa, že se dítě narodí, pokud se dvě osoby líbají. Výsledkem bylo, že se když se osvícený pár poradil se sexuologem s tím, že žena nemůže otěhotnět, zjistil, že nemají penetrativní pohlavní styk. Podobnou situací byla představa že pohlavní styk může být proveden po svatbě, v posteli, žena má strnule ležet, muž na ní tiše v misionářské poloze \"vykonává soulož\" a snaží se nepotit a nefunět.\n\nVýznamnou roli pro vniknutí penisu do vaginy má poloha nohou ženy. Pokud má partnerka například při misionářské poloze nohy napjaté a spojené, dochází spíše k dráždění vnějších částí genitálií. Hlouběji partner vniká do vaginy, pokud jsou nohy rozevřeny nebo pokrčeny v kolenou. Pokud má partnerka nohy zvednuty, nebo pokrčeny v kolenou a parter vsouvá penis do vaginy zezadu, dochází k podstatně hlubší penetraci. Hloubka vnikání do partnerky a dráždění jednotlivých částí vaginy je podle některých autorů ovšem záležitostí osobních preferencí partnerů a jejich aktuálních možností. Mladé dívky údajně preferují spíše dráždění zevních genitálií než hluboké vnikání, kdy se vytváří pocity libosti až po dlouhodobějších sexuálních zkušenostech. Důležitá je hloubka vaginy a délka penisu, ale při dlouhodobějším vztahu se rozměry přizpůsobí, nejsou li rozdíly obzvláště velké.\n\nI v případě, že jsou oba partneři vzrušeni a vagina u ženy má znaky zvlhnutí je doporučováno použít lubrikantu, ale přinejmenším naslinění penisu, které usnadní první vniknutí do vaginy. Při homosexuálním styku mezi muži, před vniknutím penisu do análního otvoru, je dostatečné použití lubrikantu zcela nezbytné.\n\nPo vniknutí penisu do vaginy je doporučeno krátkou dobu posečkat než ihned přistupovat vzájemným pohybům a dráždění. Není obvykle třeba nikam spěchat a je vhodné věnovat se partnerovi a vnímání jeho blízkosti svými smysly. I po započetí vzájemných pohybů, jejichž účelem je vzájemné dráždění citlivých orgánů, je doporučováno partnera sexuálně stimulovat a aktivita i přístup obou partnerů může to velmi zpestřit a zpříjemnit akt. Takovými doporučenými aktivitami jsou například líbání, olizování, kousání, škrábání, štípání, dráždění prsty, pevné držení nebo pokusy o dobývání (které však musí být poměrně brzy úspěšné). Tyto postupy a mnoho poloh a způsobů podrobně popisuje kniha Kámasutra ze 4.-6. století n l.\n\nPodobně jako vzájemné polohy partnerů byly důkladně studovány kopulační pohyby a jejich rytmus a hloubka vnikání. Podle některých autorů kontrast mezi hloubkou vnikání při jednotlivých pohybech může působit dráždivěji, ovšem nejcitlivější část vaginy je poměrně mělce okolo ústí. Způsob kopulačních pohybů, může ovlivňovat zejména šíři drážděné oblasti uvnitř i na vnějších částech genitálií. Roli při dráždění má i tření pokožky a tlak. Je doporučováno, aby partneři otevřeně hovořili o svých touhách a pocitech i během styku.\n\nJe doporučováno hluboké dýchání a křik nebo alespoň vzdechy, s tím, že pomáhají rozvádět vzrušení do celého těla a prožívat je. Za optimální dobu od vniknutí penisu do pochvy do doby orgasmu se považuje asi 7 -13 minut.\n\nNěkteří muži ovšem ztrácejí schopnost emocionálního kontaktu se ženou v okamžiku spojení a žena se cítí jako objekt na kterém je prováděna masturbace partnera (umělá vagína). Důvodem výrazného sexuální chování tak může být pouze touha muže exhibovat před partnerkou a udržet si požadovanou úroveň sebeúcty. Žena je schopna prožívat mnohačetné orgasmy, na rozdíl od muže. Muž však dosažení orgasmu u ženy často pokládá za důkaz svého mužství.\n\nK posílení prožitku orgasmu je doporučováno povolení sevření řitního svěrače. Naopak stažení řitního svěrače může být příčinou předčasné ejakuace.\nOrgasmus\nOrgasmus neboli \"vyvrcholení\" je výsledkem fáze plató (\"plateau\") sexuálního reakčního cyklu. Orgasmus se vyznačuje intenzivní fyzickou rozkoší, kontrolovanou autonomním nervovým systémem. Je doprovázen rychlými cykly svalových kontrakcí (stahy) v dolních pánevních svalech, které obklopují primární pohlavní orgány a anus (řitní otvor). Orgasmy u mužů i žen mohou být spojeny s jinými mimovolnými reakcemi, např. se svalovými stahy v jiných částech těla a s vydáváním zvuků. Při mužském orgasmu většinou dojde k výronu semene ejakulace, ale ejakulace není podmínkou k dosažení orgasmu. Orgasmus též zpravidla provází euforické vnímání. Představa, že pohlavní styk musí být vždy zakončen společným orgasmem, aby byl pohlavní styk uspokojivý je šířena zkreslenými příběhy a výklady. Současný orgasmus obou nebo více partnerů při milování patří mezi erotické touhy mnoha lidí, z nichž někteří o něm sní a mnohdy se o něj i zoufale snaží. Představy lidí o společném orgasmu vycházejí z romantických filmů a knih, kde se s ním opravdu lze často setkat.\n\nPenis s kondomem musí být po orgasmu vyjmut z vaginy. To musí být podle dostupné literatury provedeno dříve než dojde ke ztrátě erekce. Autor zmiňuje, že jinak může kondom zůstat ve vagíně a je problém jej vytáhnout.\n\nEjakulace a mokrý orgasmus u ženy\n\nNěkteré ženy mohou vnímat ejakuaci na své tělo jako něco příjemného, jiné jako nepříjemnou a znečišťující. Některé ženy vnímají polykání ejakuátu jako nechutné a nepříjemně chutnající, pro jiné je příjemné. V případě, že muž ejakuluje při orálním sexu ve chvíli, kdy má penis hluboko v ústech partnera, může dojít k infekci dutin. Při ejakulaci je vhodné, aby se penis nenacházel hluboko v ústech. Pro některé muže je stimulující ejakulovat ženě do vlasů nebo na obličej a to i ve skupině (mužů). Ejakulát ve vlasech ovšem nepatří k něčemu co by ženu nadchlo. Ejakulace na tělo a ochutnávání ejakulátu a podobné hrátky jsou často předváděny v pornografii. Nějak zvláště pozitivní účinky spermatu na pleť, dietu, růst vlasů nejsou prokázány, ale rovněž hodnoty testosteronu v spermiích neovlivní nijak hormonální rovnováhu u žen. Podle některých informací může sperma na pokožce způsobit vyrážku. Největším rizikem při kontaktu s ejakulátem je přenos pohlavních chorob.\n\nŽenská ejakulace, neboli mokrý orgasmus, je při pohlavním styku nebo dráždění pohlavních orgánů ženy projev, kdy se ze žláz poblíž vyústění močové trubice uvolňuje tekutina. Tento projev je různý a různě intenzivní u různých žen. Při sexuálním vzrušení se podle průzkumů projevuje jen u menší části žen.\n\nPostkoitální dysforie\n\nAčkoliv je obvyklý pocitem po sexu euforie, je známa a popisována i postkoitální dysforie ( PCT, post-coital tristesse, „Post-Sex Blues“), což je pocit melancholie, deprese a plačtivosti objevující se po pohlavním styku (souloži). Název pochází z latinského úsloví \"\"Post coitum anima tristis est\"\". Někdy PCT vykazuje silné pocity úzkosti objevující se nejpozději do 2 hodin po styku.\n\nPostkoitální dysforie je připisována hormonu prolaktinu, který je vylučován k vyrovnání hormonální hladiny. Po pohlavním styku, hladina stoupne výše než po masturbaci, asi o 400 procent. Interpretuje se to tak, že pohlavní styk je intenzivnější zážitek než masturbace.\n\nVokální projevy při pohlavním styku\nVokální projevy u žen jsou podobné jako u samic primátů. Souvisejí se sexuální aktivitou a vyjadřováním sexuálního potěšení. Obvykle vzrušují jejich sexuální partnery a potenciální sexuální partnery. Muži vokální projevy mají méně často než ženy. Vokální projevy mohou mít verbální a neverbální formy, včetně hlubokého dýchání, sténání, křiku, vulgarit, pláče a smíchu.\n\nPodle některých studií vokální projevy nesouvisí s orgasmem ženy, ale spíše s ejakulací jejich partnera. Studie ukázaly, že muži obvykle vnímají ženskou vokalizaci jako sexuálně velmi vzrušující projev, a že si je toho žena i sama vědoma. Většina žen uvedla, že vokalizace při pohlavním styku vedla k lepšímu prožitku u partnera a zvýšení jeho sebevědomí, nebo obojímu.\n\nPozice při pohlavním styku\nSexuální styk se dá provozovat v různých pozicích, pro obvyklé oplodnění je důležitý pouze akt zasunutí penisu do pochvy a úspěšné vyvrcholení v pochvě. Lidé si pro zpestření pohlavního styku vytvořili řadu různých sexuálních pozic, které jsou různě fyzicky náročné a vyžadují různé polohy obou či více partnerů.\nMimo těchto pozic existuje celá řada dalších, které jsou popsány např. v indické kamasutře.\n\nStyk mezi více partnery je nazýván \"skupinový\" (lidově \"gruppen sex\" podle němčiny).\nAčkoliv i pohlavní styk po krátkodobém vztahu může být nejen příjemný, ale i vzrušující zážitek, který se vryje do paměti, první pohlavní styk je statisticky oboustranně podle osobních zkušeností účastníků výzkumu uspokojivější, pokud k němu dochází po dlouhodobé známosti. První pohlavní styk je subjektivně účastníky vnímán jako uspokojivější pokud je doprovázen citovým poutem a vzájemnou oddaností, láskou. Osoby s delší známostí se také cítily po sexuálním styku méně často provinile ale byli si při první pohlavním styku méně jisti. Větší pocit jistoty měly osoby, které použily nějaký antikoncepční prostředek. Silný pocit viny měly osoby, které požily alkohol a zážitek vnímaly málo pozitivně. První sexuální zkušenosti litovalo 26 % dotázaných. Orgasmus bývá u prvního styku dost vzácný, především u ženy, někdy se však nedostaví i u muže. Důvodem pohlavního styku bývá vyhledávání nového, „silného zážitku\". Takovým novým, ale nikoliv vždy příjemným zážitkem první pohlavní styk, zvláště u osob bez silných vzájemných vztahů, tedy být může.\n\nNěkteří autoři varují před prvním pohlavním stykem bez osobního vztahu, s tím, že může být takový \"zafixován\" a především pokud se sexem začínají partneři příliš brzy a ze zvědavosti. Ačkoliv neuvádí, kdy je příliš brzy, je zřejmé duševní zralost není přímo odvislá od věku. Zákon uvádí hranici 14 let, většina dětí, ačkoliv se aktivně oddávají autoerotice, začíná s pohlavním životem s jiným partnerem okolo osmnáctého roku života, ale mnozí i daleko později, aniž by utrpěli újmu zmeškáním pravého okamžiku. Někteří jedinci pohlavní život nezačnou (oficiálně) nikdy, žijí v celibátu. Ohledně varování začínat sexuální život se zvědavosti, nelze pominout zřejmý fakt, že první pohlavní styk, není li z podvolení se násilí nebo ze soucitu, je vždy také ze zvědavosti. A to i v případě, že je z lásky. Některé rady a především \"zásady\" a zákazy a jejich porušování ohledně pohlavního styku, mohou znejistit nezkušené a vyvolat zbytečná traumata, obavy, pocity viny a studu, nebo vést až k sebevraždě.\n\nDívky mívají o prvním pohlavním styku romantické představy a prvním sexuálním stykem tak bývají podle statistik ještě více zklamány než chlapci. Největší obavou chlapců je strach z neúspěchu, možné fyzické nedostatečnosti, neschopnosti vyvolat a udržet erekci nebo dosáhnout orgasmu, jenž nakonec může i ovlivnit schopnost erekce. Zde platí, že největší obavu lze mít především z vlastních obav. Někteří chlapci se cítí nejistí z důvodu, že neví co a jak mají dělat nebo jsou překvapeni značným rozdílem mezi romantickými filmy nebo pornografií a realitou. Obranou je zvýšení přirozené sebejistoty ve spojení s vlastní nahotou, odstranění některých zbytečných zábran. Významnou pomocí může být otevřená společnost, rodinná výchova zahrnující vzájemnou komunikaci bez tabuizace a studu ze sexuality a tělesnosti, pozitivní vztah k vlastnímu tělu a přirozené sexualitě, dostatek informací, saunování (bez oblečení) v dětství s rodiči nebo později s partnerem, neskrývání nahoty v domácím prostředí nebo i pravidelné navštěvování nudistických pláží či středisek, a studium filosofie a výtvarného umění. Je prokázáno, že otevřený přístup k sexualitě, sice oddaluje první pohlavní styk, ale rozvíjí osobnost a prodlužuje život.\n\nAnální sex (sodomie) je sexuální aktivita, při které dochází buď k anální souloži, či k nejrůznějším formám dráždění řitního otvoru Při tomto způsobu pohlavního styku je třeba používat prezervativ a dodržovat hygienu. Nedoporučuje se provozujte anální sex, pokud není parter zdravý. V mnoha zemích světa je anální sex trestný čin.\n\nNěkdy partneři anální a orální sex praktikují místo penilně vaginárního, aby nedošlo u ženy k ztrátě panenství, což je před manželstvím hřích, nebo aby bylo u ženy podstatně sníženo riziko otěhotnění. Otěhotnění u žen často způsobuje sociální problémy, děti jsou příčinou významného snížení životní úrovně. To je častým důvodem proč používat praktiky, které nezpůsobí těhotenství. Podle některých zdrojů jsou páry, které preferují anální styk právě proto, že je zakázaný v některých zemích.\n\nPři tomto způsobu pohlavního styku je třeba používat prezervativ a dodržovat hygienu. Neprovozujte anální sex, pokud není parter zdravý. V mnoha zemích světa je anální sex trestný čin.\n\nTuto sexuální praktiku lze provozovat v heterosexuálním páru, kdy zpravidla nejsou používány žádné pomůcky (v případě peggingu naopak jsou), a lze říci, že pak jde o doplňkovou sexuální praktiku. Podle průzkumů vyzkoušela anální sex třetina heterosexuálních párů. Muž při homosexuálním styku prožívá uspokojení díky dráždění prostaty. Lesbické páry využívají při análním sexu pomůcek, podobně je tomu při penetraci muže ženou.\n\nOrální sex je sexuální aktivita, při níž jsou ústy, rty či jazykem stimulovány pohlavní orgány muže nebo ženy. Jde o tzv. orálně-genitální styk, který často slouží jako milostná předehra. Studie Kinsey Institute, která v roce 1999 proběhla mezi vysokoškolskými studenty v USA ukázala, že přibližně 60% z nich nepovažuje orální sex vůbec za pohlavní styk. Pro většinu dospívajících je pod výrazem pohlavní styk míněna pouze vaginální penetrace penisem, s tím že jiné způsoby se mezi pohlavní styk nepočítají. \"\"Můžete mít orální sex a zůstat panna.\"\" Orální sex tak může být způsob jak bez rizika těhotenství sexuálně uspokojit partnera a v mysli zůstat stále čistá \"panna\" nebo \"panic\" pro \"toho pravého\". Orální sex s sebou nese rizika přenosu běžných pohlavních chorob včetně HIV .\n\nSexuální orientace obvykle označuje trvalé zaměření na druh objektů sexuální touhy, specifikované například i věkovým pásmem či kombinací věku a pohlaví přitažlivých osob nebo typem jiných objektů sexuální touhy. Obecně jde i o sociální sebeidentifikaci, odchylky od stanovené normy pohlavního styku jsou někdy označeny jako choroby, deviace (nekrofilie, pedofilie, zoofilie, atp.) jindy jako alternativy (homosexualita). Lidé se mohou, ale nemusí chovat podle své sexuální orientace. Pohlavní styk zakázaným způsobem může být trestným činem nebo přestupkem.\n\nOhledně pohlavního styku je jen velmi málo lidí je zcela vyhraněných. V případě frustrace z nedostatku pohlavního styku se může docházet ke změnám chování ohledně pohlavního styku, sexuální chování se tak může lišit od preferencí. Podle některých názorů se mohou upřednostňované preference měnit. Někteří terapeuti se pokoušeli změnit sexuální orientaci pacientů (homosexuální na heterosexuální), avšak uvedené úspěchy byly zpochybněny jako ideologicky ovlivněné informace. Podle odlišných názorů nedochází ke změně sexuálních preferencí, ale sexuálního chování. „Léčení homosexuality“ je tak jen změna chování, přizpůsobení se osoby s homosexuální preferencí jiné, heterosexuální roli. \n„ \"…mnozí silně religiozní gejové a lesby raději přijmou naordinovaný kříž a žijí po „terapii“ v manželství pro ně nepřirozeným způsobem, než aby přijali sebe sama a oprostili se od manipulačních technik církevního společenství. Tzv. terapie homosexuality může učit z homosexuálů heterosexuálně se chovající homosexuály.\"“\n\nSexuologie je někdy používána jako nástroj společnosti, který má omezit šíření společensky nežádoucí preference v pohlavního styku. Pokud dospělý muž má pohlavní styk s nezletilou 14 letou osobou může být u něj stanovena diagnóza hebefilie (efebofilie) a může být nařízena sexuologická léčba.\n\nMnohé sexuální praktiky při pohlavním styku jsou založeny na dráždění smyslů, změnách rolí nebo změnách zakotvených společenských a psychických norem v rámci hry. Některé takové praktiky jsou i součástí léčení psychických poruch.\n\nSexuální praktiky jsou často ovlivněny sociálním prostředím, zejména módností daných praktik. Někdy partneři používají doplňky a způsoby chování blízké fetišismu, tedy zalíbení v některých částech těla sexuálního partnera (ňadra, hýždě), oděvech (latex), doplňcích (boty na podpatku). V mnoha případech mají však spíše roli módních symbolů sexuality nositele než že by samy byly předmětem sexuální touhy, jak je tomu u parafilie. Sexuální praktiky proto někdy mohou vyplývat spíše z projekce romantických představ o sexualitě a vzrušení než zaměření dané osoby.\n\nMezi sexuální praktiky považované dlouhodobě za módní patří například spanking, mezi \"trendy\" v pohlavním styku patří fisting a anání fisting. Jako forma ponížení bývá součástí BDSM aktivit pissing , který je spojován s ponižováním nebo oblibou znečištěného nebo páchnoucího partnera, sexuální úchylkou nazývanou mysofilie. Například je ale často v romantické ženské literatuře popisována touha po benzínem nebo potem páchnoucích mužích a muži běžně s oblibou sledují zápasy žen v blátě.\n\nTrvalé sexuální zájmy a preference ovlivňuje sociální prostředí během růstu a dospívání, především propagované vzory, silné zážitky, pozitivní nebo negativní zkušenosti.\n\nBDSM\nJe skupina sexuálních praktik, včetně pohlavního styku, kdy je jeden z partnerů nadřazen druhému. Patří sem zejména erotický sadismus, masochismus a různé formy fetišismu. Jde o hru, jejímž základem je absolutní oddanost a poslušnost podřízené osoby vůči dominantní. Hra se odehrává v rámci předem dohodnutých pravidel.\n\nŠkrcení a dušení, erotická asfyxie či erotická asfixace, je technika při níž dochází ke zvýšení sexuálního vzrušení a orgasmu. Tato technika může způsobit poškození mozku, způsobuje smrt.\n\nSadismus a masochismus\nSadismus a masochismus je sexuální potěšení při způsobování nebo přijímání bolesti. Sadomasochistické praktiky překračující meze obecné přijatelnosti bývají považovány za sexuální úchylku. Ve vztahu k sexualitě představuje spíše sexuální preference konkrétního jedince než konkrétní praktiky. Sadismus a masochismus ve formě hry je někdy doporučován jako rozptýlení o ozvláštnění během pohlavního styku. S hrou musí souhlasit všichni zúčastnění partneři.\n\nElektroplay\nBDSM praktiky při kterých je používána elektrostimulace (ES) a elektrotortura (ET) elektřinou, tedy využití dráždivých účinků elektrického proudu. Jako pomůcky jsou používány myostimulátory a občas i podomácku zhotovené generátory. Variantou této praktiky je používání zařízení, pracujících s vysokonapěťovým výbojem na principu Teslova transformátoru (violet-wand). Okořenění pohlavního styku tímto způsobem může způsobit i popáleniny nebo smrt.\n\nBondáž\nBondáž patří mezi nejobvyklejší a nejrozšířenější BDSM praktiky. Spočívá v omezení pohyblivosti partnera od spoutání rukou až po znehybnění. Svazování kolem krku se nedoporučuje, vhodné je kontrolovat prokrvení končetin. Japonská bondáž je umělecká forma svazování, která je v japonské kultuře hluboce zakotvena (Nawa Shibari). Některé typy svazování jsou jen dekorativní technikou, jiné jsou pomocí při meditaci, nemají souvislost s pohlavním stykem.\n\nRoleplay\nRoleplay je v rámci pohlavního styku sexuální chování, kdy partneři hrají na různorodé role (krásná zlodějka versus zatýkající policista), mnohdy dokreslované kostýmy a rekvizitami. Nemá nic společného se zneužíváním, nekonsensuálním ponižováním. Role se mohou lišit svým zaměřením, tedy především ohledně preferovaných pomůcek a vyjadřovaných vlastností, od citových přes hravé, zaměřené na dominanci až po modifikace pohlavního styku. Dominantní osoby vystupují v rámci sexuálního roleplaye rámcově v rolích panovníků a nadřízených všeho druhu, celebrit, bohatých vlivných lidí a podobně, zatímco submisivní osoby hrají role hierarchicky podřízené (nižší šlechtic/šlechtična, sekretář/ka) nebo společensky či silově nevyrovnané (fanynka, otrok). Zřejmě nejjednodušší formou roleplay je crossdressing. S hrou musí souhlasit všichni zúčastnění partneři.\n\nSexuální hrátky nazývané ponyplay nejsou zoofilií. Jde o formu roleplay, kdy jsou role rozděleny na \"zvíře\" a \"trenéra\". Submisivní osoba je do role zvířete uváděna se svým souhlasem. \"Zvíře\" plní podle dohody různé role. Tak jako v tradičním BDSM zde hraje velkou roli vzájemná důvěra, úcta, odpovědnost a oboustranná partnerská shoda. Častými pomůckami je psí vodítko, uzda, bičík atp. Podobnou technikou je dogplay, někdy též pupplay.\n\nSkupinový pohlavní styk\n\nSkupinový pohlavní styk je sexuální praktika zahrnující tři a více účastníků. Je často spojován s exhibicionismem a promiskuitou. Poměr mužů a žen či jejich sexuální orientace nejsou podstatné. Skupinový sex je oblíbeným pornografickým žánrem. Filmové díla v nichž vystupuje ženská herečka a větší počet mužů, se označuje gangbang.\n\nPřirozená lubrikace vulvy omezuje nepříjemné pocity při tření během pohlavního styku. Některé léky, včetně volně prodejných antihistaminik, stejně jako různé životní události, jako je těhotenství, laktace, menopauza, stárnutí, či nemoci jako diabetes, přirozenou lubrikaci u ženy potlačují. Při nedostatečné vaginální lubrikaci může být pohlavní styk velmi nepohodlný a bolestivý. Podobně je tomu při análním sexu, při souloži do konečníku při heterosexuálním styku a obvykle u homosexuálního styku mezi muži, kdy je lubrikace při pronikání přirozeně nedostatečná. Přirozeným lubrikantem jsou také sliny.\n\nLubrikační gel, aplikovaný ve vydatné míře na penis a poševní vchod nebo v okolí na řitní otvor napomáhá zvlhčení a může výrazně zpříjemnit sexuální prožitek. Lubrikanty na olejové bázi mohou snižovat tak efektivitu kondomů.\n\nLubrikanty jsou využívány při řadě sexuálních praktik během pohlavního styku, při používání erotických pomůcek jako je vibrátor, dildo apod.\n\nAntikoncepce zahrnuje metody a prostředky, které se používají k zabránění těhotenství. Zcela bezpečným, z hlediska nežádoucího těhotenství činí pohlavní styk kastrace. Přerušovaná soulož, soulož do konečníku, vzájemná masturbace a orální sex patří mezi metody, které snižují riziko těhotenství.\n\nOdchylky chování jenž jsou určovány jako poruchy chování, s ohledem na provedení nebo vztah k pohlavnímu styku, jsou označovány jako parafilie, sexuální deviace, sexuální úchylky, perverze, aberace. Pojem parafilie je společenská konstrukce zahrnující nežádoucí sexuální odchylky. Je předmětem dlouholetého sporu mezi deterministy a indeterministy o to, zda a nakolik je lidské chování, včetně sexuálního, a jeho omezení, předmětem ovlivnitelným vůlí. Deterministé uvádějí danost chování i jako absolutní a vůlí neovlivnitelnou, na způsob naprogramovaného automatu, pudově.\n\nPomocí sexuologie a psychologie lze vysledovat vzorce chování a naplnit je tak, aby během seberealizace nedocházelo k společensky nebezpečnému chování. Formou léčby jsou psychofarmaka a hormonální léčba, kastrace a ve 21. století již opomíjená lobotomie. Kastrace je podle sexuologa Petra Weisse výborná, ale málo prováděná terapie, ačkoliv podle sexuologa znamená pro postižené úlevu. Dobrou terapeutickou motivací k odolní vnitřnímu puzení by podle sexuologů byly podstatně přísnější a častěji udělované nepodmíněné tresty.\n\nDeviantní chování v souvislosti s pohlavním stykem nedeviantních osob se objevuje v rámci prostituce a pornografického průmyslu. Osobě sexuálně normální nebo osobě s hendikepem může deviantní chování (např. kandaulismus, frotérství) pomoci při terapeutickém zvládání sexuální dysfunkce. Duševně a sexuálně normální osoby se mohou i opakovaně chovat deviantně při vybití sexuálního puzení (např. nekrofilní, zoofilní a pedofilní chování).\n\nAčkoliv byla homosexualita vyškrtnuta z mezinárodního seznamu chorob je svou podstatou podle některých názorů poruchou sexuálního zdraví z definice podstaty chorob. Přináší totiž některé nesnáze, které ji činí zdravotně zapříčiněným hendikepem. Za takové nesnáze je považováno omezení schopnosti se rozmnožovat. Vyškrtnutí ze seznamu nemocí podle těchto názorů nebylo tedy motivováno medicínsky, ale sexuálně politickou snahou přispět k eliminaci rozumově nezdůvodnitelné společenské šikany a právní diskriminace homosexuálních osob, tedy pomoci těmto osobám.\n\nPodle některých osob jsou homosexuálové řazeni do skupiny lidí, která je charakterizována jako tzv. sociální deviace, tedy skupiny jedinců, kteří narušují pořádek ve společnosti, ve formě rasové odlišnosti. Zcela specifické postoje k homosexualitě zastávají v české společnosti osoby jako je Václav Klaus, Petr Hájek, Ladislav Bátora ale například i exponenti hnutí, které jsou považovány za ultrapravicová. Za římskokatolickou církev papež František vyzval ostatní věřící k milosrdenství vůči homosexuálům.\n\nBisexualita a společnost\nBisexuálové homosexuální chování preferují jen zřídkakdy, a to většinou jen ti, jejichž osobnost je mimo bisexuální orientace ještě jinak, psychopaticky nebo alespoň nějak nestandardně utvářena, nebo za zvláštních okolností, například v souvislosti s prostitucí nebo ve vězení. Bisexuálové se chovají obvykle celoživotně heterosexuálně. Podle některých zdrojů jsou bisexuálové do role heterosexuálů manipulování společností.\n\nZa pohlavní styk na veřejnosti lze považovat pohlavní styk dvou a více osob na veřejně přístupném místě nebo na takovém soukromém místě, kde lze pozorovat partnery z veřejného prostranství. Tedy pohlavní styk na dvorku, zahradě nebo v ložnici s odhrnutými závěsy. Častěji jsou pro pohlavní styk na veřejnosti využívány místa, kde má přístup široká veřejnost. Například nákupní centrum, parkoviště (pohlavní styk v automobilu), na pláži, v lese, v divadle, autobusu, na ulici, WC, nebo na hřbitově.\n\nPohlavní styk na veřejnosti má znaky exhibicionismu a voyeurismu. Je někdy doporučován jako zpestření pohlavního života a je uváděn jako sexuální fantazie u většího počtu osob.\n\nZa pohlavní styk na veřejnosti může být udělena pořádková pokuta až 5.000 Kč. V případě že je čin kvalifikován nikoliv jako narušování občanského soužití jako veřejné pohoršení, nýbrž přísněji jako trestný čin výtržnictví hrozí trest odnětí svobody až na dva roky.\n\nNa světě se se různé kultury a různá náboženství stavějí a stavěla k otázce pohlavního styku různě. Můžeme najít jak jisté zbožštění sexu či jeho užívání pří náboženských obřadech (posvátná prostituce), tak i jeho naprosté odmítnutí jako něčeho škodlivého, od čeho by se člověk měl oprostit (např. manicheismus). V zásadě tak lze metafyzický přístup k tématu pohlavního styku a sexuality rozdělit na pesimistický a optimistický.\n\nPesimisté hodnotí pohlavní styk a sexuální nutkání jako nedůstojné člověka a neslučitelné s vznešeností povahy lidské existence a jejího cíle (Svatý Augustin, Immanuel Kant, Sigmund Freud). Optimisté (Platón, Sigmund Freud, Bertrand Russell, mnoho současných filozofů) hodnotí sexualitu pozitivně. Platón tvrdí, že sexualita sama o sobě není ani dobrá, ani špatná. Vymezuje morálně špatné a morálně dobré sexuální aktivity. Odděluje od sebe vlastní sexualitu a sexualitu zaměřenou na určitou osobu, kterou vidí jako pozitivní.\n\nNormativní filozofie sexuality se dotýká především hodnoty sexuální aktivity a sexuálního potěšení. Obvykle v této souvislosti řeší sexuální morálku a oprávnění provádět pohlavní styk a v jaké formě, čímž vytváří formu filosofické etiky, tedy hodnot dobra, nebo ctnosti, morální povinnosti.\n\nFilosof Michel Foucault v Dějinách sexuality (1. díl, Vůle k vědění, 3. kapitola) rozlišuje společnosti, které jsou obdařeny \"ars erotica\" (uměním milovat, například Čína, Japonsko, Řím, arabsko-muslimské společnosti), v němž poznání vychází ze zkušenosti a učení, jenž odlišuje od západní civilizace, v níž \"ars erotica\" není známa, avšak která jako jediná praktikuje \"scientia sexualis\", tedy postupy, v nichž hlavním rituálem pro produkci pravdy je doznání a aplikace těchto pravd má diskursivní a mocenský charakter. Ve středověku mělo doznání formu pokání, v novověku formu průzkumů, medicinalizace lásky a sexuality a další formy.\n\nVelká světová náboženství, například křesťanství a islám, vesměs pohlavní styk sám o sobě za špatný nepovažují. Tématy etiky a náboženské morální nauky v oblasti pohlavního styku, kde se názory různých autorit liší, jsou antikoncepce a panenství, ale i homosexualita a náboženství.\n\nMezi známé mytologické příběhy vztahující se k pohlavnímu styku patří znásilnění Lédy Diem v podobě labutího samce, nebo egyptské příběhy týkající se Osirise, Setha a Hora.\n\nV českých zemích, v 15. století, v době boje proti čarodějnicím, byla s podporou řádu dominikánů vydána kniha Malleus maleficarum (Kladivo na čarodějnice) která pomáhá přesněji rozlišit ďábly a démony, které mohou zlákat nebo posednout obyvatelstvo. Kniha dává také návod jak uspořádat hon na čarodějnice které s démony obcují, a jak je mučit a upálit. Jsou zde zmiňováni démoni succubus (démon ležící vespod) a incubus (démon ležící nahoře), kteří způsobují, že se rodí děti. Podle svatého Tomáše má pro potřeby Satana pohlavní styk incubus se ženou a succubus s mužem.\n\nPodle Malleus maleficarum démoni s lidmi vedenými špinavým chtíčem provádí jakýkoliv špinavý požitek (pohlavní styk) aby získali sperma, nebo jím oplodnili ženy. Kniha se v tomto směru odvolává na svatého Augustina, který fakt o přenášení a shromažďování spermatu démony potvrzuje u démonů v Galii. Démoni vyhledávají prostopášné ženy, na což podle knihy Malleus maleficarum existuje mnoho důvěryhodných svědectví, přestože je to podle téže knihy někdy popíráno. Taková, podle autorů věrohodná, svědectví popisují jak ďábelští andělové (Genesis 6:1-4) také nazývaní v Bibli Kralické „synové Boží“, vcházeli (souložili) k dcerám lidským.\n\nPodle knihy znečištění pomocí incubů a succubů dochází, když ženy dobrovolně prostituují s incuby, nebo muži smilní s succuby. Nicméně mužům se takové chování, na rozdíl od žen, podle knihy hnusí. Které osoby obcují s ďáblem nebo démony, které ženy jsou čarodějnice a kteří muži jsou čarodějové, lze podle tohoto zdroje určit především bedlivým pozorováním osob které by jimi mohly být.\n\nV Austrálii, Zanzibaru, byl v roce 1975 popisován děmon nazývaný Popobawa (též Popo Bawa) znásilňujícího ženy a muže. V Mexiku je ve folklórní tradici legenda, že ženy unáší a a sexuálně zneužívá, oplodňuje, krásný delfíní muž v klobouku, Encantado. V Chile na ostrově Chiloé většinu těhotenství neprovdaných žen podle legendy způsobuje démon nazývaný Trauco. Ošklivý skřet paralyzuje ženy pohledem, sexuálně zneužije a vždy oplodní. Žádná žena před jeho pohledem podle legendy není bezpečná. Podobně démon Pombero v Argentině, podle legendy chytá nehodné dívky, a nutí je k polibkům a poté k pohlavnímu styku. V další části Argentiny nechtěná těhotenství připisují démonu nazvanému Kurupi. V Malajsii se podle folklóru ve vesnicích do ložnic mladých dívek podle legendy vkrádá Orang Minyak. Nahý černý naolejovaný muž, který je ve spojení s ďáblem. \nOznačení co umění je nebo není je podle některých názorů je pouze nálepkou. Podle některých názorů je umění to, co za umění určitá společnost pokládá. Neexistuje žádný filosofický konsensus definující umění. Určování co je a co není umění považují někteří filosofové za škodlivé a projev ideologie. Umění je považováno za způsob komunikace a sebevyjádření se ve společnosti, a to i v souvislosti s tématem pohlavního styku.\n\nUmělci tvořící výtvarná díla na náměty nahoty, pohlavního styku a pornografie dostávají v médiích často nálepku „provokující“, „šokující“, „kontroverzní“, „neslušní“ apod. Hans-Jürgen Döpp (*1940) sexualitu chápe jako daný zákon přírody rozlišuje erotismus a erotické umění na straně jedné a sexualitu s pornografií na straně druhé. Pornografii definuje jako pouhý popis sexuální reality, většinou sloužící ke vzrušení pozorovatele. Erotismus, který je podmíněný společenským kontextem a jeho uměleckým ztvárněním (např. stylizace).\n\nPodle jiných autorů je rozdíl mezi uměním a pornografií zcela jasně dán tím, že umění nemá erotický náboj: „\"Umělec… sprošťuje pohlaví jeho biologické funkce plození nových generací, kterou přespříliš trapně evokuje pornografický kýč, jestliže nastalým orgasmem skončil svůj dráždivý smysl.\".“ (Bohuslav Brouk)\n\n„\"…morálka utváří se jen kamarádskými vztahy soužití, od člověka k člověku, rozkošný neúzkoprsý bontón.\"“ Karel Teige, Poetismus Karel Teige také tvrdí, že každé dílo, i když bez objektivního sexuálního náznaku, má i funkci erotickou.\n\nSigmund Freud vidí umělce jako egocentrické bytosti, „\"…jenž jsou hnány zbytnělými pudovými požadavky k dosažení cti, moci, bohatství a lásky žen, avšak nemají prostředků, jak dosíci těchto výhod.\"“ a na uvolňují puzení ukájením ve svých fantaziích.\n\nRozdíl mezi pornografií a erotickým uměním je tedy v umění výrazně subjektivní a pohlavní styk explicitně zobrazující dílo může působit zcela asexuálně. Rozdíl není tedy dán obsahem díla, ale je velmi neurčitě dán jeho společenským kontextem, osobním postojem pozorovatele. Vnímání, zda jde o \"Umění\" nebo pornografii, se odvíjí i od autora díla.\n\nUmělecká díla s tématem erotiky přes prvoplánovou provokativnost podléhají cenzuře, musí respektovat zákonná omezení, jsou ale do značné míry konformní s ohledem na spotřebitele. Paradoxně pornografie a erotika často používá symbolů, stylizace a zastřených náznaků k vyjádření sexuality a touhy, ale umění 20. a 21. století ukazuje a popisuje pohlavní styk a sexualitu otevřeně, popisně, jako výraz emocí nebo jindy politický projev.\n\nNejznámějším literárním dílem zabývajícím se erotickou tematikou je Kámasútra. Známým literárním dílem je básnická sbírka Umění milovat, jejímž autorem je Publius Ovidius Naso. Dílo je pojato jako návod k získání ženy. Zavrhovaným dílem je 120 dnů Sodomy s popisy brutalit a sadistického násilí, jehož autorem je tzv. Markýz de Sade. Explicitně sexualitu popisuje dílo Milenec lady Chatterleyové.\n\nV české literatuře patří mezi cenná díla s půvabným erotickým nábojem Rozmarné léto V. Vančury. Nezval v díle Sexuálním nocturno popisuje soulož romanticky, Halas dokáže téma popsat naopak otevřeně, ostrým jazykem. Z výrazných českých filmů lze jmenovat díla B. Hrabala zfilmovaná Jiřím Menzelem Postřižiny či Ostře sledované vlaky. Nicméně pohlavní styk se objevuje i v dramatických literárních dílech, jako je Krakatit K. Čapka.\n\nZřejmě nejznámějším a nejprodávanějším erotickým dílem, s ohledem na mediální kampaň, je v 21. století Padesát odstínů šedi. Román se pokouší uvádět BDSM techniky v příběhu ve stylu „červené knihovny“.\n\nPodle některých zdrojů je zobrazení sexuality ve výtvarném umění přiznáním tělesnosti a smrtelnosti. „\"Těla… působí obscénně, otevírají\" \"se kontinuitě. Obscénnost označuje neklid, který narušuje tělesný stav odpovídající vládě nad sebou,…. Ve hře orgánů mizejících v obnoveném\" \"splynutí podobném pohybu vln, které se navzájem prostupují a ztrácejí jedna v druhé, je naopak vyvlastnění.…\"“. S otevřenými symbolismy a experimenty v souvislosti pohlavním stykem je ve výtvarném uměním spojována Toyen (1902-1980).\n\nMezi nejznámější české autory fotografií s tematikou pohlavního styku patří Jan Saudek.\n\nNěkteré druhy podnikání jsou závislé na poskytování nebo zobrazování pohlavního styku, zprostředkování nebo poradenství v této oblasti. Jde vesměs o ekonomicky lukrativní činnosti, v některých zemích ale trestné, ve většině jsou spojeny s veřejným odsouzením.\n\nPornografie je pojem, který se objevuje v 19. století. Pornografii někteří definují jako vtíravé, zkreslené a nereálně zobrazené pohlavní styky. Pro vymezení pornografie je zdůrazňována absence vztahu ke skutečnému a mravnímu životu člověka, s tím že je lidství v pornografii redukováno na pudy a reakce na sexuální stimuly.\n\nJako pornografie byly odsuzovány a pronásledovány díla jako Poslední soud od Michelangela Buonarotti, Odysseus Jamese Joyce, Lolita Vladimira Nabokova, Obratník Raka a další díla od Henryho Millera a za pornografii je považováno i Padesát odstínů šedi. Za pornografii je ale někdy považován nejen pohlavní styk, ale i nahota nebo obnažené části lidského těla (především pohlavní orgány a ženská ňadra).\n\nPodle České evangelikální aliance lze poznat pornografii podle následujících znaků: ukazuje ženy jako fyzické objekty, nepokouší se ukázat jiné, psychické vlastnosti žen, ukazuje pohlavní styk jako jedinou důležitou věc v heterosexuálním vztahu. Pornografie podle tohoto názoru nemůže nahradit dlouhodobou lásku a oddanost a produkuje jen krátkodobé vzrušení. Od učebnice medicíny a sexuálních manuálů, které mají výchovný záměr se pornografie liší v tom, že její jediný cíl je vzrušení a fantazie.\n\nPornografie je katolickou církví považována za těžký hřích podobně jako sebeukájení, smilstvo a homosexuální úkony. Důraz na odmítání pornografie vyplývá ze samotného postoje katolické církve k mravnosti: „\"Katechismus katolické církve definuje pornografii jako něco, co \"uráží čistotu, protože znetvořuje manželský úkon, důvěrné darování jednoho manžela druhému.\"“. Skandály s vydáváním a prodejem pornografie a dětské pornografie se ale nevyhýbají ani nakladatelstvím církve a duchovním.\n\nV ČR je v druhé dekádě 21. století pornografie již legální pro dospělé. Podle mínění tvůrců zákonných norem a zákonodárného sboru ale může pornografie a hrubé samoúčelné násilí vážně narušit fyzický, psychický nebo mravní vývoj dětí a mladistvých. Zcela nelegální v ČR je dětská pornografie. Státem dané omezení dostupnosti informací pro obyvatelstvo je závislé na legislativě.\n\nProstitucí je poskytování sexuálních služeb (obvykle manuální stimulace, orální sex, pohlavní styk nebo anální sex) za úplatu nebo jakoukoli jinou protihodnotu. Pohlavní styk nabízí prostitut nebo prostitutka. Prostituci může organizovat kuplíř, slangově \"pasák\". Prostituce je nazývána „nejstarší řemeslo“. Většinu prostituujících tvoří ženy, ale i většina prostitutů má mužskou klientelu.\n\nTabuizování, odsuzování a zákazy sexuality během středověku podle některých autorů vedly k obecnému zhoršení chování. \"\"Tam, kde převládaly takové názory na pohlaví, byly pohlavní styky, když k nim došlo, brutální a drsné, jako pití za prohibice.\"\"\n\nNejčastějším zdrojem informací o sexualitě jsou i v 21. století pro děti kamarádi a spolužáci, tedy často smyšlené informace nebo \"zkušenosti\" ze sledování pornofilmů. Přesto je zřejmý trend zlepšování stavu sexuální výchovy na školách. Změna je výsledkem celé řady systémových kroků jak ze strany Ministerstva školství mládeže a tělovýchovy, ale také celkovým zlepšujícím se povědomím veřejnosti o důležitosti výuky.\n\nNázor na sexuální výchovu společnost rozděluje. Tradicionalisté se podle sexuologa R. Uzla soustřeďují na otázku kontroly sexuálního pudu, očekávají že škola seznámí mládež s vědeckými poznatky a rodinná výchova doplní morální hodnoty. Progresivní část obyvatel pak předpokládá, že učitel bude předkládat biologické a sexuologické znalosti jako předpoklad svobodné diskuse v oblasti morálních hodnot, kde se žáci budou pokoušet vytvořit vlastní názor. Zcela u mládeže opět neuspěje další část obyvatel s křesťanskou antisexuální výchovou, která považuje lidskou sexualitu výhradně za nástroj rozmnožování v manželství.\n\nSexuální výchova v ČR, včetně poučení týkající se pohlavního styku, je v 21. století víceméně závislá na výchově v rodině. Témata okolo pohlavního styku a sexuality vůbec jsou sice ve společnosti diskutovány, ale vlastní sexuální výchova je zbytečně tabuizována. Škola může v oblasti sexuality zajistit kvalitní základní poučení a výchovu, která v rodině může být nedostačující. Je velmi důležité, aby děti odcházely do života vybaveny přesvědčením, že sexualita je přirozenou součástí lidského života.\n\nČeská biskupská konference a Výbor na obranu rodičovských práv (VORP) za podpory Akce D.O.S.T. se v roce 2010 pokusila prosadit zákaz nebo omezení sexuální výchovy jako vyučovacího předmětu v plánovaných osnov povinné výuky v ČR. Akce probíhala pod heslem „\"Opravdu chcete, aby se vaše děti učily na základní škole souložit bez zábran a výčitek s kýmkoli, kdekoli a jakkoli?\"“ Navrhovaným alternativním řešením odpůrců sexuální výchovy jsou abstinenční programy, „Č a Z“ programy, tedy \"\"Programy čistoty a zdrženlivosti\"\", kdy pedagog učí dospívající mládež „prostě říct NE“ pohlavnímu styku.\n\nV USA je debata která se týká školní sexuální výchovy součástí politického boje konzervativních katolíků a evangelikánských křesťanů a podle některých názorů je i je nástrojem pro vzestup politické moci. Spojení dětství či mládí se sexualitou je v důsledku toho patologizováno a místo sexuální výchovy je prosazována abstinence.\n\nKonzervativní odpůrci sexuální výchovy apelují na morálku, normy, tradiční hodnoty a řád. Upozorňují na pro současnou společnost devastující následky stávající sexuální výchovy na děti, jako je delikvence mladistvých, rozpad rodiny, potraty, eutanázie.„\"Četné případy gangsterství, prostituce a kriminality u 10–12letých pramení z násilného přerušení normálního pohlavního vývoje před pubertou a školní sexuální výchovou a předčasně probuzeným zájmem o pohlavní styk\".“\n\nVORP se dočkal i mediální kritiky, avšak MUDr.Ilona Burdová jako zastánce odporu pro Sexuální výchově tvrdí, že VORP nebojuje proti sexuální výchově (dále SV) jako takové, ale možnosti konzervativních rodičů ve škole (nebo jinde) děti sexuálně nevyučovat.\n\nVýzkumy v oblasti sexuální výchovy potvrdily, že poučená mládež začíná s pohlavními styky později než nepoučená. Sexuální výchova má zřetelný vliv na snížení výskytu sexuálně přenosných nemocí a výskyt nechtěných těhotenství a potratů. Naopak nepoučená mládež v rámci kampaní sexuální abstinence se podle statistik snadno nakazí pohlavními chorobami a dochází častěji k nechtěným těhotenstvím. Snahy o předmanželskou sexuální abstinenci mládeže a omezení sexuální výchovy jsou podle průzkumů v USA kontraproduktivní.\n\nV ČR se cíleně osvětou v souvislosti pohlavním stykem, včetně sexuální výchovy dětí i zletilých, zabývá Společnost pro plánování rodiny a sexuální výchovu která je členem mezinárodní International Planned Parenthood Federation (IPPF).\n\nPři pohlavním styku je vhodné domluvit se s partnerem na jeho přáních a především na tom co si nepřeje. Vyplatí se poslouchat názory partnera a být ohleduplný, snažit se jej potěšit nikoliv ovládat. I sadomasochistické hry během pohlavního styku jsou jen hry. Pokud není partner při pohlavním styku rovnocenným partnerem, pak není považován ve vztahu za rovnocennou osobu.\n\nRůzné pohledy na sexualitu vyjadřují v různých zemích různě omezující restriktivní zákony proti některým druhům sexuálních aktivit. Ani neexistence pravidel nemůže ospravedlnit hrubé, neuctivé, nepoctivé chování, pokus úmyslně ublížit jinému člověku. Obecně ovšem platí, že společenská pravidla \"správného\" praktikování pohlavního styku a skutečné praktikování pohlavního styku se někdy mohou lišit. To je předmětem nekonečných filosofických debat.\n\nV některých společnostech je považován za jedinou „přijatelnou“ sexuální aktivitu koitus, případně jen aktivity přímo směřující k rozmnožování. Co je „přiměřený“ a „nepřiměřený“ sexuální styk relativně přesně definují téměř všechny lidské společnosti. Toto přesné určení se však v průběhu doby obvykle měnilo a mění. Zákon mohl a může například zahrnovat zákazy sexuálního styku:\n\nV ČR účinném zákonu „Zákon trestní zákoník“ vyhlášený ve Sbírce zákonů pod číslem 40/2009 Sb.\nAlfred Kinsey ve svých proslulých studiích popsal ve statistikách 1,5 % Američanů jako „kategorii X“, osoby, které nemají žádné sexuální kontakty.\n\nAsexualita\nAsexualita je definována jako sexuální orientace vyznčující se absencí sexuální přitažlivosti nebo jako absence sexuální orientace. Podobně jako heterosexuálové, bisexuálové či homosexuálové, asexuální lidé představují specifickou sexuální menšinu.\n\nSexuální abstinence\nV rámci sexuální abstinence se odmítání pohlavního styku na základě osobního psychosomatického prožitku (trauma, znásilnění, nepříjemné pocity) odlišuje od organizovaného, osobou veřejně sdělovaného faktu odmítání pohlavního styku na jenž je součástí filosofického přesvědčení, má sociální základ.\n\nOmezení sexuálního chování se může vztahovat jen na penilně vaginální styk. Některé z uvedených osob tak mohou běžně praktikovat jiné druhy sexuálních praktik (orální nebo anální sex) které osobně nedefinují jako pohlavní styk, s tím, že panenství ztrácí až s penilně vaginálním stykem. Tyto pohlavní styky provádí nepoučená mládež obvykle bez ochrany a poučení, výsledek je ohledně pohlavních infekcí, tragický.\n\nNejvýznamnější organizací prosazující programy sexuální abstinence před svatbou je Silver Ring Thing působící v USA, Jihoafrické republice a Spojeném království.\n\nSyndrom celibátu\nPodle mediálních zpráv je v Japonsku fenoménem sexuální abstinence, pokles zájmu o pohlavní styky mezi lidmi a následující pokles porodnosti. Podle dostupných zdrojů nejde o dobrovolný celibát, ale symptom spojený s depresí, následek ekonomického poklesu během posledních dvaceti let japonští muži ztratili sexuální sebedůvěru a odvahu najít si partnera. Polovina Japonců a 45 procent všech sezdaných lidí totiž připustilo, že v předchozím měsíci neměli pohlavní styk. Pohlavní styk vůbec nikdy nezažila čtvrtina třicetiletých Japonců. Z respondentů 21 procent dotázaných mužů uvádělo příliš velkou únavu po práci. Asi 25% žen uvedlo, že sex je otravný, 18 procent z pohlavního styku cítilo přílišnou únavu. Asi 16 procent mužů s pohlavním stykem přestalo, když jejich žena porodila.\n\nNa trhu chybí jakékoliv seriózní publikace o sexualitě a sexuálním životě, jediným dostupným zdrojem je pornografie. Do konce 20. století byly partnerské vztahy v Japonsku upravovány přísnými a ritualizovanými mravními pravidly, Japonci jsou po uvolnění přísných pravidel neschopni i sami si vyhledat partnera. Jako další možné důvody celibátu jsou uváděny vysoké náklady na výchovu dětí i nedostatek dětských zařízení pro pracující matky, stres, nedostatek soukromí v ubytovacím zařízení a nezájem o pohlavní styk. Jev má v Japonsku označení 症候群 (v anglickém přepisu \"sekkusu shinai shokogun\"), syndrom celibátu. Problém široce rozebírá magazín Guardian. Je poukazováno na trendy, které jsou v rozporu s japonskými tradicemi - \"býložraví muži\" (bez ambicí a sexuální touhy) a \"masožravé ženy\" (pracující ženy). Japonské ženy podle jednoho ze zdrojů přirovnávají manželství a mateřství k smrti, a místo rodinného života pracují, protože ukončení pracovního poměru jednoho z partnerů výrazně snižuje ekonomickou úroveň. Děti jsou v Japonsku vnímány jako finanční a sociální zátěž. Ekonomické postavení a příjem je úzce spjat s pojmem sebeúcty.\n\nAktivista a sociolog Šingo Sakacume se pokouší cvičit náhodně vybrané dvojice mladých lidí ve vzájemné komunikaci a prostřednictví kursů kresby aktů se snaží omezit sexuální stud i u osob středního věku.\n\nKritika argumentuje, že trend není výhradně japonský. Bloggery je kritizován fakt, že je směšována sexualita a porodnost, jevy, které jsou podle nich zcela nesouvisející. Tuto nejvýznamnější kritiku shrnuje především médium \"The Gospel and Politics\" („Církev a politika“).\n\nČR je v porodnosti celosvětově na třetím místě od konce, hned za Japonském a Jižní Koreou, dávno poklesla pod hranici prosté reprodukce. Roste počet sexuálně abstinujících. Ekonomka Lenka Vytlačilová ukazuje že ekonomicky se dítě ve společnosti „\" …proměnilo ze střednědobé investice na luxusní výrobek.\"“ Mzdy v ČR umožňují mnohdy pouhé přežití.\n\nMezirasové pohlavní styky byly v některých kulturách potlačovány, někdy i postaveny mimo zákon. Mezidruhové pohlavní styky mezi savci jsou relativně běžné, mezi lidmi a zvířaty mohou být považovány v některých zemích za nezákonné. Zákon pohlavní styk se zvířetem v těchto zemích považuje obvykle za týrání. Sexuální příchylnost ke zvířatům je někdy nazývána zoofilie a může nebo nemusí být považována za sexuální úchylku, parafilii. Někteří sexuologové, jako například Hani Miletski, tvrdí, že nejde o psychopatické chování a sodomii, sexuální příchylnost ke zvířatům považují spíše jen za druh sexuální preference a nazývají ji \"zoosexualita\", Nicméně uvádí že psychopaté, jako jiní lidé, technicky vzato mohou mít pochopitelně sex s kýmkoliv a ublížit mu.\n\n\n\n"}
{"id": "22037", "url": "https://cs.wikipedia.org/wiki?curid=22037", "title": "Intermezzo", "text": "Intermezzo\n\nPojem intermezzo pochází z italštiny a označuje pauzu, vložku, vsuvku – něco „vložené mezi“. Obvykle se používá v hudbě či v literatuře, kde má následující významy:\n\n\nIntermezzo je také název malého nakladatelství v Kroměříži, které vydalo dvě knihy v roce 1996 v kooperaci s brněnským nakladatelstvím Host.\n"}
{"id": "22038", "url": "https://cs.wikipedia.org/wiki?curid=22038", "title": "Minardi", "text": "Minardi\n\nZaložen Gian Carlo Minardim v roce 1979 k účasti na Mistrovství Evropy vozů Formule 2. Tým Minardi vstoupil do Formule 1 v roce 1985. Po prvních letech živoření v nejvyšší kategorii automobilového sportu, tým poprvé dosáhl na body při Grand Prix USA 1988, když Pierluigi Martini dojel šestý. V roce 1989 bodoval v Británii šestým a pátým místem, v Portugalsku pátým a v Austrálii šestým místem.\n\nNejúspěšnější sezónou pro tým je sezóna roku 1991, kdy monoposty Minardi poháněly agregáty Ferrari a stáj obsadila 7. místo v poháru konstruktérů. Stáj si ale pro další sezónu nemůže motor Ferrari dovolit, a proto kupuje dvanáctiválce Lamborghini. Šesté místo v Grand Prix Japonska je pro tým jediným bodovaným umístěním v roce 1992.\n\nVůz pro rok 1993 je vyvíjen pod dohledem Gustava Brunnera, který zkonstruoval velmi efektivní monopost. Čtvrté místo v Jihoafrické republice, páté v Monaku a další dvě šestá místa v Doningtonu a Imole vyšvihla tým na osmou příčku v poháru konstruktérů.\n\nV letech 1994 a 1995 se tým dostal do potíží, které začaly ohrožovat budoucnost chodu závodního oddělení. Proto koncem roku 1996 koupili většinový podíl ve společnosti Gabriele Rumi a Flavio Briatore.\n\nV roce 1998 společnost opouští Flavio Briatore a své podíly přepouští Rumimu který se tak stává majoritním akcionářem a zcela reorganizuje personální složení týmu a stojí za návratem rakouského konstruktéra Gustava Brunnera. Minardi obsazuje 10. místo v Poháru konstruktérů.\n\nV roce 1999 je stáj posílena příchodem Cesare Fioria na post Týmového Managera a sportovního ředitele. Tým znovu končí na 10. místě s jedním bodem z chaotické Grand Prix Evropy.\n\nRok 2000 znamená pro tým z Faenzy 16. sezónu ve Formuli 1, nedosáhl na body a v Poháru konstruktérů za sebou nechává jen francouzský tým Prost. Počátkem roku 2001 dochází k vážné situaci, když odchází hlavní sponzor a nechává tak tým ve finanční krizi. Na konci ledna Gabriele Rumi přenechává vedení týmu Paulu Stoddartovi, řediteli European Aviation. Minardi dostává nový motor Asiatech a také nové finanční prostředky z Malajsie. Novým technickým ředitelem se stává John Walton. Rok 2002 začíná víc než dobře, když mladý Australan Mark Webber při Grand Prix Austrálie vybojoval dva body, ve zbytku sezóny tým už nezískal žádné body.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "22039", "url": "https://cs.wikipedia.org/wiki?curid=22039", "title": "Pulzně kódová modulace", "text": "Pulzně kódová modulace\n\nPulzně kódová modulace (PCM z anglického \"Pulse-code modulation\") je modulační metoda převodu analogového zvukového signálu na signál digitální, vytvořená roku 1937 Britem Alecem Reevsem.\n\nPrincip PCM spočívá v pravidelném odečítání hodnoty signálu pomocí A/D převodníku a jejím záznamu v binární podobě. Při reprodukci se k převodu z digitálního signálu na analogový používá D/A převodník. Určujícími parametry jsou vzorkovací frekvence a jemnost rozlišení jednotlivých hodnot. Vzorkovací frekvence se pohybuje od 8 kHz u digitálních telefonních linek ISDN přes 44,1 kHz u zvukového CD po ještě vyšší hodnoty u profesionálních záznamových zařízení a ovlivňuje kvalitu (tedy „kostrbatost“) reprodukovaného záznamu.\n\nPři nižší vzorkovací frekvenci je kvalita záznamu horší. Při příliš nízké vzorkovací frekvenci se mohou v dekódovaném signálu dokonce objevit kmitočty, které v původním signálu nebyly. Tento jev se nazývá aliasing. Aby k němu nedocházelo, musí být podle Nyquistovy vzorkovací věty (též Shannon-Kotělnikovův teorém) vzorkovací frekvence více než dvojnásobná oproti frekvenci zaznamenávaného signálu.\n\nRozlišení hodnot určuje přesnost hodnot v jednotlivých bodech. Obvykle se používá 8 nebo 16 bitů (tedy 256, resp. 65536 možných hodnot). Určení hodnoty je nazýváno kvantování. Každé kvantování zanáší do signálu kvantizační šum, jehož úroveň s rostoucím rozlišením klesá. Při příliš nízkém rozlišení digitalizovaného zvukového signálu je kvantizační šum slyšitelný.\n\nPCM s lineárním kvantováním (LPCM) je používána na Audio CD (standard Red Book) na dvou kanálech s vzorkovací frekvencí 44,1 kHz a rozlišením 16 bitů. V této podobě zabere jedna minuta záznamu 44100 · 16 · 2 · 60 : 8 = 10 584 000 byte. Na osobních počítačích se proto pro ukládání zvuků používají úspornější formáty MP3, WMA, nebo Vorbis, které jsou oproti PCM schopny díky ztrátové kompresi dosáhnout více než desetinásobné úspory místa při zhoršení subjektivní kvality. Také se využívá bezeztrátová komprese FLAC či APE, které ovšem nedosahují takové úspory místa, zato zvuk není nijak měněn a jeho kvalita je shodná s původním PCM vzorkem.\nV telekomunikacích se pod pojmem PCM rozumí signál se vzorkovací frekvencí 8 kHz a rozlišením 8 bitů. Tento signál dává datový tok 64 kbit/s, což je základní kapacita hovorového kanálu ve všech digitálních ústřednách i v digitální síti ISDN. Hovorový kanál o rychlosti 64 kbit/s je někdy označován jako DS0. \n\nPro kódování hovorového kanálu DS0 se používá logaritmická komprese, kdy je dvanácti- či třinácti bitový signál převáděn na osmibitový signál. Logaritmická komprese hovorového signálu je v Evropě a Austrálii známá jako A-law, v severní Americe a Japonsku jako μ-law. V severní Americe a Japonsku se používá vyšší komprese, protože v tamních telefonních sítích je používáno pouze 7 bitů pro přenos hlasu a osmý bit se používá na signalizaci (typ CAS). V Evropě se používá pro přenos hlasu všech 8 bitů a signalizace je přenášena samostatným kanálem (například pomocí signalizace č. 7, či jinou CCS signalizací). V Evropě a Austrálii má tedy přenos hlasu v digitální telefonní síti vyšší kvalitu než stejný přenos pomocí telefonní sítě v Severní Americe či v Japonsku. Na rozhraní těchto sítí musí proto dojít k překódování. Informace, jakým způsobem je hlas kódován, tedy o použitém kodeku, jsou přenášeny pomocí signalizace.\n\nSystém kódování hlasu pomocí PCM popisuje mezinárodní standard ITU G.711.\n\n"}
{"id": "22040", "url": "https://cs.wikipedia.org/wiki?curid=22040", "title": "Oleg", "text": "Oleg\n\nOleg (?, Švédsko – po 912, Ladoga) byl pololegendární varjažský bojovník, který roku 882 ovládl Kyjev a spojil ho s Novgorodem. Je považován za zakladatele nejstaršího východoslovanského státu – Kyjevské Rusi. Údaje o Olegovi jsou známy pouze z jediného pramene, nejstaršího ruského letopisu \"Pověsti vremennych let\".\n\nPodle \"Povesti vremennych let\" vládl v Novgorodu od roku 862 varjag Rurik († 878/879), legendární zakladatel původní ruské dynastie. Po jeho smrti ovládl severoruská centra Oleg, snad Rurikův příbuzný, který měl vykonávat regentskou vládu za jeho údajného syna Igora. Uváděl do poplatné závislosti další východoslovanské, baltské a finské obyvatelstvo v okolí Novgorodu a roku 880 podnikl velkou výpravu proti významnému obchodnímu středisku slovanských Krivičů, Smolensku. Po jeho dobytí táhl dále na Kyjev. V tomto starobylém městě, jehož význam určovala především výhodná poloha na obchodní cestě do Byzance, vládli rovněž varjagové, Askold a Dir, kteří přišli do východní Evropy jako členové Rurikovy družiny, brzy se však osamostatnili a vydali se po Dněpru k jihu. Cestou se zmocnili Kyjeva a ovládli zdejší Poljany. Roku 882 se Askold a Dir střetli před Kyjevem s varjažsko-slovanským vojskem, které přitáhlo z Novgorodu. Z této bitvy vyšel jako vítěz Oleg. Zmocnil se Kyjeva, přenesl sem své sídlo, neboť toto město mu nabízelo příznivější podmínky pro rozvoj dálkového obchodu, a Novgorod učinil závislým na Kyjevu. Spojení dvou nejvýznamnějších východoevropských středisek pod jedinou vládou bývá tradičně označováno jako založení nejstaršího východoslovanského státu, Kyjevské Rusi.\n\nBohatá byzantská říše dále lákala varjagy k obchodování i k výbojům, jejichž hlavním cílem sice bylo zajistit dobré podmínky pro tranzit, ale také snaha získat kořist (cílem pustošivých loupeživých nájezdů bylo především západní pobřeží Černého moře). Vhodným nástupištěm k těmto výpravám se stal Kyjev. Roku 907 podnikl Oleg pokus dobýt Konstantinopol. V ruském vojsku, které se do Byzance vypravilo, bojovali vedle varjagů také Slované a příslušníci baltských a finských etnik. První tažení nebylo příliš úspěšné. Teprve roku 911 se podařilo Olehovi, poté co vzbudil strach obležením Konstantinopole, uzavřít s Byzancí nesmírně výhodnou mírovou smlouvu, která upravovala vzájemné vztahy a především zaručovala ruským kupcům významná práva při obchodování v Konstantinopoli. Nemuseli například platit cla a po dobu šesti měsíců byli zásobováni vším potřebným. Podmínkou však bylo, že do města přijdou beze zbraně a ne více jak padesát lidí současně. Kromě toho byl prý každý z ruských bojovníků, jak líčí letopisec, obdarován dvanácti hřivnami stříbra.\n\nPo návratu z druhé výpravy proti Konstantinopoli se Oleg odebral na ruský sever a zde v Ladoze krátce nato zemřel. Podle vyprávění letopisu na uštknutí hadem, který vylezl z lebky mrtvého koně.\n"}
{"id": "22045", "url": "https://cs.wikipedia.org/wiki?curid=22045", "title": "Libkov", "text": "Libkov\n\nNázev Libkov má více sídel:\n\n"}
{"id": "22046", "url": "https://cs.wikipedia.org/wiki?curid=22046", "title": "Aničča", "text": "Aničča\n\nAničča (pálí), anitja (sanskrt), mi rtag pa (tibetsky), 無常 (čínsky: wú-čcháng; japonsky: mudžó), znamená \"pomíjivost\", \"nestálost\". Podle buddhismu se jedná o jednu ze tří základních charakteristik veškeré existence (kromě nirvány, která jako jediná není ničím podmíněná, a proto je trvalá). Ostatní dvě jsou strastiplnost (dukkha) a bezpodstatnost (anattá), které z pomíjivosti vyplývají. Vše neustále vzniká a zaniká, proto jakékoliv ulpívání a touha na tom, co je pomíjívé, jsou zároveň i strastiplné, a jsou proto bezpodstatné. \n\nAničča je přirozený zákon celého univerza. Všechno – mysl i hmota – je podrobeno neustálé změně. Z pohledu zákona karmy (zákona příčiny a následku) je vše podmíněno předchozími příčinami a následně vše je příčinou dalších následků. Proto, vše existující je věčně měnícím se proudem. Vše, co vzniklo, je také podrobeno zániku. \n\nAvšak aničča sama o sobě není příčinou utrpení, ale ulpívání a touha po tom, co je nestálé a musí jednoho dne zaniknout. Slova Buddhy Gautamy znějí: \"„Všechny složené věci podléhají změně, usilujte s vytrvalostí (o konečné vysvobození).“\" \n\nTo, co obvykle považujeme za věci, jsou ve skutečnosti procesy. Hmotné věci, ačkoli vypadají trvale a solidně, jsou vlastně soubory pomalu probíhajících chemických reakcí a fyzikálních procesů. Stejně tak buňky, kterými je tvořeno lidské tělo, neustále zanikají a jsou nahrazovány novými. Podobně i mysl je jen proměnlivý proud vědomí. \n\nPomíjivost se vztahuje i na samotný buddhismus. Jednou bude Buddhova nauka zapomenuta a svět bude muset čekat dlouhé věky, než se objeví nový sammásambuddha, který znovu odhalí cestu k nirváně. To dává buddhistům vědomí naléhavosti, protože není jisté, jestli se znovu narodíme v lidské podobě ještě před zánikem buddhismu.\n\nNa druhou stranu, pomíjivé je i každé utrpení a také každý karmický následek. Na rozdíl od jiných náboženství, v buddhismu neexistuje věčné zatracení. Pomíjivá je i samotná samsára, což dává naději, že jednou všechny bytosti dosáhnou nirvány.\n"}
{"id": "22047", "url": "https://cs.wikipedia.org/wiki?curid=22047", "title": "Mnichov (rozcestník)", "text": "Mnichov (rozcestník)\n\nNázev Mnichov nese několik sídel:\n\n\n"}
{"id": "22048", "url": "https://cs.wikipedia.org/wiki?curid=22048", "title": "Vranov nad Dyjí", "text": "Vranov nad Dyjí\n\nVranov nad Dyjí ( ), do roku 1986 Vranov (\"německy Frain\"), se rozkládá pod přehradní nádrží Vranov v údolí řeky Dyje ve značně rozčleněném terénu. Samotný městys je spojen silnicí druhé třídy Lesná–Šafov, která se v zákrutách svažuje do městečka v údolí a následně jej opouští směrem k zámku umístěném na vysokém skalním ostrohu. Historické jádro obce, Benátky a osady Přední Hamry a Zadní Hamry (Alter Hammer a Unterer Hammer) se nachází v údolí na levém říčním břehu, kdežto ostatní mladší zástavba jako Leopoldovo město (Leopoldau) byla situována na sever od historického jádra na pravém břehu do jihovýchodního svahu. Řeka Dyje v údolí a zalesněné svahy kolem ní limitují do jisté míry rozvoj stavební zástavby. Žije zde obyvatel.\n\nZ dálky dominuje celé krajině mohutná stavba zámku na vysoké skále, při vjezdu do města upoutá rozlehlé koryto Dyje a mírně svažité historické náměstí s morovým sloupem, na jehož vrcholu stojí na zeměkouli Panna Marie Neposkvrněná. Další historické zákoutí v centru městečka vytváří farní kostel Nanebevzetí Panny Marie s farou a areálem bývalého hřbitova s karnerem. Panorama Vranova poničila necitlivá socialistická zástavba bytových a rodinných bytů nad pravým břehem v lokalitě „Zátiší“. Městys postrádá samostatné výrobní území a současná průmyslová výroba je součástí zastavěného městyse. Na katastru Vranova se nachází dva brownfields areály. Předválečná zemědělská výroba na vranovském statku (Frainer-Hof) nebyla obnovena a jeho schátralé budovy s okolními pozemky by měly být podle územního plánu využity ke smíšené zástavbě. Zrovna tak bývalá keramická manufaktura (ve 20. století podnik Tesla) má do budoucnosti sloužit občanské vybavenosti.\n\nNa místě původní zámecké zahrady se nachází sportovní areál, severně nad městečkem hřbitov a hned v sousedství navazují rekreační budovy. Za první republiky vybudovaná přehrada podnítila zvláště za socialismu rozvoj nevábné rekreační zástavby, která celkový urbanistický ráz značně narušuje jako například některá větší rekreační zařízení přímo v zástavbě města nebo samostatné rekreační středisko „Klatovka“ na „Ptačím vrchu“. „Vranovská pláž“ se nachází zčásti v katastru Vranova, zčásti na katastru obce Štítary. Chaty individuální rekreace lemují břehy „Lančovské zátoky“ a další přehradní lokality. Od roku 2002 je Vranov nad Dyjí součástí krajinné památkové zóny Vranovsko-Bítovsko.\n\nPůvod místního jména Vranov by mohl podle Šrámka s Luttererem být odvozen přivlastňovací příponou -ov z osobního jména Vran (ze\nzákladu vran, vraný-černý-tmavý) a vyjadřuje »Vranův (majetek)«. Český název městečka byl tak následně přejat do němčiny v podobě Wren (1239), kde koncovka -ov odpadla. V něm. nářečí měl pak Vranov podobu Frain (něm. úřední název do roku 1945). Erbovní právo bylo Vranovu uděleno v roce 1568 a od roku 1668 je jeho součástí černý (vraný) pták. Původnímu erbu také dominovala černá barva.\n\nGrenzfelsen, Raubschütz, Drei Wiesen, Gelber Stein, Alter Hammer (Unterhammer, Oberhammer), Waldbreiterwies, Waldwies, Schmierofenwies, Hochstand, Kuhberg, Mühldicken, Smetana Mais, Granatengraben, Scheideg, Uhufelsen, Weiberleiten, Kaiserwald, Spiegel nebo Ziegelbreite, Gräfinwiese, Maria Schutz (Diana Tempel), Pöllerplatz, Kalkofen, Philosophenhäuschen, Frainer Hof (Wolfshof), Kreuzberg, Einnehmer-Marterl, Galgenberg, Auerkreuz, Kumpa-Marterl, Clary-Kreuz, Pfefferberg, Bründelgraben, Hammergraben, Saugraben, Toter Mann, Schindergrube, Eisleiten/Obelisk, Czelothberg, Engelsitz, Martinswand, Kessel, Pastete, Breitauer, Lusthaus, Hubertuswiese, Schwalbenfelsen, Mitterngarten, Breitau (Bratau), Kreuzallee, Kleineallee, Saathübel, Häuselmais, Bindergraben, Hammerköpfl, Batschibach (Helenental), Feliziental, Holzschlag, Sulz, Helenenwarte, Mittermühle (Villa Navratil), Pointnermühle, Marktmühle, Wagenremisen, Villenviertel, Römerbrücke, Helenenkapelle, Mater Dolorosa, Josefskapelle, Windschauer Berg, Mniszek Kreuz, Römerbrücke, Phölizien Bach, Kainzengrabenbach, Kainzengraben, Felizienbrunn, Tanzplatz (Pöllerplatz, Böllerplatz), Rosen Hain.\n\nKřížová alej (Malá alej, U Malé aleje, Zámecká alej), Babylon (Helenina vyhlídka, Zikkurat), Benátky, U veteriny, Kourkův val, Braitava, Hambálkova branka, Bunkr na Statku, Cihelna pod přehradou, Do cihelny, Leopoldova čtvrť, Jelenův vodárenský domeček, Domov, Dům filozofů, Růžičkový dům, Zahradníkův dům, Dvorek (Kočárovna, Malý dvůr, Přední dvůr), Vlčí dvůr (Statek, Státní statek, Vranovský statek, Zámecký statek), Pod elektrárnou, U vedení, Fóglštós (Ptačák, Ptačí vrch), Dolní Hamry (Zadní Hamry), Horní Hamry (Přední Hamry), Stará hasičárna, Havličák, U Herolda, Na hraběnce (Helenina louka, Hraběnčina louka), Dianin chrám, Na Ippu, Sněžná jáma, U Jelena, Poustevníkova jeskyně, Kameňák (Kamenný most, Římský most), Kaple sv. Heleny, Kaple výběrčího (Kaplička Nejsvětější Trojice), Kaplička na Kozině, Kaplička u benzinky (Poklona svatého Josefa), Katovna, Klatovka, Dvořákův komunál, Na Kopalce (Kopalova louka), Onšovský kopec, Vraní věž, Kourkův kopeček, Kozí stezka, Krojcperk, Klaryho kříž, Mniszkův kříž, Braitavský letohrádek, U letohrádku, Pod lípama, Helenina louka (Hraběnčina louka, Na hraběnce), Maleniště, Mlíkárna, Barokní mlýn (Grundův mlýn, Panský mlýn), Jelenův mlýn (Pointnerův mlýn), Kumpova muka (Kumpova poklona), Nebesák (Nebeský rybníček), Obelisk (Helenin obelisk, Obelisk nad slujema, Zikkurat), U Palů, Paštika, Pětice, Pionýrák, Felicitin potok, Junácký potok, Junácké údolí (Kočičí údolí),\nNa rafandě, Farská zahrada, Serpentiny, Ledové sluje, Martinská stěna, Felicitina studánka, Tanečnice (Vyhlídka nad silnicí), Helenino údolí (Felicino údolí), Čelotův vrch, Šibeniční vrch, Hallamasskova vyhlídka.\n\nMěstys Vranov nad Dyjí leží v jihozápadní části Jihomoravského kraje a je od okresního města Znojmo vzdálen cca 20 km a to po silnici II/398, II/408 a I/38. Do krajského města Brna vede nejkratší cesta po silnici I/38 do Znojma a pokračuje po silnici I/53, tato vzdálenost činí cca 90 km. Dálnice D1 je dosažitelná po 60 km ve Velkém Meziříčí a dálnice D2 po cca 80 km.\n\nV roce 1516 byla trhová ves Vranov povýšena na městečko a roku 1568 obdržela právo erbovní a pečetní. Vyšší soudní právo dokládá Šibeniční vrch (Galgenberg), kde stávala šibenice a kde se také popravovalo. Vranovský nižší soud je připomínán pranýřem, který se nedochoval. Vrchnostenské soudnictví z finančních důvodů převedla v roce 1740 Marie Anna Pignatelli na soud královského města Znojma. V letech 1850 až 1945 sídlil ve Vranově moravský okresní soud pro civilní a trestní právo. Dne 2. říjen 1849 přinesly Moravské noviny (Mährische Zeitung) rozpis o začleněných obcích Císařského královského okresního soudu vranovského, kam spadala bývalá panství Bítov (Chvaletice s osadami Augustov a Nové dvorce, Oslnovice, Vysočany, Zblovice), z bývalého panství Ctidružice obec Schröffelsdorf, bývalé panství Uherčice (Chrlopy, Freystein, Stálky, Uherčice, Vratěnín) a bývalé panství Vranov (Břečkov Horní, Čížov, Hanušov, Jezovice, Lančov, Lukov s Novou vsí, Milíčovice, Petřín Nový, Petřín Starý, Podmyče, Šáfov, Štítary, Vracovice a Vranov).\n\nPo oddělení moravskobudějovického okresu ze znojemského v roce 1855 připadly obce bývalého uherčického panství pod soudní okres Moravské Budějovice a v letech 1938–1945 byly opět přiděleny pod obvodní soud do Vranova pod župou Dolní Podunají. Farní matriky jsou vedeny od roku 1720. V roce 1781 se matriky staly veřejnými listinami a od roku 1784 nastala duchovním povinnost předávat údaje z matrik státním úřadům. Od roku 1950 stát převedl matriky na národní výbory. Od roku 1986 nese městečko nový název Vranov nad Dyjí.\n\nPod správní obvod pověřeného obecního úřadu Vranov nad Dyjí spadají obce: Bítov, Chvalatice, Korolupy, Lančov, Lesná, Lubnice, Onšov, Oslnovice, Podhradí nad Dyjí, Podmyče, Stálky, Starý Petřín, Šafov, Štítary, Šumná, Uherčice, Vracovice, Vranov nad Dyjí, Vratěnín, Vysočany, Zálesí a Zblovice. Dne 10. října 2006 byl obci navrácen status městyse. Stavební úřad, Matriční úřad a kontaktní pracoviště Úřadu práce sídlí v obci. Starosta Ing. Lubomír Vedra řídí Úřad městyse Vranov nad Dyjí. Místo tajemníka úřadu zastává Ing. Petr Grund. Úřad sestává z odboru stavebního, odboru pro vnitřní správu, odboru ekonomického, organizační složky místní knihovny a organizační složky Turistické informační centrum. Společně s jedním údržbářem a jednou uklizečkou zaměstnává 13 pracovníků.\n\nZastupitelstvo městyse po komunálních volbách v roce 2014 tvoří 8 členů ČSSD, 4 členové ze sdružení nezávislých kandidátů Vranov pro všechny a 3 členové KSČM. Zastupitelé z ČSSD a KSČM vytvořili společnou koalici. Od roku 1999 je obec členem Sdružení pro obnovu a rozvoj obcí Vranovska.\n\nKrajinná památková zóna Vranovsko-Bitovsko je co do rozlohy největší KPZ. Dominuje jí barokní zámek ve Vranově nad Dyjí s hrady Bítov, Nový Hrádek a Cornštejn, které se zvedají nad řekou Dyjí. Lesnaté údolí řeky rozčleněné meandry je pomyslnou osou celého území. Původní historickou podobu ztratilo říční údolí v 1. polovině 20. století přehrazením Dyje a stavbou Vranovské přehrady. Vranovsko spadá do Česko-moravské subprovincie a její oblasti Českomoravské vrchoviny. Celé území se rozkládá v geomorfologickém celku Jevišovické pahorkatiny. V centru dominuje podcelek Bítovské pahorkatiny. Na východní straně městyse zasahuje Znojemská pahorkatina. Samotný Vranov nad Dyjí je nejníže položeným místem Vranovska-Bitovska s 312 m n. m. Nejvyšším místem v okolní krajině je Býčí hora s 536 m n. m.\n\nGeologickou raritou na katastru Vranova nad Dyjí jsou tzv. Pygmatické vrásy. Klikatá světlejší ortorula s tmavými pruhy amfibolitu se objevuje v Předních a Zadních Hamrech, na zámecké skále a na kamenech parkánové hradby k Vraní věži. Nad cestou z Hamrů se vypínají skoro kolmé srázy z ortoruly. Další geologickou zvláštností jsou v příkrém severozápadním svahu nad řekou Dyjí tzv. Ledové sluje. Skalní podloží celé soustavy skalních srázů, rozsedlin, balvanového moře a propasťovitých jeskyní tvoří bítešská ortorula. Vranov se vyznačuje podhorským klimatem. Podnebí je ovlivněno příkrými svahy „Braitavy“ a zaklesnutými meandry Dyje (tzv. braitavských meandrů) a nízkou polohou městyse v údolí. Samotný Vranov, obklopený ze tří stran lesnatými vrchy, má tak o něco mírnější podnebí než okolní obce. Teplota se na braitavském hřebenu pohybuje v průměru okolo 7 °C a srážkový průměr kolem 620 mm. Nejteplejším měsícem je červenec s průměrnou teplotou 18,3 °C a nejchladnějším leden s −1,9 °C.\n\nLesnaté svahy kolem městyse jsou porostlé dubohabřinami s občas se objevující lípou. Severní stráně se vyznačují bučinami, dále se objevuje jedle, javor, klen a tis. Na Braitavě nalezneme bukový prales a kolem zámku dosazený akát. Křovinaté podrosty zastupují brslen bradavičnatý a lísky. Z bylin potěší prvosenka jarní, dymnivka plná, plicník lékařský, jaterník podléška, hrachor jarní, lýkovec jedovatý, lilie zlatohlavá či brambořík evropský. V lokalitě „Ledových slují“ je k nalezení chráněná oměj jedhoj, ostřice tlapkatá, chrpa chlumní, kyčelnice devítilistá, ploštičník evropský, růže převislá, šalvěj lepkavá i chrastavec křovištní. Měsíčnici vytrvalou lze spatřit na Braitavě, koniklec velkokvětý v lokalitě u Vraní věže. Na jaře okolní skály i s celým hradebním ostrohem zbarví do žluta tařice skalní.\n\nV zámeckém sklepení a také na půdách se usídlili netopýři. V lesích je běžný jelen, srnec, divoké prase, jezevec lesní. Dalšími běžnými savci jsou liška obecná, kuna skalní, tchoř tmavý, veverka obecná, ježek západní, rejsek malý, sysel obecný, plch velký a křeček polní. Ve Felicitině údolí byl pozorován výskyt užovky stromové v délce kolem dvou metrů, ale také vzácní ptáci – lejsci malí, čápi černí. Jinak se na skaliscích vyhřívá ještěrka zelená nebo slepýš křehký.\n\nLabutě velké každý rok přezimují v městečku u obou mostů. Skály pod kaplí jsou hnízdištěm výra velkého, na jižní straně nepřístupné zámecké výklenky poštolky obecné a dutiny starých stromů holuba doupňáka. Skalnaté lesní prostředí si oblíbili jestřáb lesní a káně lesní. Dále zde hnízdí: skřivan polní, datel černý, strakapoud velký, čížek lesní, dlask tlustozobý, pěnkava obecná, rorýs obecný, vrabec polní a sýkory.\n\nObzvláště v deštivém roce se vyskytuje masově v prostorách zámku ropucha obecná a ropucha zelená. Oproti tomu při procházkách je k vidění na vlhkých lesních cestách mlok skvrnitý. Zástupcem hmyzu je na Braitavě roháč bukový. Z chráněných druhů nad údolními nivami poletuje jasoň dymnivkový. Spatřit lze tesaříka obrovského, tesaříka broskvoňového a mravkolva obecného.\n\nHlavním tokem katastrálního území je řeka Dyje, která je nad městysem přehrazena a vytváří vodní nádrž Vranov. Pod ní řeka meandruje, obtéká zastavěnou část a vtéká do Národního parku Podyjí. Na západě území protéká Junácký potok s bezejmennými přítoky nejprve lesnatou krajinou a v centru Vranova se vlévá do Dyje. Bezejmenné přítoky Dyje odvodňují části Benátek, Předních a Zadních Hamrů a NP Podyjí. Na katastru Vranova nad Dyjí se také nachází mimo vodní plochy Vranovské přehrady několik malých rybníčků a rybníčky na Junáckém potoce. Voda z přehrady zásobuje pitnou vodou část znojemského a velkou část třebíčského okresu. V roce 1994 se podařilo na přehradě ulovit sumce o hmotnosti 94 kg a délce 244 cm. Jinak se loví kapři, candáti, štiky. V horní části se daří ouklejce pruhované nebo vyložené raritě hlavatce podunajské. Objevit se dá i velevrub nadmutý či velevrub malířský, dříve tak potřební pro své lastury k výrobě perleťových knoflíků.\n\nPrvní písemná zmínka o Vranově pochází z Kosmovy kroniky v roce 1100 (Wranow). Jedná se o období, kdy měl na hradě pražský kníže Břetislav II. shromažďovat síly proti svému bratranci Litoldovi Znojemskému. Hrad založili pravděpodobně moravští Přemyslovci v poslední třetině 11. století po vítězné bitvě u Mailberka. Původní hrad se podle archeologických výzkumů nacházel v meandru u dochovaného jádra románského kostela Nanebevzetí Panny Marie. V roce 1183 bylo území svěřeno Řádu maltézských rytířů. Ke stavbě hradu na protilehlém skalním výběžku došlo snad počátkem 13. století po kolonizaci osadníků z Podunají na žádost markraběte Vladislava Jindřicha, což dokládají markraběcí listiny, v kterých svědčí jistý Berther de Vrene (1220–1221). Královské listiny Přemysla Otakara I. a Václava I. zmiňují vranovské purkrabí: Bohuslava (1224–1232), Albrechta (1234) a Viléma Šenka (1239), bývalého komorníka bítovského. Kostel s farářem a jedním kaplanem je doložen v roce 1259. Za správy purkrabích Vikarta z Trnavy (1254–1262), Albrechta (1267–1278) a Kuny z Kunštátu (1278) za vlády Přemysla Otakara II. došlo pravděpodobně k budování nového kamenného hradu.\n\nKrátce po nástupu Jana Lucemburského na český trůn se hradu zmocnil Jindřich z Lipé. Jindřichovu držbu potvrdil král zástavní listinou v roce 1323, kde je město také poprvé zmíněno. Za vlády markraběte Jošta (1375–1411) byl hrad odevzdán do zástavy Mikuláši Pillungovi z rakouského Jilkova (Gilgenberg). Vzhledem k tomu, že hrad sloužil jako základna pro loupeživé jízdy do sousedního Rakouska, rozhodl se v roce 1406 Jošt společně s hrabětem Janem z Hardeka donutit Mikulášovu dceru Markétu k vydání hradu. Roku 1421 získal hrad „Fron“ od krále Zikmunda do dědičné zástavy Smil Bítovský z Lichtenburka. Lichtenburkové nechali v letech 1423–1431 město obehnat hradbami. Důvodem bylo pravděpodobně v roce 1425 dobytí hradu husity.\n\nRoku 1516 prodal Albrecht z Lichtenburka vranovské panství Archlebovi z Boskovic. Majitelé panství se poté velmi rychle střídali: roku 1525 Jan z Pernštejna, roku 1528 Zdeněk Meziříčský z Lomnice, roku 1552 Volf a Jiří Krajířové z Krajku (připojili sousední panství Nový Hrádek) a roku 1560 Petr Čertorejský z Čertorej. Za jeho držení obdrželo město v roce 1568 právo pečetní a erbovní. Po roce 1568 panství koupila Estera z Ditrichštejna, která nechala založit doly na železnou rudu a hamry s několika tavícími pecemi. Syn Adama z Ditrichštejna Maxmilián prodal panství roku 1601 pánovi na Uherčicích a Bítově Hanuši Volfartovi Štrejnovi ze Švarcenavy. Po smrti Hanuše Volfarta se panství roku 1617 dostalo prodejem do majetku bavorského rodu Volfa Dětřicha z Althanu na Jaroslavicích a po něm roku 1629 do rukou válečníka Jana Arnošta ze Šerfenberka (Scherfenberg). Po bitvě u Jankova v roce 1645 městečko obsadila a pustošila švédská vojska, která dobývání hradu nakonec po několika měsících vzdala. V roce 1665 panství s hradem odkoupili dolnorakouští Starhemberkové. Městečko se nacházelo v dezolátním stavu po ničivém hradním požáru a poválečné panství bylo zpustlé a zčásti vylidněné. Na základě soudního rozhodnutí museli panství v roce 1680 přenechat císařskému tajnému radovi Michalu Janovi II. z Althanu. V roce 1685 přikročilo město k nové stavbě zničeného kostela Nanebevzetí Panny Marie a o rok později započal Michal Jan II. z Althanu s barokní přestavbou zámku, na které se podepsal architekt Jan Bernard Fischer z Erlachu. V roce 1713 nechal postavit na tržním náměstí morový sloup.\nPanství zdědil po otci Michalu Janovi II. nejstarší syn Michal Heřman, po roce 1723 jeho ovdovělá švagrová Marie Anna rozená Pignatelli se synkem Michalem Janem IV. Na nově vybudované poštovní trase z Vratěnína do Brna byla v roce 1723 otevřena ve Vranově pošta. O rok později (1724) se město pustilo do stavby nové školní budovy na náměstí. Po smrti hraběnky Marie Anny obýval zámek od roku 1755 hrabě Michal Antonín. Ten se zaměřil hlavně na budování církevních staveb v obcích na panství a na rozšíření vrchnostenských lesů a lov vysoké zvěře. Michal Josef z Althanu zdědil panství v roce 1774. Nakonec se dostalo panství díky jeho hýřivému životu v roce 1793 do konkurzu. Městečko si v rukách českého zemského advokáta Josefa Hilgartnera z Lilienbornu polepšilo. Po šesti letech ale Josef Hilgartner panství prodal c. k. komořímu Stanislavu hraběti z Mniszku, nejvyššímu maršálkovi Haličského království. Po smrti hraběte z Mniszku v roce 1846 panství držela hraběnka Helena (rozená Lubomírská), která projevovala silné sociální cítění a byla nazývána „matkou chudých“. Z jejího popudu došlo na místě masového hrobu z období třicetileté války v roce 1826 k vybudování kaple sv. Josefa.\n\nRevoluční léta 1848/1849 se stala také pro Vranov předzvěstí nového politického života. Po zrušení poddanství byly přeneseny povinnosti a kompetence vranovského patrimonia na město. V roce 1849 katastrální území města tvořily obce Břečkov, Čížov, Hanušov, Jazovice, Lančov, Lukov (náležející k ní Nová ves), Milíčovice, Petřín Nový, Petřín Starý, Podmyče, Šafov, Štítary, Vracovice, Vranov. Vranov se stal administrativním centrem s okresním soudem a děkanátem. V roce 1864 zde byla založena okresní zemědělské kontribuční spořitelna a v roce 1882 spořitelní spolek se záložnou. Na poštovním úřadě přibyl v roce 1886 telegraf.\nV letech 1844–1899 probíhala přestavba kostela a farního dvora. Po dokončení byl kostel opět zasvěcen Nanebevzetí Panny Marie. V roce 1866 dorazila k Vranovu po bitvě u Sadové pruská vojska. Podle farní kroniky se vojsko chovalo k obyvatelům města velmi pěkně a nerado se loučilo. Velkou slávou vítali občané města v roce 1870 napojení na Severozápadní dráhu zastávkou Schönwald–Frain (Šumná). Dcera hraběnky Heleny Luitgarda spravovala zděděné panství od roku 1876 společně s manželem Eduardem hrabětem Stadnickým. Po odchodu více jak tisícovky vojáků byl vystavěn před poštovním a telegrafním úřadem roku 1892 misijní kříž. Po manželském páru převzal panství od roku 1911 jejich vnuk Adam Zbyněk Stadnický.\n\nZpráva o vyhlášení Československa se dostala na Moravu až o den později 29. října 1918. Město Vranov s 97 % německého obyvatelstva se přihlásilo na krajském shromáždění ve Znojmě 3. listopadu 1918 k Deutschsüdmähren (česky Německá jižní Morava). Na základě nařízení státního sekretáře pro soudnictví č. 66 ze dne 25. listopadu 1918 došlo k soudním rozčlenění dolnorakouského krajského soudního obvodu Znojmo. K okresu Vranov byly přičleněny německé obce Vratěnín, Lubnice, Chrlopy a Uherčice a až na odnětí obcí Oslnovice, Bítov, Vysočany a Zblovice zůstal v původním rozsahu. K obsazení jižní Moravy čs. stát použil pěší pluk 81 dislokovaný v Jihlavě, pěšího pluku 85 z Jindřichova Hradce, pěšího pluku 8 a střeleckého pluku 14 z Brna, dragounského pluku 6 z Brna, praporu Národní stráže ze Židlochovic, strážního oddílu z Břeclavi a Slovácké brigády dislokované na Hodonínsku.\n\nPo obsazení Slavonic, cukrovaru u Pohořelic, nádraží v německé obci Miroslav, celé oblasti kolem Moravského Krumlova, železničního uzlu Hrušovany-Šanov, Nových Mlýnů, obcí na jihu jemnického okresu Písečné, Dešná, Vratěnín, Županovice, Rancířov, Mešovice a Korolupy, dále obcí na východ i západně od Znojma, ale i v jemnickém a moravskobudějovickém okrese Bačkovice, Velký Dešov, Šumvald, Štítary, Olbramkostel a Milíčovice, Oleksovice, Kyjovice, u Brna Bohunice, Prosiměřice, osady Mšice a Fryšavy, se pod silným tlakem Vranov 11. prosince 1918 vzdal. Následující den jednotky jihlavského pluku obsadily ještě železniční stanici Šumvald, Olbramkostel, Štítary, obec Bítov, Šreflovou, Citonice, Lukov, Podmolí a Horní Břečkov. Zástupci města Vranova podepsali poručíku jihlavského pluku Miroslavu Gebertovi doprovázeného 25 muži 12. prosince kapitulaci a stvrdili, že obyvatelé Vranova budou pro čs. stát pracovat stejně, jako pracovali pro Rakousko. Přesto 15. prosince 1918 napochodovalo čs. vojsko do městečka, prohledávalo všechny domy, zabavovalo zbraně a potraviny. Až do března 1919 zůstal Vranov obsazen a pro všechny hostince platila po 20.00 hodině zavírací hodina, po 21.00 hodině pro německé obyvatelstvo zákaz vycházení a dále zákaz shromažďování.\n\nJedním z nejožehavějších problémů se ukázala otázka personálního zajištění ve státních úřadech. Do všech úřadů ve městě byli dosazeni čeští úředníci. Jedinou osobností která zůstala na svém původním postu byl německý farář Johann Nepomuk Bastař, kterého v roce 1928 vystřídal mladý farář Julius Loidold a za dva roky Amrosius Lang. Tento přístup neměl ze strany místních úředníků a zaměstnanců zvláštní odezvu a situace nebyla z národnostního hlediska nikdy uspokojivě vyřešena. Život ve Vranově se pomalu vzpamatovával z válečné chudoby. Farář Bastař se zasadil o náhradu tří nových zvonů, které byly za války odvezeny a nové od firmy Herold z Chomutova za velké slávy posvětil. Za faráře Langa došlo k exhumaci starého hřbitova a přemístění ostatků do kostnice pod rotundou sv. Ondřeje. Na vzniklém prostranství postavila obec pro vzpomínku na 12 padlých kamarádů za Velké války pomník. Při jeho odhalení dne 8. července 1934 byla sloužena na prostranství za kostelem slavnostní mše. Mimo hojné účasti místního obyvatelstva zde stáli ve špalíru také veteráni, dobrovolní hasiči (Freiwillige Feuerwehr), mužský pěvecký spolek a další. Rozloučili se písní „Ich hatť einen Kameraden“.\n\nVelkostatek v rukách hraběte Adama Zbyňka Stadnického se rozprostíral před válkou na rozloze 5 595 ha. Lesy se dělily do sedmi revírů o 4 765,67 ha (cca 85 %), orná půda zabírala 641,56 ha (cca 12 %), kterou obhospodařovalo sedm dvorů, z toho tři byly provozovány ve vlastní režii a čtyři hrabě propachtoval. Zbylá 3 % tvořily zahrady, louky a další plochy. K tomu provozoval pivovar, cihelnu, vápenku, mlýn, pilu a další provozy. Hrabě Adam Stádnický se sice po vzniku Československa odstěhoval do Polska, ale na hospodaření velkostatku dohlížel a Vranov často navštěvoval. V nových poměrech přišel o šlechtické výsady a díky tzv. záborovému zákonu č. 215/1919 Sb. a následné první pozemkové reformě téměř o veškerou zemědělskou i nezemědělskou půdu (stát mu propustil ze záboru pouze cca 491 ha z půdy a plochy přírodních parků), asi polovinu lesního hospodářství (kolem 2 000 ha lesních pozemků), lihovar v Šumné a hrad Nový Hrádek u Lukova (hrad připadl Klubu českých turistů). Zpátky získal jen zámek, cihelnu a mlýn ve Vranově. Mnichovskou dohodou v roce 1938 se Vranov se zámkem stal součástí Třetí říše. Před válkou obývala městys Vranov (německy Frain a Windschau) silná německá komunita. Po Mnichovu na podzim roku 1938 z městečka odešlo téměř veškeré české obyvatelstvo a zůstalo zde pouze třináct českých rodin.\n\nObsazování městečka započalo dopoledne 9. října 1938 salzbursko-tyrolským 156. plukem horských myslivců plukovníka Hucha. Na počátku roku 1939 hrabě Adam Stádnický odmítl říšské občanství a odcestoval na svůj haličský statek Nawojowa, kde 17. října 1940 obdržel zprávu o zabrání vranovského zámku a velkostatku. Nucenou správu majetku měl na starost krátce italský baron Minutill. Německý baron Gebhard von der Wense – Mörsek se stal majitelem vranovského majetku 1. června 1942, kde žil se svojí rodinou až do dubna 1945. Obyvatelé Vranova a nuceně nasazení Poláci, Ukrajinci a Rusové po válce dosvědčili, že Wense zacházel se zaměstnanci slušně a nebyl nacistou. Po dobu okupace se staral o zakoupený majetek a dobře hospodařil na zemědělských dvorech i v lese (Reichsforstverwaltung Gut Frain), zdárně provozoval zámeckou vilu i hotel, vápenku, pilu, cihelnu, pivovar a dalších podniky spadající pod velkostatek.\n\nVe Vranově (Gemeinde Frain) sídlil soud (Amtsgericht), pošta (Post), matriční úřad (Standesamt-Matriken) a místní skupina (Ortsgruppe) NSDAP, DAF (Deutsche Arbeitsfront) a NS-Frauenschaft. Finanční, pracovní úřad a okresní správa (Deutsches Haus, Kreisleiter: Felixn Bornemann) se nacházely ve Znojmě. Zrovna tak i vedení 586. skupiny Hitlerjugend (Znaim, Mackensenstraße 2). Pod vranovský soudní okres patřily také obce Uherčice, Vratěnín, Korolupy, Mešovice a Lubnice z říšského okresu (Landkreis) Horn. Všechny obecní spolky byly zrušeny nebo začleněny pod NSDAP. Sbor dobrovolných hasičů (Freiwillige Feuerwehr) se stal součástí technické pomocné policie (Hilfspolizeitruppe) a starosta Vranova zastával pozici nejvyššího policejního orgánu v obci. Jednou měsíčně se scházeli členové místní skupiny NSDAP k tzv. Führerbesprechung v hotelu Ipp. Pobočka znojemské Sparkasse Znaim fungovala ve městě až do roku 1943.\n\nBudova bývalé továrny na keramiku (od roku 1921 německý chlapecký sirotčinec) sloužila jako ubikace nuceně nasazených mužů a žen z Rumunska, Ukrajiny, Moldávie, Polska atd., po nějakou dobu také vojáků Luftwaffe (24. Flak-Division, Luftgau XVII). Od roku 1940 fungoval Vranov jako přesídlovací tábor pro etnické Němce (Umsiedlungslager – Durchgangslager) z Besarábie, Dobrudžy, Banátu a Sedmihradska. Na jaře roku 1945 předcházela postupující frontě evakuace německého civilního obyvatelstva, kterou od 4. do 22. dubna 1945 organizovala NS organizace Volkswohlfahrt. Na útěk se připravovali i funkcionáři stranického aparátu NSDAP.\n\nNa vranovském zámku byli po bitvě o Budapešť ubytováni velitelé ustupujících oddílů jednotek SS. Směrem na Vranov také ustupovaly početné jednotky wehrmachtu. Poslední německé formace odcházely z Vranova 7. května 1945. Hned po jejich odchodu obsadili čeští zaměstnanci ze zámku a velkostatku a nasazení dělníci (Ukrajinci, Poláci a Rusové) z „Frainer Hof“ (Ukrajinci, Poláci a Rusové) zámek a počali se na německém obyvatelstvu, které po odchodu vojsk zůstalo bez ochrany, mstít. Po příchodu Rudé armády na 9. května dorazili také partyzáni. Pozatýkali řadové členy nebo spolupracovníky NSDAP (osm mužů a dvě ženy), které po šikanování deportovali do Znojma do tzv. „Robotárny“ (Arbeitshaus). Jeden muž zemřel několik dní po zatčení na následky zranění během mučení. Také hlášení stanice Národní bezpečnostní stráže z Vranova nad Dyjí dokládají, že po odchodu německých jednotek se do pohraničí nasunuly různé partyzánské skupiny z vnitrozemí, které se podílely na represích vůči německému obyvatelstvu. Při partyzánských domovních prohlídkách docházelo k rabování a krádežím zejména šatstva, prádla, potravin, jízdních kol, radiopřijímačů, obuvi a řady dalších věcí běžné denní potřeby.\n\nVysídlením německého obyvatelstva městečka Vranov pověřil revoluční úřad ONV ve Znojmě další složky obnovené bezpečnosti a všelijaké polovojenské strážní oddíly a partyzánské policejní jednotky pod velením štábu „Velitelství detašovaných partyzánských policejních jednotek“ doplněný příslušníky partyzánské skupiny „Hybeš“. Okresní národní výbor nařídil vojenskému strážnímu oddílu ve Znojmě a taktéž členu ONV Kroupovi být k dispozici státnímu policejnímu ředitelství, potažmo řediteli NB doktoru Pořízkovi. Rada ONV schválila 21. května 1945 (v tehdejším žargonu) \"vyčištění\" oblastí: Znojmo, Vranov, Šumvald, Vranovská Nová Ves, Podmolí, Hrušovany a Šatov. Na příkaz městské rady ONV obdržel doktor Pořízek k dispozici veškeré mužstvo, poddůstojníky, důstojníky, ale také všechny nákladní automobily a povozy k odvážení Němců za hranice.\n\nDne 23. května 1945 shromáždily znojemské ozbrojené formace německé obyvatelstvo na náměstí (Marktplatz), kde jim vranovský lesní správce Vladimír Kyselák velmi hlasitě a důrazně přečetl „Výzvu k opuštění Vranova“. Vybrané osoby německé národnosti (mimo zaměstnanců elektrárny) musely do čtyřiadvaceti hodin opustit městečko, kdo by neuposlechl, byl by zastřelen. S osobním zavazadlem 15 kg byli hnáni pěšky k německé hranici, kde byli podrobeni osobní prohlídce a o poslední cennosti okradeni. V bývalé továrně na keramiku byl zřízen pracovní tábor, kam byli umístěni jak němečtí zaměstnanci elektrárny tak i dosud neodsunuté německé rodiny a zahraniční dělníci nasazení na práci zde fungovali jako dozorci. Zaměstnanci elektrárny přistoupili na dohodu a po zaučení nových čs. zaměstnanců jim měl být jako protihodnota ponechán k odvozu celý osobní majetek. Tak se ale nestalo a oklamaní Němci si 12. června stěžovali na NV. Někteří byli na týden uvězněni a pak vyhnáni za hranice.\n\nObce na Vranovsku vysídlily znojemské partyzánské policejní jednotky přes rakouský přechod Hardegg v několika etapách v období od 3. do 28. června 1945. Po ukončení války docházelo v pohraničí jihozápadní Moravy během roku 1945 také k rabování a krádežím řadovými příslušníky Rudé armády. Obyvatelstvo si stěžovalo zejména na chování opilých vojáků, znásilňování, vyhrožování odvedením na Sibiř, nepovolený odlov zvěře a ohrožování bezpečnosti. Množily se případy, kdy si odsunutí Němci najímali vojáky Rudé armády, kteří jim za poplatek převáželi majetek z dřívějšího bydliště. Po odchodu Rudé armády z ČSR v listopadu 1945 se objevovali v pohraničí zase sovětští vojáci z rakouské okupační zóny. Rabovací výpravy ustaly až počátkem jara roku 1946.\n\nVe druhé polovině roku 1945 vyplňovala místní správní komise (MSK) na příkaz ONV tzv. evidenční lístky pro zbylé německé obyvatelstvo a na základě ONV směrnice ze dne 6. srpna 1945 (č. j. 6/2/pres/taj-1945) pak místní správa sepisovala jmenné seznamy Němců. Na podzim roku 1945 zpracoval ONV ve Znojmě tajnou zprávu pro Zemský národní výbor v Brně. Zpráva uváděla, že na znojemském okrese se nacházelo cca 20 000 obyvatel cizí státní příslušnosti (Němců 18 400, Rakušanů 1 569). Řízený odsun měl na starosti znojemský pěší pluk č. 24 v čele s přesídlovacím důstojníkem poručíkem pěchoty Josefem Nekulou. Od 19. ledna 1946 rozesílal ONV základní směrnice pro MV „k provádění soustavného odsunu (transferu) Němců z území Československé republiky“ (č. j. B-300/1990) a tzv. „rozkaz k odsunu Němců“ s česko-německými instrukcemi. V březnu 1946 postihl transport ca 100 ve městě ještě pobývajících Němců. Vysídlené obyvatelstvo vztyčilo v srpnu 1947 na památku v blízkosti obce Hardegg na skále „Turmfelsen“ v Dolním Rakousku památný kříž, který byl později přeložen na méně povětrnostně náročné místo. Další pomník byl slavnostně odhalen 24. května 2005 k 60. výročí na přechodu mezi obcemi Felling a Podmyče.\n\nPrvními zájemci o konfiskovaný německý majetek bylo ve Vranově (ale i v celém pohraničí) místní obyvatelstvo, které celou dobu války prožilo po boku Němců. Tito místní obyvatelé také založili národní výbor a stali se okamžitě národními správci. Hned po vyhnání německého obyvatelstva do uvolněných domů, hospodářství, živností, hostinců atd. proudili do městečka osídlenci z blízkého okolí a nejbližších okresů. Přicházeli pěšky, přijížděli na kole nebo na koňském či kravském povozu. Především ale téměř s prázdnou a zatím bez rodin. S další vlnou osídlovali obyvatelé ze vzdálenějších okresů. Úkolem těchto nových národních správců bylo nejen zabezpečit německé konfiskáty, ale také získávat další nové osídlence. S první vlnou obsazovali prázdné četnické stanice také příslušníci Sboru národní bezpečnosti, kteří často také žádali o majetek do národní správy.\n\nNárodní správou vranovského zámku byl Zemským národním výborem v Brně pověřen Alois Nečas, který zde po roce 1949 vykonával funkci kastelána, a Josef Svoboda funkci klíčníka. Zároveň se na zámku ubytovali zámečtí zaměstnanci a zaměstnanci lesní správy. Adam Zbyněk Leo hrabě Stadniki–Stadnicki na Rožnově (1882–1992) byl po návratu do Vranova v roce 1945 obviněn z údajné spolupráce s nacisty a vězněn skoro pět měsíců ve znojemské a brněnské vazební věznici. Nakonec byl po dlouhých soudních peripetiích všech obvinění zproštěn. Na základě osvědčení o státní a národní spolehlivosti, vydaném Zemským národním výborem v Brně, se okamžitě snažil o získání svého majetku ve Vranově. Také v majetkových záležitostech ho čekala táhnoucí se soudní vymáhání, která zákonem 137/1946 Sb. o revizi první pozemkové reformy a navazujících vládních nařízení v podstatě ustala a moravský majetek definitivně propadl státu. Ze zámku byl v roce 1952 vysídlen a do své vlasti se mohl navrátit až v roce 1953. Komunistický režim jej zcela ožebračil a podle vranovské kastelánky Miroslavy Janíčkové se vrátil domů jako „tulák bez domova odkázaný na lásku a péči dobrých lidí“.\n\nNa počátku padesátých let se dostal Vranov na desetiletí přímo do hraničního pásma. Do pohraničí se nasunulo vojsko a pohraniční stráž. Do hraničního pásma byl povolen vstup pouze na speciální propustku a tento úsek široký 4 až 10 km se stal pro obyvatele ČSSR nepřístupný. Reorganizací 4. znojemského pohraničního oddílu a zrušením praporu Pivoň vzniklo 25. června 1955 nové velitelství praporu přímo ve Vranově. Po vzniku hraničního pásma nastal další odsun „státně nespolehlivého“ obyvatelstva. Do zakázaného pásma měli přístup jen pohraničníci, popřípadě lesníci a zemědělští brigádníci se speciálním povolením a pod dohledem PS. Zůstat mohlo jen obyvatelstvo stoprocentně prověřené a s kladným postojem ke KSČ. Ve Vranově působili také Pomocníci pohraniční stráže (PPS) z řad civilního vranovského obyvatelstva. Mezi stanovišti PS bylo vybudováno stálé polní telefonní spojení a Pomocníci PS byli vybaveni skládacími přenosnými mikrotelefony (pojítky), které mohli zapojit do telefonního vedení jednoduchými zástrčkami v prostorech střežení a podávat hlášení. Platil zákaz nočního pohybu v blízkosti hraničního pásma, zákaz fotografování a filmování, provádění zeměměřičských prací či podobné zakreslování krajiny, mapování a hlavně místní obyvatelstvo nesmělo vést rozhovory s cizími státními příslušníky.\n\nŠpatný stav bytového fondu v pohraničí a chybějící finance na opravu vyřešilo politbyro ÚV KSČ v květnu 1957 demolicí opuštěných domů a rozvalin v hraničním pásmu. Protože se demolice v celém pohraničí značně protahovaly a MNV na ně v rozpočtu neměly finance, bourání se ujmula armáda a ministerstvo vnitra. Zničené budovy nahrazovala od roku 1960 zvýhodněná družstevní i státní výstavba, která značně poškodila urbanistický vzhled městečka. Vzhledem k blízkosti železné opony došlo také k omezení turistického ruchu.\n\nVe Vranově nad Dyjí se v průběhu historického vývoje střetala a prolínala kultura původního slovanského osídlení s kulturou pozdější německé kolonizace (12.–13. století), která ráz městečka značně ovlivnila. Původní slovanské hradiště se pravděpodobně podle archeologických výzkumů nacházelo na místě románského kostela Nanebevzetí Panny Marie z 12. století, kde v meandru Dyje bylo založeno také samotné městečko. Jeho plánovité uspořádání oválného či do podkovy tvarovaného historického jádra a pozůstatky čtvercových polností poukazují na osídlení slovanského obyvatelstva. První němečtí osadníci na území Vranova pravděpodobně přicházeli z popudu markraběte Vladislava Jindřicha (asi 1160/1165–1222), dále Přemysla Otakara I. (1228–1239) a jeho synovce, později vévody a krále Přemysla Otakara II. (1247–1278). K početní převaze německého etnika docházelo postupně, kdy k celkové proměně okresu došlo zejména po třicetileté válce. V 18. století zdomácnělé německé obyvatelstvo se nazývalo \"Thayaner\" (Tajany). V roce 1880 českou řeč neuvádí ani jeden obyvatel. K podstatnému nárůstu českého a moravského obyvatelstva došlo po vzniku Československa a zejména během a po výstavbě Vranovské přehrady. Tlak na počeštění nejen městečka, ale i celého Podyjí je zřetelný z plakátu Národní jednoty pro jihozápadní Moravu.\n\nPrávě do státní správy a služby dosazené české obyvatelstvo opustilo Vranov z valné většiny po Mnichovu. Z městečka utíkali ale také němečtí antifašisté, Židé a české obyvatelstvo, které se aktivně podílelo na čechizaci území. Po vysídlení německého obyvatelstva v roce 1945/1946 proběhla ve Vranově další proměna etnického složení. Podstatný vliv na strukturu nejen etnickou, ale i politickou, mělo také prověřování obyvatelstva po uzavření státní hranice a vytvoření železné opony. Oblast jihozápadní Moravy a kultura zde žijícího německého obyvatelstva byla od nástupu komunistického režimu až do roku 1989 tabu, ale i v současnosti (2015) se jeví téma přínosu německého etnika pro Vranov nedostatečně zpracované.\n\nRozvoj spolkové činnosti umožnila zejména prosincová ústava z roku 1867, v níž císař František Josef I. uzákonil občanské právo „shromažďovat se a tvořit spolky“. Německé obyvatelstvo se snažilo rozvíjet svou národní identitu a sdílet společné zájmy.\nS nástupem čs. státu, přijmutím jazykového zákona, zavedením pozemkové reformy, rozšířením finanční stráže na hranici, ale také s budováním přehradní nádrže přicházelo do zcela německého Vranova nové a nové české a moravské obyvatelstvo. Ubránit se čechizaci, zachování jazyka a s ním i kultury se stalo pro spolky národnostní německé menšiny v Československu posláním. Přirozeně i české obyvatelstvo se snažilo prosazovat a uplatňovat své hospodářské, kulturní a společenské zájmy. Prvním založeným spolkem české strany byla nejprve odbočka obranářské Národní jednoty pro jihozápadní Moravu. Na podporu české menšinové školy vznikla pobočka Ústřední matice školské, dále Sokolská jednota Vranov (1919) a Klub československých turistů.\n\nPo připojení Vranova k Třetí říši byly všechny německé spolky rozpuštěny nebo se staly součástí NSDAP. Na základě přijatého požárního zákona „Reichsfeuerlöschgesetz“ z 23. listopadu 1938 a prováděcího nařízení Říšského ministerstva vnitra z 24. října 1939 byly hasičské sbory podřízeny jako součást pořádkové policie (Ordnungspolizei) říšskému vůdci SS (Reichsführer-SS) a šéfu německé policie. Freiwillige Feuerwehr ztratily statut spolku a staly se pomocnými policejními silami (Hilfspolizeitruppen). České spolky byly zrušeny. S nástupem komunistů po roce 1948 se provolávala sláva KSČ, oslavovala se výročí spojená se stranou a se Sovětským svazem. Povolené byly pouze organizace Národní fronty, které řídili komunisté. Po roce 1989 funguje v obci:\n\n\nPrvní zmínka o škole pochází z roku 1623. Obec pronajala světnici, kde každý den večer vyučoval katolík Norbert Schwarz až do roku 1660 katechismus, čtení, psaní a počítání. Jeho plat sestával ze 4 zlatých za vyučování, 4 zlatých za službu kostelníka, 4 zlatých za správu kostelních hodin, 3 zlatých za zapisování během trhů, 4 zlatých a 30 krejcarů za vedení vinařských účtů (19 zl. 30 kr.) a od domácností dostával chléb. S platem ale zřejmě nevystačil, jelikož se vedle výuky živil ještě soustružničením. Po jeho smrti převzal školu v roce 1695 jeho syn a po něm vnuk Karel Schwarz, jenž na škole působil až do roku 1716. Karel hrával v kostele na varhany, za což mu příslušely 2 zl. Po roce 1716 se objevuje záznam o třech učitelích, takže je možné, že výuka probíhala ve třech třídách. Od roku 1722 je uváděn učitel Josef Schwarz.\n\nV roce 1724 se škola přestěhovala na náměstí a v roce 1726 obec domek čp. 54 zakoupila a přestavěla. Vedle učebny se v budově nově nacházel také byt pro učitele. V roce 1748 byl jmenován správcem školy Josefův syn Karel Schwarz. Kronika se zmiňuje v roce 1766 o jeho zdárném vykonání předepsané učitelské zkoušky. Po něm v roce 1779 nastoupil syn Karel, jehož plat nečinil více jak 36 zlatých rýnských. Snad právě pro další možnost přivýdělku byl zemským stavem v roce 1781 pověřen výběrem pohraniční daně z nápojů. Po téměř stoletém působení rodiny Schwarzů nastoupil učitel Jan Bradl (1782–1802). Vzhledem k tomu, že došlo k odfaření obcí Čížov, Nový Petřín a Jezevčí a tímto k snížení jeho platu, doplácela mu obec ročně 36 zlatých v hotovosti. Pravděpodobně i on si musel živobytí dorovnávat, protože roku 1802 požádal o vybírání zemské dávky z nápojů. Školu za jeho působení obec rozšířila na dvojtřídní a najala školního pomocníka za stravu dům od domu a roční plat 1 zlatý za zvonění umíráčkem.\n\nŠkola na náměstí byla od roku 1859 ohrožována sesuvem půdy a město budovu přenechalo vrchnosti. Novým místem pro výuku se stala tzv. „Helenina vila“ na kopci. Již v roce 1883 město dostavělo nad pivovarskými sklepy 1. patro se třemi učebnami, dvěma místnostmi pro řídícího a podučitele. Místní Německý hospodářský spolek otevřel v roce 1899 zimní hospodářskou školu (Landwirtschaftliche Winterschule) ve Štítarech. V roce 1906 podala školní rada žádost o zřízení chlapecké měšťanské školy a ještě téhož roku město otevřelo 2. patro s tělocvičnou pro trojtřídní chlapeckou měšťanku (Volks- und Bürgerschule). Od roku 1909 mohli žáci při škole navštěvovat živnostenskou pokračovací školu (Gewerbliche Fortbildungsschule), která fungovala až do roku 1939. Před první světovou válkou působil při škole podpůrný školní spolek („Schulkreuzerverein“), který o vánocích přispíval chudým žákům obuví a ošacením. Za 1. světové války byla v budově bývalé keramičky zřízena opatrovna pro 150 německých hochů. Místní pobočka Německého učitelského spolku (Deutscher Schulverein) zřídila při hospodářské škole internát. a od roku 1900 využívaly matky i mateřskou školu.\n\nPo vzniku Československa se nevyhnula vlna čechizace ani pohraničnímu Vranovu. Po založení Národní jednoty pro jihozápadní Moravu se na posilování českého živlu nejvíce podílel řídící učitel Josef Veleba, cestmistr Bečička, ředitel velkostatku Holub, holič Alois Veselý, Leopold Andrýsek a mlynář Alois Grund, který se angažoval také při Okresní péči o mládež. Pro větší legitimitu české jednotřídní menšinové školy (od 1919), kterou zpočátku navštěvovali jen dva místní žáci, přesunula Česká zemská péče o mládež do Vranova sirotčinec z Lesné. Nejprve byly děti přechodně umístěny do německé opatrovny a v roce 1933 přešly do upravené budovy dětského domova pod přehradou. Škola se však neustále stěhovala, jelikož místní německé vedení města se takovým pokusům všemožně bránilo. Ochranovna z Moravského Krumlova vybudována v roce 1907 jako zemský německý sirotčinec pro chlapce byla přeložena v roce 1919 do Vranova. Na měšťance přibyla nepovinná čeština. Po velkých protestech uvolnila jednu třídu pro českou výuku německá škola. Nákladem státu v roce 1935 obdržela česká menšina v sousedství německé školy novou budovu. Stavební pozemek pro školu i zahradu daroval české menšině hrabě Stadnicki. V roce 1938 na ní vyučovali tři učitelé ve třech třídách pod řídícím Josefem Velebou. Vzhledem k tomu, že československá vláda odstoupila pohraniční území 21. září 1938, započalo postupné stěhování a na českých školách značně poklesl počet žáků. Státní úředníci a tedy i učitelé museli podle vládního nařízení vytrvat na svých postech, takže po Mnichovu odcházeli na poslední chvíli a snažili se zachraňovat školní majetek.\n\nPo připojení Vranova k Třetí říši byla česká škola zrušena, k jejímu obnovení došlo až v roce 1945. Česká škola přibrala i budovu původní německé obecné a měšťanské školy a vyučování na obecné škole započalo 3. září 1945 ve dvou třídách. Měšťanskou školu (potom Střední škola, Osmiletá střední škola, Základní devítiletá škola, Základní škola) se ale naplnit nedařilo. Agitovalo se po obcích, kde rovnou probíhaly zápisy, nefungovala vhodná autobusová doprava a děti docházely pěšky. Pořízený školní autobus dotovaly různé spolky, Ústřední matice školská, Strana sociálně demokratická a dokonce i prezident Edvard Beneš. Nepomohl ani zřízený internát. Problém nastal především po odsunu německého obyvatelstva s vylidněním pohraničí a ve vzdělanostním potenciálu novoosídlenců, které z valné většiny tvořil zemědělský proletariát. Celou situaci nakonec vyřešil „zákon o základní úpravě jednotného školství“ v roce 1948, kterým byla zavedena devítiletá školní docházka pro vyrovnání různých nároků na studium. Ve škole stouply počty žáků po zřízení železné opony, kdy spousta obcí na hranici rozhodnutím ÚV KSČ o obecné školy přišla.\n\nNový školský zákon z roku 1953 rozpracovával usnesení sekretariátu ÚV KSČ, které vyžadovalo strukturu připodobněnou sovětskému školství. Obecná a měšťanská vranovská škola byla v roce 1954 nahrazena osmiletou základní školou. Žáci ji ukončovali závěrečnými zkouškami ze dvou povinných a jednoho výběrového předmětu. Gymnázia nahradily jedenáctileté střední školy se všeobecným středním vzděláním. Dalším novým školským zákonem z prosince 1960 došlo opět k prodloužení povinné školní docházky na devět roků. Na základní devítiletou školu ve Vranově v letech 1960–1961 navazovaly rovnou střední všeobecně vzdělávací školy, jelikož podle doporučení sjezdu KSČ měla mít do roku 1970 „převážná většina mládeže“ úplné středoškolské vzdělání. Tento nový školský zákon ještě více tlačil na rušení malých venkovských škol. Právě od této doby lze pozorovat ve Vranově značný nárůst počtu žáků. Ve školním roce 1960–1961 navštěvovalo ZDŠ 461 žáků a ve 14 třídách učilo 17 učitelů. Ještě více získala vranovská ZDŠ v roce 1971 vytvořením tzv. střediskové obce. Škola obdržela díky větším finančním prostředkům splachovací toalety a nové kanalizační rozvody. V letech 1947–1949 zřídilo ministerstvo školství a osvěty při měšťanské škole Lidovou školu zemědělskou, která byla v roce 1948–1952 přejmenována na Základní odbornou školu zemědělskou. Učňovská škola obchodní působila při škole v letech 1955–1960.\n\nZákladní škola působí dnes jako příspěvková organizace městyse Vranov nad Dyjí sdružující další školská zařízení: základní školu a školní družinu. Ve školním roce 2013/2014 navštěvovalo školu v sedmi třídách 119 žáků. Na škole působí jedna ředitelka, deset učitelů, jedna vychovatelka, dva asistenti pedagoga a dva nepedagogičtí pracovníci (školník a uklizečka). Školní družina má k dispozici oddělení pro děti 1.–2. třídy a oddělení pro děti 3.–5. třídy. Další příspěvkovou organizací je mateřská škola a školní jídelna. V původní budově české školy z roku 1930 (pro 1. až 4. ročník ZŠ) se pro nedostatek žáků od roku 2003 nevyučuje.\n\nVranov nad Dyjí se již v 19. století etabloval jako vyhledávané letovisko. Tato tendence stále převažuje. Podle územního plánu z roku 2014 je cca 250 stálých pracovních míst zajištěno v občanské vybavenosti, na zámku, ve stravovacích a ubytovacích zařízeních, na pláži, v obchodech a ve službách, dále v provozních pozicích přehrady a elektrárny. Výrobu zastupuje truhlářství a autoservis. Pracovní příležitosti v zemědělství a v průmyslu nejsou nabízena žádná místa. Během turistické sezóny značně vzroste poptávka v rekreačních a turistických zařízeních, zejména na Vranovské pláži. Obyvatelé města jezdí za prací také do Znojma, Moravských Budějovic a do Dolního Rakouska.\n\nO vranovských mlýnech, pivovaře a sladovně se hovoří již kolem roku 1552. V 17. století se na vranovském panství nacházelo městečko Vranov s pivovarem, vápenkou, s panskými doly na železnou rudu, která se dolovala v letech 1618–1740 ve stráních po levém břehu Dyje, s manufakturními hamry a s poplužním dvorem, dále městečko Šafov, ves Lančov s cihelnou, ves Starý Petřín, Nový Petřín, Čížov, Podmýče, Onšov, Jazovice, Milíčovice, zámek Nový Hrádek, pustý Šimberg, městečko Štítary s obilními desátky, městečko Lukov s poplužním dvorem, pivovarem a ovčírnou, pusté vsi Křímov, Telčice, Český, Vlkov a Epice. Námezdní sezonní dělníky a z části poddané formou roboty zaměstnávaly v zemědělské výrobě poplužní dvory vranovský, lukovský a vracovický. Pěstovalo se žito, oves, ječmen, pšenice, proso, pohanka a hrách. Z živočišné výroby vynikal především chov ovcí. Zrno z panských polí putovalo do pivovarů a vyrobené pivo odebíraly venkovské krčmy. Tak se dělo i v případě vrchnostenského vína z okolí Nového Hrádku. Další příjmy přinášelo rybníkářství, hospodaření na mlýnech a v hospodách.\n\nFerdinand III. Habsburský udělil 14. září 1642 zničenému městečku po obléhání švédskými vojsky právo jednoho týdenního trhu na každou středu a tří trhů výročních (koňské a dobytčí). Listinu znovu potvrdili 24. března 1716 císař Karel VI. a 27. února 1747 Marie Terezie. Trhy se konaly: 1. na škaredou středu, 2. na sv. Floriana, 3. na sv. Annu, 4. v pondělí na sv. Pavla a 5. na den Dušiček. S těžbou železné rudy, která přetrvala až do poloviny 18. století, se rozvinulo v městečku kovářské a zámečnické řemeslo. První cech řemeslníky černého řemesla sdružoval od roku 1642. Následovaly cechy: tkalců a soukeníků (1670), kovářský (1675), koželuhů, sedlářů a ševců (1679), řezníků (1720), mlynářů a pekařů (1727), zedníků a tesařů (1744) a v neposlední řadě bednářů a kolařů (1834). Hrnčířstvím se zabývali obyvatelé ve Vranově a okolí již od pradávna a v roce 1684 se připomínají u cechu hrnčířského ve Znojmě.\n\nOživení průmyslové výroby přinesla v letech 1799–1882 panská keramická továrna na fayence, kamenné zboží a wedgewoodové nádobí, založená pražským zemským advokátem Hilgartnerem z Lilienbornu a později provozovaná jeho nástupcem polským hrabětem Stanislavem Mniszkem. Keramická hlína z Vranova se musela doplňovat dovozem hlíny z Přímětic a Hlubokých Mašůvek. Proslulou se stala továrna za ředitelování Michala Raufra a Františka Dürnböcka. Zboží se vyváželo především do Uher, Čech, Sedmihradska a Turecka. Pro italskou Neapoli se vyráběly napodobeniny antických váz. Bratři Klingrové z Vídně založili v roce 1879 továrnu na hedvábné zboží, která ještě na začátku 20. století zaměstnávala 100 dělníků. V roce 1892 založil lesmistr Hallamassek cementárnu a výrobu betonových dílů.\n\nOd počátku 20. století sedláci postupně upouštěli od trojpolního zemědělství, mizela rádla a zdokonalovaly se pluhy, secí a žací stroje a hlavně se všude objevily mlátičky. Změnily se i pěstované plodiny. K žitu, ječmeni, pšenici a ovsu přibyly brambory, krmná řepa a částečně zelí a z pícnin jetel. Louky se rozprostíraly hlavně kolem Dyje a Želetavky. Rybníkářství zcela zaniklo. V dobytkářství se přešlo na čistokrevná plemena. Většina obyvatel pracovala na panském velkostatku, v lesích, ve státní správě a rozvíjela své živnosti. Městečko se stalo vyhledávaným letoviskem, čemuž valná většina přizpůsobila i své živobytí, přibyla celá řada hotelů a penzionů či ubytování v soukromí. K tomu napomohla i železniční zastávka Šumvald-Vranov na Severozápadní dráze, která ačkoliv byla vzdálená 7 km, nepůsobila hostům díky spoustě povozů a drožek ke všem vlakům potíže. Výroční trhy se konaly: 1. první čtvrtek v březnu, 2. první čtvrtek v květnu, 3. první čtvrtek v srpnu, 4. první čtvrtek v říjnu a 5. první čtvrtek v listopadu. Dobytčí trhy se pořádaly ve středu před trhem výročním. Týdenní trhy mohli návštěvníci využít každou středu.\n\nZřízením Československa došlo k zásadnímu zásahu do zaběhnutého německého hospodářství městyse. Systematickým a plánovitým českým přistěhovalectvím (státní úředníci a zaměstnanci, policisté, železničáři, za nimi přicházeli pracovníci služeb, obchodu, učitelé) byl vyvíjen hospodářský tlak na německé firmy a u vranovských Němců vyvolával obavy o budoucnost jejich kulturního prostředí. Největší vlna českých přistěhovalců přišla se stavbou Vranovské přehrady. Ve Vranově také započala operovat a národnostní boj podněcovat Národní jednota pro jihozápadní Moravu. Nacionalistický postoj k německým obchodníkům, živnostníkům a podnikatelům ve Vranově nejlépe dokládá zpráva z výboru okrsku NJZM ve Vranově:\n\nS budováním železné opony souvisí také přeložení mlékárny z Horního Břečkova, kde fungovala družstevní mlékárna již v roce 1913 a v roce 1948 byl její provoz zastaven a mléko se začalo vozit do mlékárny přeložené do budovy bývalé keramičky ve Vranově. Čerstvé mléko bylo dodáváno do Znojma a vyrábělo se zde čajové mléko, smetanový sýr Romadúr, tvaroh a další mlékárenské výrobky. Švýcarský závod Nestlé v Moravském Krumlově, pod který mlékárna poté spadala, byl znárodněn 1. prosince 1948 a v roce 1957 začleněn do krajského mlékárenského podniku Lacrum, čímž došlo ke zrušení menších mlékárenských závodů v Hodonicích, Hostěradicích a ve Vranově. Od roku 1960 byla mlékárna začleněna do národního (později státního) podniku Lacrum Brno, pod kterou fungovala mlékárna Lacrum Znojmo. Nákladní doprava ČSAD sídlící ve Vranově až do roku 1974 zajišťovala svoz mléka z celého okolí. V budově mlékárny pak krátce působila pobočka státního podniku Tesla Holešovice pro výrobu žárovek, k jehož výmazu došlo z rozhodnutí ministra strojírenství a elektrotechniky ČR č. 76/1990 dne 1. prosince 1990.\n\nTaké Vranovsku se po roce 1948 nevyhnula kolektivizace a zakládání JZD. Ekonomické potíže družstev nakonec KSČ vyřešila likvidací JZD a jeho převodem do státního statku. Od přelomu 60. a 70. let se malá JZD slučovala a nakonec se z okrajových částí Státních statků Znojmo a Jaroměřice nad Rokytnou utvořil v roce 1960 Státní statek Lesná využívající areál vranovského velkostatku. Po uzavření hranice železnou oponou lze pozorovat viditelný úbytek obyvatelstva. Před sametovou revolucí poskytovaly zaměstnání (mimo turistického ruchu a ozbrojených složek armády) Jihomoravské dřevařské závody v Uherčicích, Tesla Holešovice závod Vranov nad Dyjí (200 zaměstnanců) a vodní elektrárna Vranov nad Dyjí (13 zaměstnanců).\n\nVeškerá drobná výroba nebo poskytované služby z minulosti ukončily činnost a ve Vranově působí pouze rodinné „Truhlářství Vránovi“ pod hrází poskytující výrobu nábytku, řezání na míru a hranování. Směrem na Lančov je umístěna skládka posypového materiálu. Řemeslnické služby nabízí Jan Kauer, Karel Budný, Leopold Dvořák (Dvořákův komunál v objektu bývalé továrny na kamenické a betonářské zboží pana Hallamasska), firma „Žaluzie Jelínek“, „Malíř, natěrač Stejskal“ a „Kochol Vladimír-Auto-Servis“. Zemědělskou půdu na katastru obhospodařuje firma ZEMOS sídlící ve Starém Petříně. Rozvoji zemědělství brání nevhodný terén a rekreační zaměření jak vlastního Vranova tak celého katastru. Zahradnictví (ovocnářství, zelinářství či květinářství) není rozvinuto a slouží jen osobní spotřebě.\n\nČeská pošta, s. p. (pobočka Vranov nad Dyjí) se nachází na Náměstí čp. 19 společně s Turistickým informačním centrem a veřejným internetem v objektu bývalé lékárny na čp. 47, Obvodní oddělení Policie České republiky sídlí na ul. 8. května čp. 155, knihovnu najdou čtenáři v objektu bývalé mateřské školy na ul. Bělidla čp. 165, hřbitov leží severně nad městečkem a má dostatek rezervních ploch. Požární zbrojnici využívá ZO SDH Vranova nad Dyjí na ul. Zámecká. Tělocvična je v budově základní školy, dětská hřiště v Zátiší, Junáckém údolí, Zadních Hamrech, Benátkách a.j. Fotbalové hřiště lze navštívit na nábřeží, další poskytují rekreační zařízení. Prodej potravin zprostředkovává Pavel Šrámek na Náměstí čp. 23 a Vlastimil Balaš na Komenského stezce čp. 196. Pavel Gajdoš prodává v Předních Hamrech na čp. 63 textilní galanterii a bytový textil, Marie Pokorná vyrábí a prodává oděvy nadměrných velikostí pro sport a volný čas přes e-shop a Naděžda Kapičáková se věnuje výrobě patchworku v Zátiší čp. 360. Galerii Doré provozuje Oldřich Máša na čp. 174.\n\nVranov ležící v hlubokém údolí spojovala se Znojmem strmá a pro koňské spřežení i vozky nebezpečná cesta přes kopec (Frainer Berg) k Onšovu. Hrabě Stanislav Mniszek nechal cestu v roce 1806 rozšířit, strmost cesty zmírnit zákrutami (Serpentine), po stranách opatřit kamennými zídkami a vydláždit. Na památku mu město postavilo u silnice mramorový sloup o váze 7 centů, z něhož se dochoval jen nápis zasazený nyní v hlavní serpentýně. Cedule v zákrutě pod kapličkou připomíná opravu silnice v letech 1882–1883 za pomoci Zemské moravské správy. Na začátku 20. století vedla silnice z Vranova do Znojma přes Liliendorf, Vracovice, Milíčovice a Citonice. Na Jemnici se cestovalo přes Šafov, Křtálky, Frejštejn, Uherčice, Lubnici nebo přes Liliendorf, Šumvald, Štítary, Šreflovou.\n\nŽelezný obloukový most přes Dyji směrem na Bítov (zatopený Bítov) nechal postavit v roce 1892 starosta Ernest Czeloth, ten byl 19. prosince 1969 vyměněn za most s vyšší nosností. Z Bítova vedla cesta do Velkého Dešova. Rozšíření cesty a zvýšení kamenné zídky (1865) před velkou vodou do Předních a Zadních Hamrů financoval v roce 1897 německý Záloženský a spořitelní spolek (Spar- und Vorschussvereins) z Vranova. Prostranství před panským mlýnem bylo upraveno v letech 1884–1889, kdy také původní dřevěnou lávku do Benátek v roce 1898 nahradil dřevěný most otevřený k 50. výročí panování císaře a nazván „Kaiser-Jubiläums-Brücke“. Po jeho stržení velkou vodou v roce 1929 byl nahrazen současným železobetonovým v letech 1923–1930. Za starosty Ernesta Czelotha přibyla ve městě ještě lávka přes řeku v místech pod nynější hrází přehrady. Před odtržením od Rakouska-Uherska o silnice pečoval vranovský okresní silniční výbor.\n\nPo zbudování vranovské vodní nádrže k ní vybudoval stavební podnik v letech 1931–1932 také silnici a následně vznikly i oba mosty k Vysočanům a Bítovu. Za nové čs. republiky přibyly hraniční přechody a celní cesty do Dolního Rakouska: z Křtálek (Stálek) do obce Heinrichsreith, ze Šafova do Lanavy (Langau), z Vratěnína do Drosendorfu a z Čížova do Hardeka.Dlážděná cesta městem byla pořízena až v roce 1939 za Třetí říše. Osobní dopravu mimo firmy Walka provozoval také Inocenc Jelen (Garage Jelen). Přívoz německým dřevěným kutrem přes Švýcarskou zátoku nahradila visutá lávka projektantů ing. prof. J. Stráského, ing. I. Hustého a ing. J. Jordána v roce 1993. Po vysídlení německého obyvatelstva převzal do národní správy nově přistěhovalý Matěj Stehlík dům čp. 307 po dopravní firmě rodiny Walka. Ten také zajišťoval poválečnou příležitostnou dopravu na nákladním voze Dodge 3,5 t, který ve městě zůstal po vysídleném obyvatelstvu. Jinak se používala kola nebo se chodilo pěšky. Matěj Stehlík opatřil korbu s plachtou lavičkami a rozjel osobní přepravu k železniční zastávce Šumná-Vranov. Druhým konfiskovaným automobilem stejné značky přepravoval dřevo pro firmu Kříž v Lesné Karel Sára.\n\nNa jaře roku 1947 převzal osobní dopravu státní podnik ČSAD s autobusem Škoda 256 a v zimě přibyl autobus Praga RN. ČSAD se sídlem v Brně si nejprve zřídila sídlo na čp. 88, poté na panské hájence a po její demolici se přemístila na čp. 307. Vzhledem k tomu, že zestátněný vozový park po Němcích dosloužil, byla v roce 1974 nákladní doprava ČSAD ve Vranově zrušena. Osobní doprava probíhala na lince Šumná–Vranov, Znojmo–Vranov–Podhradí a Znojmo–Vranov–Slavonice–Staré Město. Vranovem prochází v současnosti silnice druhé třídy 408 a silnice druhé třídy 398. Autobusové spojení zajišťuje IDS JMK linkou č. 816 Znojmo–Vranov nad Dyjí–Lančov–Vratěnín–Drosendorf. V roce 2003 proběhla rekonstrukce lávek po bývalé pohraniční stráži: Šobeské, Hamerské a Lipinské. V červenci a srpnu mohou od roku 2008 turisté využívat také vyhlídkový vláček dopravce ČAS-service a. s. jako pravidelnou linku č. 835010 od pláže k náměstí a zámku. V roce 2013 byl opraven průtah obcí a další rok náměstí s novou autobusovou čekárnou.\n\nNa trati Severozápadní dráhy Znojmo–Okříšky obdržel Vranov v roce 1870 zastávku Šumvald-Vranov (Schönwald-Frain). Město s dráhou nejprve spojovaly poštovní kočáry: 1. dopoledne z Vranova v 9.15 hodin, který zpátky od vlaku dorazil ve 12.00 hodin., 2. vyjížděl odpoledne ve 14.15 hodin a vracel se v 15.00 hodin a 3. večerní spoj vyrážel ve 21.15 hodin, aby přivezl od vlaku poslední cestující ve 24.00 hodin. Dostavníky nahradily postupně poštovní autobusy (Postbus). Dalším poskytovatelem špeditérské a osobní dopravy byla firma Franze Zaufala, který kolem roku 1900 vlastnil omnibusový vozový park. Rychlík z Vídně do Prahy stavěl v roce 1900 v Šumvaldu v osm hodin večer a v neděli odvážel výletníky na zpáteční cestě o šesté hodině večerní.\n\nOd roku 2007 na přehradě provozuje lodní dopravu Osobní lodní doprava s. r. o. (OLD) se sídlem ve Znojmě, která nabízí pravidelnou linkovou dopravu, vyhlídkové okružní plavby, plavby na objednávku a pronájem plavidel. Jednatelem firmy je Ing. Martin Balík.\n\nVranov nad Dyjí je považován za vstupní bránu do NP Podyjí a do rekreační oblasti Vranovské přehrady. Turisty je vyhledáván kvůli historickým památkám, aktivnímu odpočinku a rekreaci. Ubytovací kapacita městyse je dostatečná a různé úrovně. V roce 2004 se pohybovala kolem 784 lůžek. Jinak je na tom stravování, kde je nabídka v letní sezoně mnohem vyšší. Počet letních dnů se pohybuje v rozmezí 40–50. Podyjí je ideálním místem pro pěší a cyklistickou turistiku. Oproti jiným turistickým regionům je Vranovsko špatně dostupné. Malá hustota silniční sítě a její ve velké míře špatná kvalita jsou letitým problémem. Turisté využívají především vlastní automobilovou dopravu nebo jezdí na kole. V létě funguje linka cyklobusu mezi Vranovem a Znojmem se zastávkami v NP Podyjí. Dále využívají kolový vláček, který pendluje mezi městysem a přehradou. Lodní doprava staví na hrázi, v Lančově, na Chmelnici, v Campu Bítov na Vranovské pláži a pod hradem Bítov v zátoce.\n\nNejznámějšími rekreačními středisky jsou Hráz, Vranovská pláž, Švýcarská zátoka, Lančovská zátoka. Další se nachází kolem Bítova a Podhradí nad Dyjí. Kolem Vranova existuje celá řada pěších turistických stezek. Další stezky jsou turistům k dispozici v NP Podyjí a to i s napojením přes hranici do Rakouska.\n\n\nCyklistické stezky nabízí nádherné pohledy do krajiny. Terén je ale členitý a v částech náročný. Jen cyklotras nabízí NP Podyjí 70. O hipostezky (Východní jezdecká a Severní jezdecká) se stará Klub českých turistů.\n\n\nZvláště chráněným územím v katastru Vranova nad Dyjí je Národní park Podyjí s jeho ochranným pásmem. Do území zasahují i evropsky významné lokality Natura 2000: „Údolí Dyje“ (CZ 0624095), „Vranov nad Dyjí – základní škola“ (CZ0623719) a „Podyjí“ (CZ0624096). Další chráněnou lokalitou je „Ptačí oblast Podyjí“ (CZ0621032). Zrovna tak se zde nachází evidované lokality s výskytem zvláště chráněných rostlin a živočichů s národním významem: ve Vranově užovka stromová a v Podyjí na louce pod Ledovými slujemi jasoň dymnivkový, ale také biotopy zvláště chráněných druhů rostlin a živočichů. Všechny vodní toky, jezera, rybníky, lesy a údolní nivy jsou podle zákona č. 114/92Sb., o ochraně přírody a krajiny, ve znění pozdějších předpisů považovány za významné krajinné prvky. Jižní a jihozápadní částí řešeného území prochází dálkový migrační koridor (DMK).\n\nCelé katastrální území Vranov nad Dyjí patří podle zákona o státní památkové péči od roku 2002 do krajinné památkové zóny Vranovsko-Bítovsko.\n\nV případě jakékoliv přípravy stavební činnosti na katarálním území Vranova nad Dyjí je každý stavebník povinen oznámit stavební záměr Archeologickému ústavu a umožnit archeologický výzkum..\n\nPodle památkové péče se nachází ve Vranově celá řada památek místního významu jako jsou drobné sakrální stavby, kapličky, kříže, kameny, dále také historicky nebo architektonicky cenné stavby. Proto památkáři doporučují takové hodnoty zachovat, ale také upozorňují na jakékoliv nevhodné zacházení s nimi. Zrovna tak doporučují zachování původních vyhlídek u vranovského zámku, vyhlídky Tanečnice, Hallamasskovy vyhlídky, Mniszkova kříže, serpentiny nebo jiných dominant, kam zahrnují například kostelní věž.\n\n\n\n\n"}
{"id": "22049", "url": "https://cs.wikipedia.org/wiki?curid=22049", "title": "Němčice", "text": "Němčice\n\nPojem Němčice je nejednoznačný a může mít následující významy:\n\n\n… nebo části obcí\n\nSlovo Němčice se také objevuje v názvech obcí:\n\n"}
{"id": "22051", "url": "https://cs.wikipedia.org/wiki?curid=22051", "title": "Palmyra (atol)", "text": "Palmyra (atol)\n\nPalmyra je neobydlený atol v západní části Tichého oceánu, součást Liniových ostrovů. Je začleněným územím Spojených států amerických.\n\nAtol leží blízko rovníku, asi 1500 km jižně od Havajských ostrovů. Daleko od civilizace je atol jedním z posledních míst s divokou a nedotčenou tropickou přírodou. Tvoří jej kruhový prstenec 54 malých korálových ostrovů, pokrytých bujnou tropickou vegetací, pevnina zaujímá rozlohu 3,9 km².\n\nAtol byl původně součástí Havajského království, potažmo Havajské republiky anektované roku 1898 USA. Poté byl do roku 1959 součástí Teritoria Havaj. Při vzniku stávajícího státu Havaj roku 1959 však byla Palmyra vyčleněna jako začleněné neorganizované území. Od roku 1990 je Palmyra chráněná jako přírodní rezervace pod záštitou \"„The Nature Conservancy“\".\n\nAtol není trvale obydlen, ostrovy jsou ale pravidelně navštěvovány jachtaři, kteří zde tráví několik dní při své cestě napříč Pacifikem. Rovněž zde dočasně přebývá personál a vědci, takže velikost zdejší přechodné populace se pohybuje přibližně od 4 do 25 osob.\n\n\n"}
{"id": "22054", "url": "https://cs.wikipedia.org/wiki?curid=22054", "title": "Retrográdní pohyb", "text": "Retrográdní pohyb\n\nRetrográdní pohyb je zpětný úhlový pohyb oproti dopřednému, tedy prográdnímu pohybu.\n\nRetrográdní dráha je dráha tělesa s retrográdním pohybem, tedy v astronomii taková oběžná dráha přirozeného nebo umělého kosmického tělesa kolem planety, že průmět pohybujícího se tělesa do základní roviny planetocentrické souřadné soustavy (roviny rovníku planety) vykonává pohyb proti směru otáčení planety. Pohybuje-li se těleso po oběžné dráze kolem Slunce, pak za retrográdní dráhu se považuje taková dráha, kdy průmět tělesa do roviny ekliptiky se pohybuje v opačném směru, než se pohybují planety sluneční soustavy.\n\nRetrográdní pohyb tělesa je uvažován jako pohyb, jehož sklon dráhy \"i\" k základní rovině převýšil 90°, přičemž \"i\" < 180°. Výjimečné postavení mají oběžné dráhy kolmé na základní rovinu souřadné soustavy (\"i\" = 90°), které se nazývají polární dráhy.\n\nVšech osm planet sluneční soustavy má prográdní dráhu. Z velkých přirozených měsíců má retrográdní dráhu pouze Triton, největší oběžnice Neptunu. U měsíců velikosti asteroidu je retrográdní dráha poměrně běžná. \n\nZdánlivý retrográdní pohyb nebeského tělesa je takový pohyb tělesa po nebeské sféře, kdy se pozorovateli jeví, že se těleso po dopředném pohybu dostane do zastávky a poté do zpětného pohybu, přestože fyzikální podstata pohybu je dopředná. Jev vzniká u vnějších planet tím, že úhlová rychlost oběhu Země kolem Slunce a pozorovatele svázaného se zemí je vyšší, než úhlová rychlost oběhu vnější planety. \n\nRetrográdní rotace je v astronomii rotace proti směru oběhu planet, neboli rotace se sklonem osy 90° < \"i\" < 180°. Mezi planetami mají retrográdní rotaci Venuše a Uran.\n"}
{"id": "22055", "url": "https://cs.wikipedia.org/wiki?curid=22055", "title": "Prográdní dráha", "text": "Prográdní dráha\n\nPrográdní dráha je taková oběžná dráha přirozeného nebo umělého kosmického tělesa kolem planety, po níž se toto těleso pohybuje takovým způsobem, že průmět pohybujícího se tělesa do základní roviny planetocentrické souřadné soustavy (roviny rovníku planety) vykonává pohyb ve směru otáčení planety. Pohybuje-li se těleso po oběžné dráze kolem Slunce, pak za prográdní dráhu se považuje taková dráha, kdy průmět tělesa do roviny ekliptiky se pohybuje ve stejném směru, jako se pohybují planety Sluneční soustavy. \n\nSklon dráhy \"i\" k základní rovině je u prográdních drah 0° ≤ \"i\" < 90°. Pohyb po takovéto dráze se nazývá \"prográdní\" neboli \"přímý\". \n\nOpakem prográdní dráhy je retrográdní dráha. Výjimečné postavení mají oběžné dráhy kolmé na základní rovinu souřadné soustavy, které se nazývají polární dráhy.\n"}
{"id": "22056", "url": "https://cs.wikipedia.org/wiki?curid=22056", "title": "Polární dráha", "text": "Polární dráha\n\nPolární dráha je taková oběžná dráha přirozeného nebo umělého kosmického tělesa kolem planety, jejíž rovina je kolmá k základní rovině planetocentrické souřadné soustavy (rovinu rovníku planety). Těleso při svém pohybu tedy přelétá přes póly planety. Pohybuje-li se těleso po oběžné dráze kolem Slunce, pak za polární dráhu se považuje taková dráha, jejíž rovina je kolmá na rovinu ekliptiky. Sklon dráhy \"i\" k základní rovině je u polárních drah \"i\" = 90°. Dráhy se sklonem menším než 90° se nazývají prográdní dráhy, se sklonem větším než 90° se nazývají retrográdní dráhy.\n\n"}
{"id": "22059", "url": "https://cs.wikipedia.org/wiki?curid=22059", "title": "Atlantický val", "text": "Atlantický val\n\nAtlantický val byl systém opevnění budovaný Němci na pobřeží severní Francie a Normandie v letech 1942–1944, který měl zabránit invazi Spojeneckých jednotek z Anglie na kontinent.\n\nPo svém dokončení se měl Atlantický val táhnout od Norska až po hranice se Španělskem. Byl tvořen širokými minovými poli, zátarasy a opěrnými body a dělostřeleckými hnízdy umístěnými v mohutných betonových bunkrech.\nStavba valu se od počátku potýkala s mnoha problémy, počínaje nedostatkem materiálu, nedostatkem mužstva i druhořadostí jednotek a pracovníků jí přidělovaných. Další hrubou chybou byla koncepce valu, která spočívala v přednostním opevňování velkých přístavů. Vycházela z předpokladu, že k provedení větší invaze je nutno získat velký přístav pro vylodění těžkých zbraní. Tento (do této doby ovšem vždy platný kalkul) se však ukázal jako špatný, neboť Spojenci si své přístavy přivezli s sebou a opevněným přístavům se vyhnuli.\n\nPo odvolání operace Lvoun dne 10. ledna 1941 se západní fronta definitivně ustálila na pobřeží Atlantiku a Severního moře. Z původního útočného plánu se stal plán obranný. Pro zabezpečení Třetí říše z této světové strany bylo nutné pobřeží zabezpečit proti případnému britskému útoku. Výstavbou stálého opevnění mělo dojít k uvolnění vojenských sil potřebných na jiné plánované operace (většina uvolněných sil byla využita v útoku na Sovětský svaz).\nVzhledem ke vzdálenosti Británie od evropské pevniny se počítalo s největším zabezpečením na západním pobřeží Francie. Opevnění však mělo být vystavěno i v Belgii, Nizozemí, severním Německu, Dánsku a Norsku. Při rozhodování bylo plánováno se silnou obrannou linií, která měla zadržet útočníka v nejchoulostivějším okamžiku vylodění, tj. při vstupu na samotnou pevninu. K obranné koncepci zastavení vylodění již na pláži se stavěl i budoucí velitel opevňovacích prací (od 5. listopadu 1943) Erwin Rommel. Poté, co získal od Hitlera za úkol vzít si na starost atlantické obranné postavení, vrhá se jako první do revize celého opevnění. Domů své ženě poté píše: „Do tohoto nového úkolu vložím vše. Dohlédnu na to, aby jeho splnění bylo úspěšné. Naší jedinou nadějí jsou pláže, tam je nepřítel nejzranitelnější.“\n\nTímto vzniklo různorodé opevnění, sestavené jak z pobřežních dělostřeleckých baterií, tak z pěchotních objektů se silnou pěchotní a dělostřeleckou výzbrojí. Plánováno bylo rovněž s vybudováním druhé a někde i třetí linie opevnění. Podle důležitosti bylo rozhodnuto také o odolnosti objektu. Budovány byly tedy objekty polního původu až po objekty železobetonové.\nNejvyššími organizačními jednotkami Atlantického valu byla čtyři obranná pásma:\n\nFortifikační zajištění měly obdržet také všechny přístavy a rovněž britské ostrovy v Lamanšském průlivu – Jersey, Alderney, Guernsey, kterých se Němci zmocnili mezi 30. červnem a 1. červencem 1940. Těmto místům byl přiřazen status \"pevnosti\".\n\nNa organizaci výstavby a jejím plánování se podílely všechny organizační složky branné moci (pozemní vojsko – OKH, námořnictvo – OKM a\nletectva – OKL). Teoreticky měly být kompetence rozděleny, prakticky však docházelo ke sporům, které trvaly až do konce války. 14. prosince 1941 rozhodlo OKW (Oberkommando der Wehrmacht – Vrchní velení ozbrojených sil) o výstavbě stálého opevnění podél pobřeží Norska, Dánska, Nizozemska, Belgie a Francie. Stávají opevnění mělo být dále posilováno. Pro norské pobřeží byl řízením stavby pověřen vrchní velitel Wehrmachtu v tomto prostoru generálplukovník Nikolaus von Falkenhorst, v Dánsku velitel Wehrmachtu\n(do října 1942) generál Erich Lűdke, poté generál Hermann von Hanneken (až do února 1945).\n\nŘízení stavby na pobřeží Francie, Belgie a Nizozemí bylo svěřeno vrchnímu velitelství „Západ“, kterému velel převážnou část války polní maršál Gerd von Rundstedt. Jednotná záštita výstavby opevnění však neexistovala. Jediným opatřením pro centralizaci vedení opevňovacích prací bylo rozhodnutí Hitlera svěřit technické vedení na západě Todtově organizaci. Poprvé byla chaotičnost upravena Hitlerovým rozkazem č. 40 z 23. března 1942. Zároveň byl stanoven cíl vybudovat přibližně 15 000 objektů.\n\nNejvětším dodavatelem stavebních prací byla německá firma Philipp Holzmann, její podíl z celkového objemu činil 16 procent, celkově vybudovala stavby za 33,6 milionů Říšských marek. \n\nPři výstavbě Atlantického valu docházelo k unifikaci pevnostních objektů. K tomuto rozhodnutí bylo přistoupeno z logických důvodů. Tento způsob výstavby umožňoval snazší projektování, používání prefabrikovaných dílů, urychlení prací. Jednotnost se také projevila ve výrobě ostatních součástí opevnění, tj. výzbroje a výstroje. Tímto se také zvýšil požadavek na množství objektů a rychlost jejich dokončování. Unifikace také zjednodušila logistiku. Pracovní síly byly využívány z mnoha zdrojů. Zahraniční firmy, německé pracovní síly, váleční zajatci a v neposlední řadě i vězni z koncentračních táborů.\n\nKaždý z pevnostních objektů byl označen kódem, který byl tvořen písmenem a třemi číslicemi. Kód označuje typ objektu, písmeno udává složku branné moci, která je autorem objektu. Vyskytovala se i doplňková označení, která označovala modifikaci objektu:\n\n\nStavby pozemního vojska začínaly písmenem R (Regelbau). Jednalo se o sérii 100, 500, 600 a 700. Letectvem projektované pevnosti začínaly písmenem L, jednalo se o sérii 400. Námořní objekty (objekty námořnictva) byly dle složitosti ještě nadále rozdělovány do čtyř kategorií:\n\n\nObjekty všech sérií mohly využívat pro stavbu všechny složky branné moci. Některé objekty byly proto pro specifické účely poupravovány, popřípadě převzaty z jiné složky branné moci, aby vyhovovaly danému účelu; například převzetí objektů pro řízení palby námořnictva i pro pozemní vojsko.\n\nUnifikované objekty nemohly splnit všechny požadavky tří složek branné moci, vyskytovaly se tedy i speciální konstrukce.\n\nU všech objektů byla dodržována předepsaná síla stropu, zdí a pancéřových prvků. Objekty byly koncipovány podle tabulky odolnosti:\nNejnižší předepsaná odolnost objektů Atlantického valu byla B1.\n\nVyzbrojením a zásobením Atlantického valu byl pověřen velitel ženijního vojska při OKW. Dále pak položením minových polí a zátarasů. Do dělostřeleckých postavení, kasemat a věží byly instalovány nejrůznější druhy výzbroje. Šlo o výzbroj nejen německého původu, ale také ukořistěnou. Objevila se zde výzbroj francouzská, anglická, belgická, československá, jugoslávská, nizozemská, norská, polská, rakouská či sovětská. Díky takto různorodé výzbroji docházelo ke komplikacím s dodávkami munice i výcvikem posádek.\nNámořnictvo osazovalo „své“ objekty zejména lodními děly uzpůsobenými pro použití na pevnině. Byla to děla různých ráží, typů, země původu i roku výroby.\n\nByť od nástupu maršála Rommela jakožto dohlížitele došlo k prudkému nárůstu efektivity a rychlosti stavby, v den spojenecké invaze byl val pouze rozpracovaný a ještě zdaleka ne dokončený (a už vůbec ne neproniknutelný, jak tvrdila nacistická propaganda), přičemž úseky zvolené Spojenci k vylodění patřily k nejhůře opevněným vůbec. Za těchto okolností nemohl val splnit svůj účel a byl rychle proražen, tím spíše, že na straně Spojenců stála výhoda překvapení a obranu valu zajišťovaly druhořadé jednotky s nekvalitním a špatně vybaveným mužstvem.\n\n\n\n"}
{"id": "22061", "url": "https://cs.wikipedia.org/wiki?curid=22061", "title": "Břeclav", "text": "Břeclav\n\nBřeclav (německy \"Lundenburg\", polsky \"Brzecław\", v místním nářečí a do roku 1925 oficiálně \"Břeclava\") je okresní město v Jihomoravském kraji na řece Dyji, cca 50 km jihovýchodně od Brna, poblíž hranic s Rakouskem a Slovenskem. Má rozlohu 77,11 km² a žije zde obyvatel. Břeclav je důležitým hraničním přechodem a železniční křižovatkou mezinárodního významu.\n\nZ několika lokalit v katastru dnešní Břeclavi osídlených už v pravěku je nejvýznamnější Pohansko (v lesích jihovýchodně od města), které bylo také důležitým velkomoravským hradiskem. V průběhu 10. století bylo opuštěno.\n\nPravděpodobně v 1. polovině 11. století založil kníže Břetislav I. na vyvýšenině uprostřed dyjské nivy pohraniční hrad pojmenovaný po něm (odtud se zkomolením vyvinulo jméno Břeclav), který byl poté po nějaký čas jedním ze správních center Moravy. Tou dobou je zmiňováno jako \"Laventenburch\", což je nejspíše odvozeno od slovanského kmene Lověticů nebo osobního jména Lověta. Jako maďarský ekvivalent Břeclavi je někdy uváděn \"Leventevár\", souvislost s některým Arpádovcem toho jména (Levente) ale není prokázána a jde nejspíš jen o umělou konstrukci na základě náhodné fonetické podoby.\n\nVe 13. století, kdy hrad získala královna Konstancie, byla přistavěna mohutná kamenná věž. Po roce 1426 zde sídlila husitská posádka. Ve válkách 15. století bylo zničeno nedaleké stejnojmenné městečko, jehož obyvatelé se stáhli do bezprostřední blízkosti hradu, kde založili (v místě dnešního centra) městečko nové, nazvané Nová Břeclav – původní lokalita nese od té doby označení Stará Břeclav.\n\nV 1. polovině 16. století získali hrad i Novou a Starou Břeclav Žerotínové; hrad přestavěli na renesanční zámek. Jeden ze členů rodu, Ladislav Velen ze Žerotína (1579–1638) se zúčastnil stavovského povstání po roce 1618, za což mu bylo břeclavské panství konfiskováno. Roku 1638 jej získali Lichtenštejnové, vlastnící sousedních Valtic a Lednice. Za válek s Osmanskou říší a následující třicetileté války byly Stará i Nová Břeclav téměř zničeny.\n\nV rámci rozsáhlých stavebních a krajinářských úprav lichtenštejnského panství, které daly vzniknout tzv. Lednicko-valtickému areálu, byl břeclavský zámek, který nebyl sídelním, počátkem 19. století přestavěn v romantickém stylu na umělou zříceninu.\n\nMezníkem v rozvoji Břeclavi (viz též níže vývoj počtu obyvatel) bylo zavedení železnice (Severní dráhy císaře Ferdinanda) – první parní vlak sem přijel 6. června 1839 jako na vůbec první místo v českých zemích – a následný vznik prvního železničního uzlu v celé habsburské říši (1841, rozvětvení trati z Vídně na Brno a Přerov). Tím byla nastartována industrializace – postupně vznikl cukrovar (založen bratry Kuffnerovými, po jistou dobu největší v monarchii), pila, v blízké Poštorné cihelna a chemická továrna. Nádraží se zázemím bylo dále rozšiřováno a z uzlu byly budovány další tratě: 1872 na Mikulov a Znojmo, 1900 na Kúty a Bratislavu, 1901 do Lednice). Roku 1850 se Břeclav stala sídlem soudního okresu a v září 1872 byla povýšena na město. Postupně vzrůstaly nacionálně laděné česko-německé spory (ve městě byla ovšem českojazyčná většina), projevující se zejména ve školství a posléze v boji o radnici po 28. říjnu 1918.\n\nPřipojením rakouského Valticka (1920) se staly součástí Československa také dolnorakouské obce Poštorná (její součástí byla i menší západní část moderního katastrálního území Břeclav s areálem dnešní břeclavské nemocnice) a Charvátská Nová Ves – zemská, resp. státní hranice se tak o několik kilometrů vzdálila z bezprostřední blízkosti centra města. Dosud samostatné obce Stará Břeclav a Břeclav-židovská obec byly sloučeny s Břeclaví.\n\nPodle mnichovské dohody bylo město – národnostně velkou většinou české, ovšem strategicky cenné – roku 1938 připojeno k Německu. V listopadu 1944 provedli Spojenci nálet na břeclavské nádraží, ale bombardování postihlo spíše centrum města včetně kostela na náměstí, který byl zničen.\n\nPo druhé světové válce se břeclavská aglomerace stala střediskem zejména chemického průmyslu – kromě stávající poštorenské chemičky Schramm (po znárodnění Fosfa) vznikla z cukerné rafinerie u nádraží gumárna Gumotex (po několik dekád součást koncernu Fatra Napajedla). Dalšími významnými podniky byly cukrovar, strojírna Transporta (pův. Gallus), Poštorenské keramické závody (pův. lichtenštejnská cihelna) nebo Jihomoravské dřevařské závody (pův. lichtenštejnská pila). Ve zdevastovaném areálu německé válečné muniční továrny v Bořím lese u Poštorné se později usídlily Moravské naftové doly.\n\nV rámci správní reformy v roce 1949 se Břeclav stala sídlem politického okresu (do té doby byla pouze sídlem soudního okresu a jinak spadala pod Hodonín). Další povýšení jejího významu přišlo se správní reformou v roce 1960, kdy se Břeclav stala sídlem „velkého“ okresu, do nějž byly začleněny nejen kdysi mnohem významnější Mikulov a Hustopeče, ale i relativně vzdálené Pohořelice. V letech 1974 a 1976 byly připojeny sousední obce Poštorná, Charvátská Nová Ves a Ladná, což přispělo ke skokovému nárůstu počtu obyvatel. Během 70. a 80. let byl dosud maloměstský až vesnický střed města brutálně přestavěn v dobovém duchu (panelová sídliště). Na západním okraji města vyrostlo další velké sídliště \"Na Valtické\" (původním jménem \"Lidových milicí\") a počet obyvatel města přesáhl 26 tisíc.\n\nPo revoluci roku 1989 začala transformace na tržní ekonomiku, která přinesla mnoha břeclavským podnikům vážné potíže, některé zkrachovaly (pivovar, cukrovar), jiné výrazně omezily výrobu (keramička). Významným zaměstnavatelem zůstaly chemičky \"Gumotex\" a \"Fosfa\", z nově vzniklých podniků např. strojírenský závod \"Otis\" nebo výrobce sanitární techniky \"Alca plast\". V části areálu bývalého cukrovaru otevřela provoz potravinářská firma \"Racio\". Roku 2013 obnovil činnost \"Zámecký pivovar Břeclav\" a o rok později vznikl první břeclavský minipivovar \"Frankies\".\n\nRoku 1995 se Břeclav po 50 letech provizoria znovu dočkala děkanského kostela, když byl postaven nový moderní kostel sv. Václava na náměstí, od té doby jeden z architektonických symbolů města.\n\nRoku 2006 se znovu osamostatnila místní část Ladná.\n\nÚdaje do roku 1919 zachycují souhrnný počet obyvatel samostatných obcí Břeclav, Břeclav-židovská obec a Stará Břeclav, které byly posléze sjednoceny. Razantní nárůst populace ve 2. polovině 19. století dokládá klíčový význam železnice a navazující industrializace pro vývoj města.\n\nV průběhu druhé světové války a krátce po ní přišla Břeclav o obyvatelstvo židovského náboženství (4,3 % v roce 1930) a německé národnosti (11,6 % v témže roce). V souvislosti s druhou světovou válkou zažilo město masivní přesuny obyvatelstva. Zejména ve dnech 8.–9. října 1938 Břeclav opustili příslušníci československých ozbrojených a bezpečnostních sborů, pracovníci státních úřadů a zejména vlastenecky vystupující osoby. Následovali živnostníci a inteligence, které německý režim terorizoval. V době osvobození město masivně opustili obyvatelé německé národnosti ze strachu, před pomstou českého obyvatelstva. Po roce 1945 došlo k novému osídlení, protože z původního obyvatelstva zůstal pouze malý zlomek.\n\nV 70. letech 20. století byly připojeny sousední obce Poštorná, Charvátská Nová Ves a Ladná (ta se roku 2006 opět oddělila).\n\nBřeclav se skládá ze tří katastrálních území a ze tří jim odpovídajících místních částí:\nJako místní část se v terénu označuje ještě Stará Břeclav, která je ale sloučena s katastrálním územím Břeclav.\nDo roku 2006 byla součástí Břeclavi čtvrtá místní část a katastrální území – Ladná.\nOd roku 2014 vykonával funkci starosty Pavel Dominik (Pro region), který ve volbách 2018 svůj post obhájil. Koalice se však po několika měsících rozpadla a nově byl 30. ledna 2019 starostou zvolen Svatopluk Pěček (ANO).\n\nBřeclav byla dříve okresním městem, v současnosti je obcí s rozšířenou působností a pověřeným obecním úřadem. Okres Břeclav ale stále existuje a skládá se ze 63 obcí, ORP pak z 18 obcí.\n\nVěznice Břeclav působí jako samostatný vězeňský objekt od 1. ledna 1997 a trvale se do ní umisťují pouze muži. Do roku 2005 byla věznicí vazební, výkon vazby zajišťovala pro Břeclavsko, Hodonínsko, Uherskohradišťsko a Zlínsko. Oddělení pro výkon trestu odnětí svobody sloužilo pro odsouzené zařazené v dozoru. K 1. lednu 2006 se v rámci reprofilace z vazební věznice stala věznice pro odsouzené muže zařazené do výkonu trestu odnětí svobody s dohledem a s ostrahou.\n\nBřeclav je železničním uzlem evropského významu. Kříží se tu I. a II. železniční koridor (tratě Břeclav–Brno Přerov–Břeclav, Břeclav–Kúty a Vídeň–Břeclav), po nichž je vedena dálková osobní i nákladní doprava ve směrech Brno – Praha – Berlín – Hamburk, Přerov – Ostrava – Polsko, Bratislava – Budapešť (– Bělehrad) a Vídeň – Graz / Villach.\n\nVýznamná je i lokální osobní železniční doprava (vedle zmíněných tratí ještě trať Břeclav–Znojmo), od roku 2008 začleněná do Integrovaného dopravního systému Jihomoravského kraje (železniční linky R13, S3, S53, S8 a S9). Na regionální trati Břeclav–Lednice je sezónní turistický provoz.\n\nKromě hlavního nádraží se na území Břeclavi nacházejí ještě železniční stanice Boří les a Poštorná, železniční zastávka Charvátská Nová Ves a na okraji katastru ještě nákladní nádraží Hrušky.\n\nBřeclav je také významnou silniční křižovatkou; kolem města vede dálnice D2 (Brno – Bratislava, E65), která se tu kříží na exitu 48 se silnicí I/55 (Olomouc – Hodonín – Břeclav – hraniční přechod Poštorná/Reintal do Rakouska). Na ní se v Poštorné napojuje silnice I/40 z Mikulova. Do exitu 48 je napojena i silnice II/425 od Hustopečí, která dále pokračuje z Břeclavi na Lanžhot. Územím města prochází i silnice III. třídy:\n\nSoučasná dopravní situace v Břeclavi je problematická, především z důvodu existence jediné silniční komunikace pro dopravu mezi místními částmi i pro tranzit. Výstavbu jakéhokoli alternativního spojení ztěžuje náročný lužní terén v bezprostředním okolí zástavby, stavbu obchvatu navíc dlouholeté spory o vedení dálničního spojení Brna a Vídně (přes Břeclav nebo přes Mikulov).\n\nV Břeclavi provozuje Bors Břeclav a. s. 9 linek městské autobusové dopravy, od roku 2008 začleněných do IDS JMK (jako linky 561 až 569).\n\nV první dekádě 21. století se v Břeclavi rozvíjela turistická lodní doprava po řece Dyji. Vedle linek na Janův hrad a Pohansko byla roku 2009 zavedena i \"městská linka\" mezi Starou Břeclaví a stavidlem u Poštorné. Ve druhé dekádě 21. století je v provozu pouze linka Břeclav – Janův hrad.\n\nV Břeclavi sídlí několik středních škol, z toho veřejné:\na soukromé:\nDále se zde nachází řada základních škol (obou stupňů), mateřských škol a základní umělecká škola.\n\n\nSamospráva města vyvěšuje 5. července moravskou vlajku. Koncem září (okolo svátku sv. Václava) pravidelně probíhají městské „Břeclavské svatováclavské slavnosti“.\n\nVe městě je provozováno jednosálové kino Koruna, v němž probíhají také koncerty a divadelní představení. Cyklus koncertů a jiných akcí se během léta koná také pod břeclavským zámkem. Klubovou scénu obstarává café Piksla.\n\nV jednotlivých místních částech (včetně Staré Břeclavi) je stále živý folklór (národopisně náležící do Podluží), udržovaný různými hudebními a tanečními spolky. Každá místní část také pořádá tradiční hody.\n\nPozdně romantická tvorba lichtenštejnské stavební kanceláře, typickým rysem režné cihlové zdivo a glazovaná keramika z poštorenské knížecí cihelny (později \"Poštorenské keramické závody\", založeno 1867):\n\nDalší zajímavosti:\nStřed Břeclavi je rozložen na několika ostrovech vymezených Dyjí, Poštorenskou Dyjí a Mlýnským náhonem. Na území města se nachází také několik jezírek, která jsou napájena jen spodní, dešťovou, případně povodňovou vodou, a několik umělých vodních ploch, z nichž největší je rybník Včelínek.\n\n\n\n\n\n"}
{"id": "22062", "url": "https://cs.wikipedia.org/wiki?curid=22062", "title": "Antoninův val", "text": "Antoninův val\n\nAntoninův val, někdy taky Severův val, je systém opevnění, který nechal zbudovat napříč Skotskem římský císař Antoninus Pius. Jeho stavba byla zahájena v roce 142 (dokončena v roce 144). Val byl dlouhý 60 kilometrů, od dnešního Old Kirkpatricku v ústí řeky Clyde, asi 8 km severozápadně od Glasgow, po Carriden u Bo'ness ve Firth of Forth, asi 30 km západně od Edinburghu. Měl nahradit téměř dvakrát delší Hadriánův val, ležící 160 km jižně, a vytvořit tak hranici provincie Britannia. Tyto plány se však nakonec nepodařilo naplnit, Římané nedokázali zpacifikovat území mezi oběma valy obývané piktskými a keltskými kmeny a po 20 letech Antoninův val opustili a stáhli se k Hadriánovu valu. Císař Septimius Severus se ho v roce 208 pokusil obnovit, avšak tento pokus skončil ještě dříve než předchozí, a to definitivním opuštěním valu.\n\nAntoninův val byl postaven méně precizně než Hadriánův val, ale i tak bylo jeho dokončení v chladné a nepřátelské oblasti za pouhé dva roky velkým výkonem. Val byl většinou tvořen hliněným náspem asi 4 metry vysokým, s širokým příkopem na severní straně valu. Na jižní straně probíhala vojenská cesta. Římané původně plánovali budovat pevnosti po 6 mílích, ale vzdálenost byla nakonec zmenšena na 2 míle (asi 3 km). Podél valu tak bylo celkem 19 pevností. Nejlépe zachovanou pevností je Rough Castle Fort, ačkoliv původně patřila mezi jednu z nejmenších staveb.\n\nOblast severně od Antoninova valu Římané označovali jako Caledonii, ačkoliv někdy tento termín zahrnoval již území severně od Hadriánova valu. Římanům se podařilo zbudovat přechodné pevnosti a vojenské tábory severně od valu, ale neporazili Pikty obývající severní území, a tak Antoninův val trpěl četnými útoky.\n\nVal byl opuštěn po 20 letech – v roce 164 se římské legie stáhly na úroveň Hadriánova valu. V roce 197 trpěla hranice sérií útoků, a tak v roce 208 přijel do Skotska císař Septimius Severus, aby zabezpečil hranici. Antoninův val byl opraven a znovu obsazen Římany, ačkoliv jen na několik let. Během tohoto druhého obsazení byl val také někdy nazýván Severovým valem.\n\n"}
{"id": "22063", "url": "https://cs.wikipedia.org/wiki?curid=22063", "title": "Motor", "text": "Motor\n\nMotor je stroj, který mění jiné druhy energie na mechanickou práci.\n\nNejobvyklejší druhy motorů vytvářejí rotační pohyb, ale existují i motory lineární nebo oscilační. Motory jsou obvykle součástí a pohonnou jednotkou komplexnějších strojů.\n\n\nToto dělení není zdaleka úplné, protože různých speciálních uspořádání motorů existuje nepřeberné množství.\n\n\n\n\n"}
{"id": "22065", "url": "https://cs.wikipedia.org/wiki?curid=22065", "title": "Pohansko (hradiště)", "text": "Pohansko (hradiště)\n\nPohansko u Břeclavi je rozsáhlé velkomoravské hradiště (celková rozloha až 55 ha) z 9. století vybudované na výspě mezi rameny řeky Dyje (v té době protékala východněji než je dnešní řečiště). Areál hradiště je chráněn jako kulturní památka ČR.\n\nNázev rozsáhlého nížinného hradiska Pohansko pochází pravděpodobně až z novověku. Některými badateli (např. Inocenc Ladislav Červinka aj.) bývá nazývané \"Loventingrad\", což je odvozeno od starého jména Břeclavi z německé listiny z 11. století . Plocha hradiska s velmožským dvorcem, vlastnickým kostelem, pohřebištěm, rotundou, domy na kamenných a maltových podezdívkách, velkými nadzemními budovami s kamennými krby a hospodářskými staveními, zahloubenými zemnicemi je obehnána dodnes patrným mohutným valem. Hradisko bylo opevněné skořepinovou hradbou s čelní kamennou plentou a soustavou ramen řeky Dyje. Do velkomoravského období se řadí i intenzívně osídlené předhradí s obydlími, dílnami a pohřebištěm za jihozápadním valem vlastního hradiska.\n\nByly nalezeny typické velkomoravské šperky (gombíky, prsten, náušnice, emailem zdobené nákončí opasku). K dalším zajímavým nálezům patří skleněné hladítko, plechové kotle, urna z žárového pohřebiště z 8. století, pohanský kultovní objekt z 10. století. Našly se též doklady o celé řadě řemeslných odvětví – hrnčířství, železářství a kovářství, řemenářství.\n\nVe výzkumech započatých v roce 1959 Františkem Kalouskem pokračoval Bořivoj Dostál.\n\nZdá se, že opevnění na Pohansku prošlo obdobným vývojem, jako u Mikulčic, s rozdílem, že šlo o obnovu, nikoliv přestavbu valu. Profil směrem nahoru se rozšiřující vnější na sucho kladené kamenné zdi svádí k domněnce, že někdy v polovině 9. století zeď byla přistavěna ke zhroucenému valu, který už přestal mít potřebnou obrannou hodnotu. Možná proto majitel velmožského dvorce vybudoval uvnitř hradiště silnou palisádu, kterou po založení kostela dokonce obnovoval.\n\nHradiště je trojdílné: centrum, jižní a severní předhradí. Centrální (o rozloze 27 ha) část byla obehnána dřevěno-hliněnou hradbou s čelní kamennou zdí o délce 1 950 metrů. V severozápadní části centrální části byl archeologickým průzkumem odkryt palisádou ohrazený velmožský dvorec o rozměrech 96 × 86 metrů s celokamenným kostelem, v jehož nejbližším okolí bylo odkryto pohřebiště s cca 400 hroby často s bohatou výbavou. Zbylá plocha centrální části byla v 9. století zastavěná menšími dvory (max 40 × 40 metrů) se stopami řemeslnické činnosti (kovářství, tkalcovství atd.). \n\nU dvorů a mezi nimi byly odkryty další, většinou chudě vybavené hroby. Jižní předhradí o celkové rozloze nejméně 25 ha bylo osídleno polovojenskou družinou. Severní předhradí o rozloze cca 3 ha bylo také osídleno. Obě dvě předhradí byla ohrazena buď palisádou nebo využívala přirozeného převýšení doplněného o palisádu. Předpokládá se že Pohansko bylo v 9. století sídlem příslušníka vládnoucího rodu Mojmírovců a jeho družiny. Od roku 1959 zde probíhají archeologické výzkumy Ústavu archeologie a muzeologie FF Masarykovy univerzity z Brna.\n\nArcheologové objevili v roce 2008 na hradišti Pohansko u Břeclavi pozůstatky dalšího kostela a pohřebiště z dob Velké Moravy. Jde o druhý kostel v této oblasti o celkové rozloze 65 hektarů, neboť až dosud se předpokládalo, že měla kostel pouze jeden.\n\nNa jižním okraji hradiště je empírový lovecký zámeček z let 1810–1812 vybudovaný podle návrhu Josefa Hardmutha, v němž byla po rozsáhlé rekonstrukci v roce 1998 otevřena archeologická expozice. V blízkosti zámečku byla v roce 2003 pod vedením Petra Dvořáka rekonstruována velkomoravská polozemnice, kultovní objekt a studna. V blízkosti areálu se nachází množství lehkých opevnění z let 1936–1938. Některá z nich jsou zrekonstruována a přístupna pro veřejnost s odborným výkladem.\n\nPohansko je součástí Kristkovy podyjské glyptotéky, nachází se zde 9. zastavení této trojstátní trasy poutních míst.\n\n\n"}
{"id": "22068", "url": "https://cs.wikipedia.org/wiki?curid=22068", "title": "Grand Prix Austrálie 2004", "text": "Grand Prix Austrálie 2004\n\nGrand Prix Austrálie (Foster's LXIX Australian Grand Prix) se v roce 2004 konala 7. března na okruhu v Melbourne.\n\n\n\n\n"}
{"id": "22077", "url": "https://cs.wikipedia.org/wiki?curid=22077", "title": "Počítačový sex", "text": "Počítačový sex\n\nPočítačový sex nebo cybersex je virtuální sex, při kterém si dva nebo více osob spojených vzdáleně přes počítačovou síť vzájemně posílá zprávy popisující sexuální zážitky. Je to forma hraní role, ve které účastníci předstírají skutečný pohlavní styk popisem činností a reakcí na své partnery, v chatu nejčastěji písemnou formou, určenou na stimulaci sexuálních pocitů a fantazií partnera.\n\nKvalita cybersexu závisí na schopnostech účastníků evokovat živý myšlenkový obraz v mysli svých partnerů. Velmi důležité jsou též fantazie a odložení zábran.\n\nKanály chatu (channels) používané na navození cybersexu nejsou nutně zaměřeny na toto téma a účastníci v jakémkoli Internetovém chatu mohou znenadání dostat zprávu s textem „Chceš sex?“.\n\nNěkteří si myslí, že cybersex je směšná, neúčinná, nedůležitá a nesmyslná aktivita, která nemá reálnou emocionální váhu nebo emocionální odraz. Jiní věří, že sexuální pocity účastníků ve virtuálním styku jsou skutečné a mohou být stejně emocionálně škodlivé jako opravdová soulož. Tento problém je ještě zhoršen faktem, že značná část účastníků počítačového sexu nedosáhla věk sexuální odpovědnosti (ve většině zemí 16 let) a nejsou si vědomi, že počítačový sex může vést ke skutečné touze nebo odporu vůči partnerovi, spojené s emocionálním stresem po pochopení, že tato touha nemůže být naplněna.\n\nCybersex je nejčastěji prováděn v internetových chatech (např. IRC nebo webový chat) a v systémech instant messagingu.\n\nTéž je docela častý v on-line hrách pro hraní role jako např. MUD a MMORPG, i když v některých hrách nemusí být tyto aktivity povoleny. Cybersex se někdy nazývá „mudsex“ v hrách MUD.\n\nRostoucí popularita webových kamer též znamenala zvýšení počtu dvojic používajících video pro odhalení se online chatovým partnerům (Např. fórum zde: skypesex.717.cz). Výměna emailů se sexuálním obsahem též může být považována za cybersex. Často se používá u masturbace nebo jako úvod k setkání pro pohlavní styk. I když tyto aktivity jsou časté, je těžké udělat přesné statistické hodnocení a výskyt cybersexu též značně závisí na dostupnosti Internetu. Podobné „hraní role“ a chaty se mohou provádět i přes SMS.\n\nCybersex se liší od sexu po telefonu, protože má vyšší míru anonymity a snadnosti nalezení partnera. Cybersex se často přihodí mezi neznámými nebo lidmi, kteří se potkali jen online. Na rozdíl od telefonního sexu je cybersex málokdy komerční.\nJeden z přístupů k cybersexu je simulace „reálného“ sexu, kdy se účastníci snaží přiblížit své zážitky co nejblíže k realitě. Alternativně to může být považováno za formu hraní role, která umožňuje páru zažít neobvyklé sexuální vjemy a provést sexuální experimenty, které není možné zkoušet v realitě. Mezi „seriózními“ hráči role se cybersex může vyskytnout jako část větší zápletky – zapojené postavy mohou být milenci nebo manželé atd.\n"}
{"id": "22078", "url": "https://cs.wikipedia.org/wiki?curid=22078", "title": "Walt Ader", "text": "Walt Ader\n\nV letech 1950 až 1960 byl závod 500 mil v Indianapolis součástí mistrovství světa Formule 1. Walt Ader začal svou kariéru automobilového závodníka v roce 1936 v závodech malých vozů. Jeho kariéra byla přerušena druhou světovou válkou. Od roku 1946 vstoupil Ader do nejvyšší kategorie a účastní se národního šampionátu AAA. Z celkem 24 startů dosáhl 4 vítězství, tři druhá místa a 9 míst třetích, v celkovém hodnocení byl šestý s 850 body. V roce 1947 jíž se svým vozem Adams Offenhauser absolvuje kompletní šampionát a vítězí v Lakewood Park. V roce 1948 se soustředil na kvalifikaci do závodu 500 mil v Indianapolis, k dispozici má dva vozy Wetteroth a Lencki, ale stejně jako předešlé roky se na start slavného závodu nekvalifikoval. Znechucen neúspěchem zanechává závodní činnosti a na závodní dráhu se vrací až v roce 1950. S vozem Rae se konečně dokázal probojovat až na start závodu 500 mil v Indianapolis a vyrazil do závodu z 29 pozice. Závod byl předčasně ukončen z důvodů prudkého deště a Walt Ader dojel na 22. místě 15 kol za vítězným Parsonem. Byl to jeho poslední závod v sérii AAA. Walt Ader umírá v roce 1982 v Califonu ve věku 68 let.\n\n"}
{"id": "22083", "url": "https://cs.wikipedia.org/wiki?curid=22083", "title": "Britské indickooceánské území", "text": "Britské indickooceánské území\n\nBritské indickooceánské území (anglicky \"British Indian Ocean Territory\") je britské zámořské území.\n\nJe to skupina ostrovů na západě Indického oceánu, vzdálená asi 2000 km od ostrova Mauricius, přibližně na půlce cesty mezi Afrikou a Indonésií. Skupinu tvoří celkem 6 atolů Čagoských ostrovů s 56 ostrovy. Největší a nejjižnější je ostrov Diego García, na kterém leží strategická britsko-americká vojenská základna. Kromě vojáků jsou ostrovy neobydlené.\n\nRozloha všech ostrovů činí asi 60 km², žije na nich 3200 vojáků.\n\nBritské indickooceánské území je jedním ze dvou britských území, kde platí pravostranná doprava, druhým je Gibraltar .\n\nČagoské ostrovy ležící v Indickém oceánu mají status Britského indickooceánského teritoria (BIOT). Souostroví tvoří 56 ostrovů s rozlohou okolo 15 000 km², z čeho pevnina zabírá cca 63 km². Dalších cca 20 607 km² mají výsostné vody a 636 600 km² exkluzivní ekonomická zóna ostrovů. Ostrovy nyní nemají stálé obyvatelstvo, Úředním jazykem je angličtina. Na největším ostrově (Diego Garcia, 27 km²) se nachází britsko-americká vojenská základna.\n\nOstrovy byly objevené Vasco da Gamou na začátku 16. století. V 18. století jej kolonizovali Francouzi z Réunionu. V roce 1786 byla část ostrovů zabraná Velkou Británií, což Francie potvrdila definitivně v roce 1814, kdy se vzdala i Mauricia, k němuž administrativně náležely. Do roku 1903 tvořily jednu administrativní jednotku se souostrovím Seychely, od něhož byly v daném roce odděleny a spravovány pak byly jako další dependence Mauricia. Britské indickoocenánské území vzniklo v roce 1967 z mauricijské dependence Čagoských ostrovů a ze seychelských dependencí Aldabra, Farquhar a Des Roches mělo rozlohu 210 km². 23. června 1976 byly seychelské dependence vráceny Seychelám.\n\nPůvodní francouzštinu užívající obyvatelstvo tvořilo před rokem 1968 komunitu s cca 1500 příslušníky. Tito lidé, míšenci etnik z východoafrického pobřeží a z jižní Indie, se nazývají Ilois (fr. doslova „Ostrované“). V roce 1966 potvrdily Londýn a Washington už dříve předjednanou dohodu, podle které mělo být celé nedávno vyhlášené BIOT pronajato na 50 let USA. Protože USA požadovaly pro zbudování vojenské základny na Diego García všechny ostrovy bez civilní populace, zahájilo Spojené království v roce 1967 evakuaci/deportaci všech Ilois. Ti už v té době protestovali s ohledem na články IX a XIII OSN, podle nichž nikdo nesmí být donucený k exilu. Deportace, podle Britů evakuace neobyvatelných ostrovů, skončila v roce 1972. Kritikům deportace/evakuace vadilo i to, že Ilois dostali pouze formální odškodnění, takže ještě v roce 1980 mezi nimi byla cca 40% nezaměstnanost a většina z nich žila v chudobě na ostrově Mauricius, kam byli převezeni. Nezákonnosti vystěhování potvrdil v roce 1971 i britský nejvyšší soud. Britské úřady rozhodnutí akceptovaly a oznámily, že Ilois se smí vrátit (s výjimkou návratu na ostrov Diego García). USA naopak rozhodnutí odmítly akceptovat a jejich postoj se ukázal být rozhodující: Ilois zůstali na Mauriciu.\n\nOd roku 1983 nicméně docházelo z britské strany k určitým pokusům Ilois odškodnit, aniž by bylo zpochybněno jejich právo na návrat. Soudní spory nicméně pokračovaly dál. V roce 2003 Nejvyšší soud označil nároky Ilois na odškodnění za neoprávněné. O tři roky dřív, v roce 2000, bylo naopak potvrzeno jejich právo na návrat a v roce 2002 získali právo být občany britských zámořských teritorií (British Overseas Territories Act), přestože žijí na Mauritiu a mají často občanství tohoto ostrovního státu. Navzdory všem těmto skutečnostem britské úřady i nadále odmítaly vpustit Ilois do BIOT. V roce 2002 a v roce 2006 pouze vybraly po 100 Ilois, kterým umožnily návštěvu. V roce 2006 pak Ilois vyhráli i v soudní při ohledně právo BIOT navštěvovat (na základě precedentu zacházení s japonskými Kanaďany po útoku na Pearl Harbor), ale v praxi je aplikace tohoto soudního rozhodnutí těžko vymahatelná.\n\nDalší rovina sporu se nese ve vztahu BIOT a nároků Mauriciu, resp. Seychel vůči němu. Mezinárodní právo už v 60. let 20. století uznávalo princip, podle něhož nesměly být závislé útvary (kolonie, mandáty atp.) před získáním nezávislosti rozdělovány. Mauricius o vrácení ostrovů nikdy sice oficiálně nepožádal, ale podpora Ilois a prohlášení některých jeho významných představitelů vyjadřují trvalý zájem o souostroví. \n\nAž do roku 2016 (kdy měla vypršet smlouva s USA) nicméně Mauricius jako stát nechtěl o BIOT jednat. Vyskytly se i určité spekulace, že by Mauricius ponechal na Diego García britsko-americkou vojenskou základnu za placený pronájem a za právo volně rozhodovat o repatriaci Ilois. To vyvolává otázku potenciálních vztahů Mauriciem a Čagoskými ostrovy, tj. zda zůstanou součástí Mauricia (např. jako autonomní region) nebo zda budou prosazovat nezávislost. (část obyvatel vyhlásila v exilu tzv. Čagoskou lidově demokratickou republiku). Může se zdát, že na nezávislost jsou ostrovy příliš „malé“, ale rozlohou jsou větší než např. Tuvalu nebo Nauru v Oceánii) a předstihují dokonce (o pouhé 2 km² souše) San Marino. Počtem obyvatel by sice byly na předposledním místě (před Vatikánem), ale pokud by se osamostatnily jiné malé útvary (např. Tokelau, kde referendum v roce 2006 jen těsně neuspělo), pak by z hlediska lidnatosti s nimi byly srovnatelné. Je důležité uvést i to, že velikost státu není pro nezávislost z hlediska de iure důležitá. Jako třetí faktor vstupují do spolurozhodování Seychely, které tvořily s BIOT jeden celek před rokem 1903 a které se ve sporu rovněž angažují ve prospěch Ilois, jejichž část žije i na Seychelách. Otázkou zůstává, do jaké míry se Seychely hodlají angažovat v potenciálních požadavcích na BIOT.\n\nPodle verdiktu Mezinárodního soudního dvora v Haagu z 25. února 2019 se Británie má co nejdříve vzdát území Čagoského souostroví, které neoprávněně a účelově oddělila ještě před vznikem Mauricijské republiky. Verdikt haagského soudu však není právně vymahatelný, může jen pomoci zvýšit tlak na britskou vládu.\n\nKe všem těmto problémům došlo především z důvodu velikého strategického významu souostroví a laguny Diego García. USA začaly zvažovat výstavbu základny už v roce 1959. Původním záměrem bylo zřídit monitorovací stanici (původně proti SSSR). Na konci 20. století byla přebudována a doplněna o funkci navigační (napojení GPS). Na ostrově je rovněž komunikační středisko pro námořní dopravu a vojenské letiště. Po rozpadu SSSR sehrál BIOT důležitou roli při operacích americké a britské armády v Iráku a Afghánistánu.\n\n\n"}
{"id": "22085", "url": "https://cs.wikipedia.org/wiki?curid=22085", "title": "Kilimandžáro", "text": "Kilimandžáro\n\nKilimandžáro je horský masiv téměř na rovníku v Tanzanii při hranici s Keňou. Skládá se ze 3 nečinných stratovulkánů – Shira, Mawenzi a Kibo. Na vulkánu Kibo se ve výšce 5895 m n. m nachází nejvyšší bod Tanzanie a zároveň celého Afrického kontinentu – vrchol Uhuru (česky \"vrchol svobody\").\n\nHora je od roku 1973 součástí Národního parku Kilimandžáro. V roce 1987 byla zdejší krajina prohlášena světovým dědictvím UNESCO.\n\nKilimandžáro se nachází tři stupně jižně od rovníku, poblíž města Moshi, ve kterém je zároveň mezinárodní letiště. Leží ve Velké příkopové propadlině, což je zlom táhnoucí se v délce asi 5000 km. Před půl milionem let zde probíhala intenzivní sopečná činnost, jejímž důsledkem byl mimo jiné vznik masivu Kilimandžára.\n\nDalší jména pro tuto horu jsou: \"Uhuru\", \"Kilima Dscharo\", \"Oldoinyo Oibor\" (v masajštině Bílá hora), a \"Kilima Njaro\" ( Svítící hora), v letech 1902 až 1964 \"Kaiser-Wilhelm-Spitze\" či \"Wilhelmskuppe\" (štít či vrch císaře Viléma, ).\n\nVrchol byl poprvé zdolán armádním zvědem z kmene Marangu jménem Johannes Kinyala Lauwo (1871–1996), který vylezl na horu devětkrát, než si uvědomil, že se jedná o kráter. Lauwo byl průvodcem prvních „oficiálních“ pokořitelů hory Němce Hanse Meyera a Rakušana Ludwiga Purtschellera 6. října 1889.\n\nNa svazích Kilimandžára se nachází několik klimatických pásem s jim příslušnou vegetací.\n\nVrcholový kráter Kibo vypouští plyn přímo na straně vrcholu Uhuru. Kibo má vrcholový kráter o průměru 2,4 km s hloubkou až 300 metrů. Nejvyšší bod na okraji kráteru se nazývá Uhuru. Vědci zjistili, že v roce 2003 byla tekutá láva jenom 400 metrů pod špičkou kráteru. I když se žádná nová vulkanická činnost neočekává, přece jenom jsou na místě obavy z toho, že se části hory můžou zřítit. Místní legendy hovoří o činné aktivitě před 170 lety. Dva další zaniklé vulkány jsou Mawenzi (5 149 m n. m.), třetí nejvyšší vrchol Afriky (po Mount Kenya), a Shira (3962 m n. m.)\n\nK dosažení vrcholu Kilimandžára je možné využít některou z šesti základních tras: \"Marangu\" (východní), \"Mweka\" (jižní), \"Umbwe\" (jižní), \"Lemosho/Shira\" (západní), \"Rongai\" (severní), \"Machame\" a \"Northern Circuit\". Kolem 90 % turistů vystupuje na vrchol po trase Marangu (tzv. trasa Coca-Cola). Jako jediná je vybavena na všech svých stanovištích noclehárnami či velmi skromným ubytovacím zařízením. Obvyklý výstup zabere 5–6 dnů.\n\nVláda Tanzanie připravuje od roku 2019 výstavbu lanovky na vrchol Kilimandžára, aby zvýšila příjmy z cestovního ruchu.\n\nVe výšce 3300–4000 m n. m. rostou senecie (stromové starčeky), lobélie (lobelky), protei a další rostliny. Senecie dosahují výšky až pěti metrů, což je světový unikát. Takto obrovské exempláře se vyskytují právě jen u afrických pětitisícovek.\n\n\nV roce 1984 dojeli na Uhuru dva cyklisté. V roce 2009 zdolal vrchol Martin Rota jakožto první tělesně postižený Čech.\n\n\n"}
{"id": "22087", "url": "https://cs.wikipedia.org/wiki?curid=22087", "title": "Manětínský potok", "text": "Manětínský potok\n\nManětínský potok je potok v Plzeňském kraji ústící do Střely.\n\nManětínský potok pramení jižně od Bezvěrova v nadmořské výšce 644 m, nedaleko pramení Úterský potok. Protéká Bezvěrovem, dále teče východním směrem kolem vesnic Služetín, Vlkošov a Zhořec, v údolí mezi Zbraslavským vrchem a Doubravickým vrchem se do něj před vsí Mezí vlévá Krašovský potok, za ní pak Pstruhový potok. U masivu Chlumské hory se tok stáčí jihovýchodně a podél jejího úpatí směřuje Manětínskou kotlinou k Manětínu, před kterým přijímá Starý potok. V Manětíně se před kostelem sv. Barbory vlévá Malý potok. U Voršova Mlýnu začíná přírodní park Horní Střela, který Manětínský protéká hlubokým zalesněným údolím. Jako pravostranný přítok ústí do řeky Střely u Čoubova Mlýnu nedaleko od vsi Černá Hať v nadmořské výšce 361 m.\n\nPotok má čistou vodu a žijí v něm a jeho přítocích pstruzi, části toku jsou chráněnou rybí oblastí.\n\n\n\"levý/pravý, od pramene k ústí\"\n"}
{"id": "22088", "url": "https://cs.wikipedia.org/wiki?curid=22088", "title": "Vodní nádrž Vranov", "text": "Vodní nádrž Vranov\n\nVodní nádrž Vranov (též Vranovská přehrada) hovorově nazývaná \"Vrancl\" byla vybudována na řece Dyji v blízkosti městečka Vranov nad Dyjí v letech 1929–1933. Hráz přehrady je vysoká 60 m a v koruně je dlouhá 292 m. Vzniklá přehrada je dlouhá asi 30 km a zasahuje až pod hrad Bítov do údolí Želetavky. Podle rozlohy je desátá největší v České republice. Přehrada slouží vedle energetických a vodárenských úkolů k rekreaci. Rekreační střediska se koncentrují do okolí Vranova nad Dyjí, Bítova a Podhradí nad Dyjí.\n\nÚvahy o výstavbě řady vodních děl v údolí Dyje mezi Frejštejnem (Podhradí nad Dyjí) a Znojmem probíhaly již v Rakousko-uherské monarchii. Původně bylo navrženo v pět stupňů, přičemž Vranovská přehrada byla stupněm nejhořejším. Za duchovního otce tohoto díla je označován rakouský stavební inženýr Ferdinand Schmidt (1887-1941), na jehož náhrobku na vranovském hřbitově je vyryto „Initiator Frainer Talsperre“.\n\nVýstavba přehrady včetně udělení koncese na využití vodních sil pro výrobu elektřiny byla Podyjským závodům povolena vodohospodářským rozhodnutím Okresního hejtmanství Znojmo ze dne 28. srpna 1912 na dobu devadesát let trvání. Po vzniku Československé republiky v roce 1918 se stal po dohodě s Podyjskými závody investorem přehrady stát a Země Moravskoslezská za přispění akciové společnosti Západomoravské elektrárny. Výběrem nejvhodnějšího místa pro výstavbu tehdy největšího přehradního díla v Československu Moravská zemská správa pověřila profesora České vysoké školy technické v Brně dr. Jaroslava Jahna, který v roce 1919 podal dobrozdání, které se opíralo o starší studii dr. H. Becka. V roce 1929 byly stavbou Vranovské přehrady pověřeny tři akciové společnosti: Českomoravská stavební společnost v Praze, Lanna společnost v Praze a Pittel und Brausewetter v Brně. Projekt, který byl v průběhu stavby přehrady doplňován o nové poznatky získané při stavbách velkých přehrad v zahraničí, vypracoval Zemský úřad v Brně. \n\nV roce 1929 vyhrálo zakázku na stavbu Vranovské přehrady konsorcium firmy Pittel & Brausewetter spolu s firmami Lanna a Českomoravská stavební společnost. V březnu 1930 se začala údolní přehrada budovat společně s novým Bítovem, dvěma mosty a inženýrskými stavbami v novém Bítově. Vedením stavby byl pověřen zemský vrchní stavební rada Ing. Karel Navrátil. Stavbu vodního díla v letech 1930–1934 vedl hlavní stavební inženýr Míka.. K realizaci stavby vranovské přehrady přispěl mimo dalších odborníků také Ing. Vladimír Heger (který se v letech 1962-66 podílel i na budování znojemské přehrady). \n\nDílo kde v průběhu stavby pracovalo 2 500 lidí, bylo dokončeno za tři a půl roku a už na podzim roku 1933 se vodní nádrž začala napouštět vodou. 11. dubna 1934 bylo připojeno na síť první soustrojí vodní elektrárny. V červenci 1934 začala na přehradě fungovat osobní lodní doprava a s ní i rekreace na vranovské pláži a postupně i v dalších lokalitách podél přehradního jezera. Maximální provozní hladina 349,0 m nm. byla v přehradě poprvé dosažena 12. dubna 1935.\n\nDne 11. července 1934 byl zahájen na Vranovské přehradě provoz lodní dopravy, v roce 1992 byla doprava zrušena. Obnovena byla v roce 2006 společností Lodní doprava Vranov.\n\nSpolečnost LODNÍ DOPRAVA VRANOV s.r.o. byla založena roku 2005. Majiteli jsou Jiří Čurda a Dalibor Dufek. Nyní vlastní flotilu čítající tři kusy plavidel. Loď Valentýna byla vyrobena v loděnici Navika Štěchovice roku 1961, nejprve brázdila vody Slapské přehrady. Loď prošla kompletní rekonstrukcí, která byla ukončena v dubnu 2006 a v květnu téhož roku byla spuštěna na vodu Vranovské přehrady. Loď měří 22,5 metru, do šířky má 4,2 metrů a kapacita je 75 pasažérů. V roce 2007 se společnost rozhodla postavit zcela novou loď pro osobní dopravu. Stavba byla dokončena v květnu 2007 a začátkem června byla loď jménem Viktorie úspěšně spuštěna na hladinu Vranovské přehrady. Loď měří 22,5 metrů, do šířky má 5,1 metrů a kapacita je 100 pasažérů. V roce 2016 přibyla 32,1 metrů dlouhá a 6,8 metrů široká loď Poseidon, která je zároveň největší loď na Moravě. \n\nV dubnu 2011 dopravila společnost OSOBNÍ LODNÍ DOPRAVA s.r.o., vedená podnikatelem Martinem Balíkem na přehradu hydrobus \"Dyje\", loď o délce 27 metrů, hmotnosti téměř 30 tun a kapacitě až 150 cestujících. Plavidlo bylo pečlivě zrekonstruováno do podoby původní lodě \"Dyje\", která na Vranově plula mezi roky 1959 až 1990. V roce 2012 byla již měsíc v provozu s cestujícími. Na 7. července byl plánován slavnostní křest lodi. Ve čtvrtek 7. června 2012 nad ránem (nahlášeno ve 2:11 h) na ní, když byla ukotvena u hráze, vypukl požár, který ji zničil. Majitel vyčíslil škodu na 8 milionů Kč a uvedl, že loď neměl proti takové události pojištěnou. Policie ve spolupráci s hasiči údajně již druhý den vyloučila, že by příčinou byla technická závada nebo náhoda, a prošetřují podezření z úmyslného zapálení.Později bylo jednoznačně potvrzeno, že loď byla zničena úmyslně.\n\nDne 21. 8. 2012 byla v ranních hodinách na hladinu přehrady z Bítovského mostu spuštěna nová loď \"Vranov\", která má nahradit vyhořelou \"Dyji\". \"Vranov\" stejně jako \"Dyje\" pochází z Maďarska. Jedná se o typově stejnou ale o několik let mladší loď. \"Vranov\" zahájil vyhlídkové plavby pod vlajkou společnosti Osobní lodní doprava Vranov s.r.o. na podzim 2012, výjimkou nebyly ani plavby v rozsahu původní lodní dopravy, tedy až na Farářku.\nNa jaře 2013 přibyla do lodního parku původní \"vranovská\" \"Dyje\" (spuštěna 17. 6. taktéž z Bítovského mostu). Obě lodě pak o dva měsíce později zahájily okružní plavby a také pravidelnou linkovou dopravu na trase Vranov-hráz, Bítov-Horka, Bítov-hrad, Chmelinice, pěti páry spojů denně.\n\nKoncem března 2006 byla zatopena část města Znojma. V souvislosti s touto událostí 31. března 2006 ministr zemědělství Jan Mládek odvolal z funkce Miroslava Konečného, pověřeného řízením Povodí Moravy. Podle sdělení znojemského starosty Pavla Balíka listu MF Dnes bylo při přítoku do přehrady 200 m³/s vypouštěno jen 20 m³/s, což společně s nedostatečnou předchozí rezervou pro jarní tání bylo příčinou nezvládnutí situace.\n\nNa rok 2015 je naplánována generální oprava koruny hráze nákladem přibližně 90 milionů korun. Důvodem je její nevyhovující technický stav, zejména konstrukce přemostění přelivů.\n\n"}
{"id": "22092", "url": "https://cs.wikipedia.org/wiki?curid=22092", "title": "Svahilština", "text": "Svahilština\n\nSvahilština (Kiswahili) je bantuský jazyk používaný ve východní Africe. Pro většinu mluvčích nejde o jazyk mateřský, ale především o dorozumívací a společně s angličtinou jde o nejdůležitější linguu francu východní Afriky. Za úřední jazyk byla prohlášena v Tanzanii, Keni a Ugandě.\n\nSvahilština má gramatiku založenou na bázi jazyků bantuských, ale její slovní zásoba je směsicí převážně bantusko-arabsko-anglickou. To odráží nedávné období britské koloniální nadvlády a předešlé expanze arabské (ománské), menší vliv na slovní zásobu měly i perština, portugalština, hindština a některé africké jazyky. Rozeznáváme 3 hlavní dialekty:\n\n\nSvahilština je i dnes dynamicky se vyvíjející jazyk, v období postkoloniálním vznikl smíšením angličtiny se svahilštinou s malou příměsí hindštiny nový slangový dialekt zvaný sheng.\n\nVe svahilštině existuje bohatá literatura. Nejstarší svahilské nápisy najdeme na náhrobních kamenech pocházejících ze 14. století, později v ní byla psána islámská poezie, do 18. století se používalo písma arabského, od století 19. je svahilština psána latinkou. Nejznámějšími spisovateli 20. století jsou Ngugi wa Thiong´o, Meja Mwangi a Shaaban Robert.\n\nSvahilština se používá v těchto zemích:\n\n\n"}
{"id": "22093", "url": "https://cs.wikipedia.org/wiki?curid=22093", "title": "Bítov (hrad)", "text": "Bítov (hrad)\n\nHrad Bítov se nachází asi 9 km severozápadně od města Vranov nad Dyjí v okrese Znojmo. Je ve státním vlastnictví (správu zajišťuje Národní památkový ústav), přístupný veřejnosti. Od roku 1973 je chráněn jako kulturní památka a v roce 2001 byl zapsán na seznam národních kulturních památek. Bítovským kastelánem je od roku 2006 Jan Binder.\n\nHrad byl založen v 11. století na místě původního velkomoravského hradiště, a to jako první z řetězce hradů, které měly chránit jižní hranici přemyslovského státu. První písemná zmínka o hradu Bítov pochází z roku 1061. Hrad byl založen na ostrožně na levém břehu říčky Želetavky. Hrad byl členěn na tři části oddělené navzájem valy. Svým vzhledem se ještě příliš nelišil od starších hradišť. Bítov zaujal významné místo ve znojemském údělném knížectví a v zastavení postupu německé kolonizace na sever. Další písemné zprávy o hradu pocházejí z 80. let 12. století kdy se český kníže Bedřich rozhodl v roce 1185 napadnout svého rivala znojemského knížete Konráda II. Otu a podle zprávy kronikáře Jarlocha vyplenil znojemskou provincii. Při tomto tažení však hrad Bítov odolal. Kolem roku 1200 byl nahrazen původní hradský systém novým rozdělením kraje a výrazem tohoto nového uspořádání je i početná řada zeměpanských správců hradu Bítova.\n\nPřed polovinou 13. století začala přestavba Bítova, ze které je zachováno torzo válcové věže s břitem a torzo hradního paláce ukryté v hmotě pozdně gotických budov kolem nepravidelného nádvoří.\n\nPočátkem 14. století se Bítov dostává do rukou Lichtenburků z Bítova, kteří přistoupili k další přestavbě hradu a začali budovat jádro hradu na východní straně v místech dnešního paláce.\n\nV 17. století byl v majetku rodu Jankovských z Vlašimi a v té době byl přestavěn na barokní opevněný zámek. Další romantická gotizující přestavba byla provedena v letech 1811–1863 za Daunů. V hradní kapli se zachovala gotická dřevořezba Madony s dítětem z počátku 14. století. Interiéry hradu zdobí hodnotná sbírka obrazů německých a rakouských romantiků. Dále jsou zde vystaveny početné zoologické sbírky posledního majitele hradu barona Jiřího Haase, pro nějž hrad roku 1912 koupil jeho otec, velkovýrobce porcelánu Georg Haas z Hasenfelsu.\n\n\n\n"}
{"id": "22095", "url": "https://cs.wikipedia.org/wiki?curid=22095", "title": "Vršovice", "text": "Vršovice\n\nVršovice () jsou pražská čtvrť a katastrální území na jihovýchodě širšího centra, součást městské části i městského obvodu Praha 10. Sousedí na severu a severozápadě s Královskými Vinohrady, na východě se Strašnicemi, na jihovýchodě s Michlí a na jihozápadě s Nuslemi. Od roku 1885 byly městečkem, v letech 1902–1921 městem.\n\nOsada Vršovice vznikla v souvislosti s osídlením údolí Botiče v době, kdy se na Vyšehradě usídlil první knížecí rod. Samotný název je poprvé zmiňován v roce 1088 v zakládající listině Vyšehradské kapituly, pod kterou osada spadala. Ves byla dále vlastněna dalšími majiteli. V roce 1311–1328 ji vlastnil Pražan Štuka a tehdy k ní patřil dvůr, vinice a rybářství v povodí Botiče. Ten prodal celou ves řádu německých rytířů v Praze. Ve vsi byla v té době tvrz u Botiče, která sloužila jako centrum hospodářského života Vršovic. Za vlády Karla IV. se svahy Bohdalce změnily na vinice.\n\nVesnice byla pravděpodobně zasažena bitvou u Vyšehradu roku 1420 a stala se svědkem porážky císaře Zikmunda. Roku 1448 odtud také zaútočil pozdější český král Jiří z Poděbrad proti Vyšehradu a dobyl jej. V roce 1556 získal Vršovice Kašpar Granovský z Granova, který sloužil Ferdinandu I. jako sekretář. Granovští však posléze ves v dobrém stavu prodali panu Trčkovi z Lípy. Trčka však v době konfiskací (1620) přišel o majetek a vesnice i s vodní tvrzí připadla Šternberkům a příbuzné rodině Paarů. V roce 1788 měla ves 70 chalup, avšak byla zatížena dluhy od svých majitelů, kteří v ní příliš nepobývali.\n\nRoku 1797 koupil Vršovice Jakub z Wimmerů a pro ves nastalo dobré období. Wimmerové vlastnili i přilehlé Nusle, Záběhlice a několik dalších vesnic. Zaváděli moderní metody zemědělství, štěpařství, založili sady, vinice, dbali na rozvoj manufaktur a také štědře podporovali kulturu. V polovině 19. století vršovická tvrz zanikla a posledním aristokratem, který Vršovice vlastnil, byl hrabě Buquoy. Po něm byl dalším vlastníkem od roku 1858 A. Procházka, který je koupil za 320 tisíc zlatých, aby je jeho dědici prodali roku 1909 Občanské záložně.\n\nOd roku 1871 prochází územím Vršovic železniční trať postavená společností Dráha císaře Františka Josefa, ale železniční stanice zde vznikla až roku 1882 a dlouho nesla jméno sousedních Nuslí; současný název Praha-Vršovice obdržela za protektorátu.\n\nV roce 1885 byly Vršovice povýšeny na městec a 2. března 1902 na město (24. listopadu získávají městský znak). Počátkem roku 1922 byly začleněny do Velké Prahy.\n\nNejvětší nárůst počtu obyvatel proběhl po roce 1950, kdy byl postaven soubor budov v linii Eden – náměstí Kubánské revoluce (dnes Kubánské náměstí). Do sídliště Vlasta, stavěného od roku 1972, byli přestěhováni obyvatelé středočeské obce Milovice (zhruba 3 500 lidí, většinou vojáků a rodinných příslušníků), kteří byli vystěhováni ze svých původních domovů v souvislosti s umístěním okupačních sovětských vojsk po invazi v roce 1968.\n\n\n\nVršovice jsou sídlem dvou známých fotbalových klubů SK Slavia Praha a Bohemians Praha 1905.\n\n\n\n\n"}
{"id": "22097", "url": "https://cs.wikipedia.org/wiki?curid=22097", "title": "Vršovice (rozcestník)", "text": "Vršovice (rozcestník)\n\nVršovice jsou název:\n\n"}
{"id": "22099", "url": "https://cs.wikipedia.org/wiki?curid=22099", "title": "Walt Disney", "text": "Walt Disney\n\nWalter Elias „Walt“ Disney (5. prosince 1901, Hermosa, Chicago, Illinois, USA – 15. prosince 1966, Burbank, Kalifornie, USA)\nbyl americký filmový producent, režisér, scenárista, dabér, animátor, podnikatel a filantrop. Ve své době silně ovlivnil zábavní průmysl. Jako zakladatel (společně se svým bratrem Royem O. Disneyem) firmy Walt Disney Productions se stal jedním z nejznámějších filmových producentů na světě. Společnost, kterou založil, se v současnosti jmenuje The Walt Disney Company a má roční obrat asi 35 miliard dolarů.\n\nZnám je jako filmový producent a bavič, zároveň však také jako inovátor animovaného filmu a zábavních parků. Společně se zaměstnanci společnosti vytvořil řadu světově známých postaviček včetně Mickey Mouse, kterému Disney propůjčil i vlastní hlas. Vyhrál 26 Oskarů z 59 nominací, včetně rekordních čtyř Oskarů v jednom roce, čímž v tomto oboru získal více cen a nominací než kdokoli jiný. Také obdržel sedm ocenění Emmy. Po něm pojmenované zábavní parky můžeme najít ve Spojených státech amerických (Disneyland, Walt Disney World Resort), v Japonsku (Tokyo Disney Resort), Francii (Disneyland Paris) a Číně (Hong Kong Disneyland). Zemřel na rakovinu plic v kalifornském Burbanku.\n\nNarodil se 5. prosince 1901 Eliasu Disneyovi a Floře Call Disneyové v Hermose v Chicagu na 2156 N. Tripp Ave. Jeho předkové emigrovali do Ameriky z irského Gowranu v hrabství Kilkenny. Arundel Elias Disney, praděd Walta, se narodil v Kilkenny roku 1801 a byl vzdálený potomek francouze Roberta d'Isignyho, který v roce 1066 přišel do Anglie společně s Vilémem I. Dobyvatelem. Jméno d'Isigny bylo v Anglii změněno na \"Disney\" a rodina žila ve vesnici dnes známé jako Norton Disney jižně od města Lincoln.\n\nJeho otec Elias Disney se přestěhoval z kanadského Huron County do USA roku 1878, původně aby v Kalifornii nalezl zlato, nakonec se však v roce 1884 vrátil ke svým rodičům poblíž města Ellis. Pracoval pro železnici Union Pacific Railroad a 1. ledna 1888 si vzal za ženu Floru Callovou ve městě Acron. Rodina se v roce 1890 přestěhovala do Chicaga ve státě Illinois, kde žil Eliasův bratr Robert. Robert často musel Eliasovi finančně pomáhat. Roku 1906, když bylo Waltovi čtyři, se Elias a jeho rodina přestěhovala na farmu v Marceline v Missouri, kterou právě koupil Eliasův bratr Roy. Zde se u Walta projevila láska ke kreslení. Jeden z jeho sousedů, doktor na penzi jménem \"Doc\" Sherwood, se nabídl, že mu zaplatí za kresbu svého koně Ruperta. Zde se také projevil Waltův zájem o vlaky, městem totiž prochází Atchison, Topeka and Santa Fe Railway, jedna z nejdelších železnic v USA. Walt často dával ucho na koleje a vyhlížel vlak. Poté se rozběhl, aby našel svého strýce, strojvůdce Michaela Martina.\n\nDisneyovi zůstali v Marceline čtyři roky., poté se přestěhovali do Kansas City Zde Walt spolu s mladší sestrou Ruth navštěvoval základní školu Benton, kde potkal Waltera Pfeifferta. Pfeiffertovi byli divadelní herci a Walta zasvětili do světa varieté a filmu. Brzy trávil více času u Pfeiffertových než doma. Toho času navštěvoval sobotní kurzy v uměleckém institutu. Když žili v Kansas City, Walt a Ruth také pravidelně navštěvovali zábavní park Electric Park, vzdálený 15 bloků od jejich domova (Walt později přiznal, že zabavní park měl velký vliv na design Disneylandu).\n\nV roce 1917 jeho otec získal akcie chicagské továrny na želé O-Zell, a tak se rodina opět přestěhovala do Chicaga. Na podzim začal chodit do prvního ročníku střední školy McKinley High School a navštěvovat večerní kurzy Institutu umění v Chicagu. Tehdy se stal i karikaturistou školních novin. Jeho kresby v této době, kdy zuřila světová válka, byly velmi vlastenecké. Školu Walt ukončil v šestnácti letech a pokusil se vstoupit do armády. Ta ho ale odmítla pro nízký věk.\nPo odmítnutí armádou se společně s přítelem rozhodl připojit k červenému kříži. Krátce na to byl vyslán do Francie, kde až do 11. listopadu 1918, kdy bylo podepsáno příměří, řídil sanitku.\n\nRoku 1919 v naději, že najde jinou práci než v chicagské továrně O-Zell, odešel z domova a vrátil se zpět do Kansas City, kde začala jeho umělecká kariéra. Při rozhodování, zda se stát hercem nebo ilustrátorem v novinách, se rozhodl pro kariéru v redakci, chtěl kreslit politické karikatury nebo komiksy. Když ho však nikdo nechtěl zaměstnat jako umělce a dokonce ani jako řidiče sanitky, se Waltův bratr Roy, pracující v bance, nabídl, že mu zajistí místo ve studiu Pesmen-Rubin Art Studio přes svého kolegu. V Pesmen-Rubin Art Studio kreslil reklamy pro noviny, magazíny a filmová divadla (předchůdce kin). Zde se také setkal s karikaturistou jménem Ub Iwerks. Když jejich smlouva se studiem vypršela, rozhodli se společně pro založení vlastní společnosti.\n\nV lednu 1920 společně s Iwerksem založili společnost Iwerks-Disney Commercial Artists, která však neměla dlouhého trvání. Zanedlouho po založení podnik opustil, aby si vydělal více peněz ve společnosti Kansas City Film Ad Company. Brzy na to se k této společnosti připojil i Iwerks, který sám řízení podniku nezvládl. Pro Kansas City Film Ad Company Disney kreslil reklamy pomocí techniky výstřižkové animace. Začal se proto zajímat o animaci a rozhodl se stát animátorem. Požádal vlastníka společnosti Ad Company, A. V. Caugera, o zapůjčení firemní kamery, se kterou mohl experimentovat doma. Po přečtení knihy \"Animated Cartoons: How They Are Made, Their Origin and Development\" od Edwina G. Lutze došel k názoru, že animace bude mít lepší budoucnost než výstřižková animace, kterou dělal pro Caugera. Nakonec se rozhodl založit vlastní animační společnost a získal bývalého spolupracovníka z Kansas City Film Ad Company, Freda Harmana, jako prvního zaměstnance. Walt a Harman uzavřeli dohodu s Frankem L. Newmanem, majitelem místního kina a tehdy nejproslulejším zábavním podnikatelem v Kansas City, aby mohli promítat své kreslené filmy, které nazvali Laugh-O-Grams, v jeho kině.\n\nPod jménem Newman Laugh-O-Grams získaly jeho projekce v Kansas City velkou popularitu. Díky finančnímu úspěchu si Disney mohl dovolit založit vlastní studio, pojmenované Laugh-O-Gram Studio, a najmout další animátory včetně bratra Freda Harmana Hugha, Rudolfa Isigna a svého blízkého přítele Ubbeho Iwerkse. Avšak tím vzrostly výdaje na platy a Disneyovi se nepodařilo zvládnout financování. Studio se předlužilo a později zbankrotovalo. Přes zkrachování dalšího pokusu o vlastní animační studio se pak Disney odhodlal, že se pokusí prorazit v tehdy silně konkurenčním filmovém průmyslu v Hollywoodu.\n\nSpolečně se svým bratrem Royem našetřil dostatek financí, aby mohli vybudovat nové animační studio. Potřebovali však najít distributora pro svůj nový animovaný seriál \"Alice Comedies\", na kterém začali pracovat již v Kansas City, ale dosud ho neuveřejnili. Poslali tedy nedokončenou ukázku newyorské distributorce Margaret J. Winklerové, která jim okamžitě odepsala. Winklerová byla z dohody s ním velmi nadšena, protože krátké animace založené na \"Alence v říši divů\" ji zaujaly.\n\nVirginia Davisová, představitelka Alenky v živě točených scénách, se na základě jeho žádosti se svou rodinou přestěhovala z Kansas City do Hollywoodu, stejně tak i Iwerks a jeho rodina. To byl začátek studia Disney Brothers' Studio. Sídlilo na Hyperion Avenue v losangeleské části Silver Lake, kde zůstalo až do roku 1939. Roku 1925 najal mladou slečnu jménem Lillian Boundsová, aby kreslila inkoustem na celuloid. Po krátké známosti se tentýž rok vzali.\n\nNový seriál \"Alice Comedies\" byl velmi úspěšný. V hlavní roli se vystřídaly Dawn O'Dayová a Margie Gayová, krátce i Lois Hardwicková. Po ukončení seriálu roku 1927 se autoři zaměřili více na animované postavičky, především na kocoura Julia, který připomínal kocoura Felixe.\n\nV roce 1927 si Charles Mintz vzal Margaret Winklerovou a převzal vedení jejího obchodu včetně objednávek animovaných seriálů, které měly být distribuovány společností Universal Pictures. Nový seriál \"Králík Oswald\" (\"Oswald the Lucky Rabbit\") okamžitě uspěl a Oswald, kterého vymyslel i nakreslil Iwerks, se stal populární animovanou postavičkou. Studio bratří Disneyů se rozšířilo, a tak si mohli najmout opět Harmana, Isinga, Carmana Maxwella a Frize Frelenga z Kansas City.\n\nV únoru 1928 odjel do New Yorku za Mintzem, aby sjednal vyšší cenu za jeden film. Byl však šokován, když mu Mintz oznámil, že chce naopak cenu za snímek snížit a že si smluvně zajistil většinu jeho hlavních animátorů, včetně Harmana, Isigna, Maxwella a Frelenga (kromě Iwerkse, který odmítl opustit Disneye), a pokud Disney nepřijme jeho plán na snížení rozpočtů, vybuduje si své vlastní studio. Firma Universal vlastnila práva na Oswalda, a mohla proto točit filmy i bez Disneye. Ten Mintzovou nabídku odmítl, a ztratil tak většinu svých zaměstnanců.\n\nPřes citelnou ztrátu kvalitních animátorů se rozhodl o další pokus. Disney Company zabralo celých 78 let, než získala práva na Oswalda zpět. Společnost práva získala od NBC Universal v roce 2006 výměnou za komentátora ABC sports Ala Michaelse.\n\nPoté, co ztratil práva na Oswalda, potřeboval vymyslet novou postavičku, která by ho nahradila. Napadla ho myš, protože jednu vlastnil jako domácího mazlíčka v době, kdy pracoval pro Kansas City studio. Ub Iwerks přepracoval Waltovy náčrty tak, aby byly lépe animovatelné. Hlas i osobnost Mickeyeho ztvárnil samotný Disney. Slovy jednoho ze zaměstnanců studia „Ub vytvořil fyzickou podobu Mickeyeho, ale Walt mu dal duši.“ Myš se původně měla jmenovat Mortimer, později ji ale Lillian Disneyová přejmenovala na Mickey Mouse (Myšák Mickey), protože původní jméno se k myšákovi podle ní nehodilo. Mortimer s brooklynským přízvukem se později stal hlavní rivalem Mickeyeho v boji o Minnie Mouse.\n\nPrvní krátkometrážní animovaný film s Mickeyem se jmenoval \"Plane Crazy\" a byl, stejně jako všechny jeho předešlé filmy, němý. Po neúspěšném hledání distributora pro \"Plane Crazy\" a následující druhý film, \"The Gallopin' Gaucho\", vytvořil Walt animaci, pojmenovanou \"Parník Willie\", která byla již se zvukem. Nabídky se chytil podnikatel Pat Powers, který poskytl distribuci i Cinephone, proces synchronizace zvuku. \"Parník Willie\" se stal okamžitě populárním a \"Plane Crazy\", \"The Galloping Gaucho\" i další pozdější animace s Mickeyem už vycházely jedině se zvukovým doprovodem. Mickey Mouse až do roku 1946 daboval samotný Disney. Nová animovananá osobnost brzy zastínila i kocoura Felixe a stala se světově nejpopulárnější postavičkou. Jeho popularita rapidně vzrostla především na začátku 30. let.\n\nV roce 1932 obdržel zvláštní Cenu Akademie za seriál Mickey Mouse, který byl pak roku 1935 převeden z černobílého na barevný film. V seriálu později přibyly i postavy jako Kačer Donald, Goofy nebo Pluto. Pluto a Donald téměř okamžitě odstartovali vlastní seriál v roce 1937, o dva roky později svůj seriál získal i Goofy.\n\nPrvní těhotenství v jeho rodině dopadlo špatně, Lillian potratila. Když otěhotněla podruhé, narodila se jim 18. listopadu 1933 dcera Diane Marie. O tři roky později adoptovali Sharon Mae.\n\nPoté, co vytvořil dvě animované série, rozhodl se v roce 1934 naplánovat celovečerní film. Roku 1935 vznikl nový seriál, \"Pepek námořník\" Maxe Fleischera, který se tehdy stal podle průzkumů populárnějším než Mickey Mouse. On však dokázal Mickeyeho vrátit na vrchol popularity, když ho animátor Fred Moore vybarvil a upravil jeho vzhled. Když se vedení studia dozvědělo o jeho plánu natočit animovaný celovečerní film o Sněhurce, označilo projekt za „Disneyeho hloupost“, který zničí jeho společnost. Lillian i bratr Roy se mu to snažili vymluvit, on však pokračoval v plánování. Zaměstnal profesora Dona Grahama z Chouinard Art Institute, aby mu pomohl s tréninkem zaměstnanců studia. Experimentoval také s animací pohybu, využil speciální efekty a nové techniky jako byla víceplánová kamera.\n\nJeho snaha vedla ke zkvalitnění studia, které se tak stalo schopným vyprodukovat celovečerní film. \"Sněhurka a sedm trpaslíků\", jak byl film později pojmenován, se natáčela od roku 1934 do poloviny roku 1937, kdy došly studiu peníze. Aby mohl dokončit film, ukázal část \"Sněhurky\" úředníkům banky Bank of America, kteří mu poskytli úvěr na dokončení práce. Premiéra proběhla 21. prosince 1937 v kině Carthay Circle Theater a diváci tleskali ve stoje. \"Sněhurka\" se stala prvním animovaným celovečerním filmem ve Spojených státech amerických a jako první použila techniku značky Technicolor. Snímek se stal nejúspěšnějším filmem roku 1938 a v původní verzi vydělal více než 8 milionů dolarů.\n\nÚspěšná \"Sněhurka\" (za kterou obdržel výjimečné ocenění: osm oscarových sošek, z toho jednu v plné velikosti a sedm malých, trpasličích), mu dovolila vybudovat nový kampus Walt Disney Studios v Burbanku. Film \"Sněhurka a sedm trpaslíků\" nebyl jen jeho vlastním vrcholným úspěchem, ale uvedl jeho studio do éry později označované jako \"zlatý věk animace\". Následovaly další filmy jako \"Pinocchio\", \"Fantasia\", \"Bambi\", \"Alenka v říši divů\" a \"Petr Pan\". Současně také vznikaly nové díly Mickey Mouse, Kačera Donalda, Goofyho a Pluta.\n\nV roce 1941 byl společně se skupinou animátorů vyslán americkou vládou do Jižní Ameriky v rámci oficiální politiky dobrého sousedství, vláda zároveň zajistila financování výsledného filmu \"Saludos amigos\".\n\nKrátce po premiéře filmu \"Dumbo\" vstoupily Spojené státy americké do druhé světové války. Americká armáda nasmlouvala většinu kapacity jeho studia, které mělo tvořit instruktážní filmy a díla zvyšující bojové odhodlání diváků. Vznikl tak například krátkometrážní film \"Der Fuehrer's Face\" s Kačerem Donaldem v hlavní roli nebo v roce 1943 celovečerní snímek \"Victory Through Air Power\". Válečné filmy však nepřinášely zisk a také uvedení pohádky \"Bambi\" roku 1942 nesplnilo finanční očekávání. O dva roky později přišla do kin upravená verze \"Sněhurky\", čímž vznikla disneyovská tradice opakovaného uvádění filmů po sedmi letech. \"The Three Caballeros\" byl poslední animovaný celovečerní film z období 2. světové války.\n\nV roce 1944 se William Benton, senátor a vydavatel encyklopedie \"Encyclopædia Britannica\", marně pokusil uzavřít s ním smlouvu o vytvoření šesti až dvanácti naučných filmů ročně. V té době byl také požádán americkým Úřadem pro meziamerické záležitosti (Office of Inter-American Affairs, OIAA), aby natočil vzdělávací film o Amazonii. Výsledkem byl krátký animovaný snímek s názvem \"The Amazon Awakens\".\n\nPo válce jeho studio natočilo několik levých filmových antologií, sestavených z krátkých animovaných filmů, a to \"Make Mine Music\" (1946), \"Melody Time\" (1948), \"Fun and Fancy Free\" (1947) a \"The Adventures of Ichabod and Mr. Toad\" (1949), složený jen ze dvou částí. Během tohoto období se pustil i do natáčení celovečerních dramat(např. \"Song of the South\" nebo \"So Dear to My Heart\"), obsahujících animované i hrané scény. Po skončení války také postupně klesala popularita Mickeyeho Mouse.\n\nNa konci čtyřicátých let se studio vzpamatovalo z krize natolik, že mohlo pokračovat ve tvorbě celovečerních filmů \"Alenka v říši divů\" a \"Peter Pan\", které za války odložilo do šuplíku, a pak začalo pracovat na \"Popelce\", která se stala jeho nejúspěšnějším filmem od doby premiéry \"Sněhurky\". V roce 1948 se zde pod názvem \"True-Life Adventures\" začal točit seriál filmů o přírodě. Přes úspěch celovečerních filmů však popularita disneyovské produkce klesala a do popředí se dostala firma Warner Bros., jejíž studio Leon Schlesinger Productions se se svým animovaným zajíčkem zvaným Bugs Bunny v roce 1942 stalo nejpopulárnějším studiem v zemi. V době, kdy rostla popularita Bugse Bunnyho, rostla i popularita Kačera Donalda, který se stal roku 1949 hlavní Disneyovou hvězdou.\n\nBěhem padesátých let natočil několik vzdělávacích filmů o vesmíru (\"Man in Space\", \"Man and the Moon\" a \"Mars and Beyond\") společně s návrhářem raket Wernherem von Braunem, který pracoval pro NASA.\n\nŠlo o horlivého antikomunistu, zakladatele antikomunistické organizace \"Motion Picture Alliance for the Preservation of American Ideals\" (Filmařská aliance pro uchování amerických ideálů). Roku 1947, v období mccarthistické antikomunistické kampaně, předstoupil před kongresový Výbor pro neamerickou činnost (HUAC) a obvinil Herberta Sorrella, Davida Hilbermana a Williama Pomeranceho, přední animátory a odboráře, jako komunistické agitátory. Všichni tři muži obvinění popřeli. Kromě toho obvinil filmařské odbory Screen Actors Guild (SAG), že jsou součástí organizované komunistické snahy o získání vlivu v Hollywoodu.\n\nNa konci čtyřicátých let během obchodní cesty do Chicaga vytvořil náčrt zábavního parku, kde by jeho zaměstnanci mohli trávit čas se svými dětmi. Na tuto myšlenku přišel po návštěvě zábavního parku Children's Fairyland v Oaklandu. Plán byl původně určen pro pozemek nacházející se jižně od studia. Další originální nápady, kterými svůj nápad rozvinul, však pro budoucí Disneyland vyžádaly potřebu většího území. Strávil pět let přemýšlením nad stavbou parku a založil pro tento účel novou dceřinou společnost, zvanou Walt Disney Imagineering, která byla odpovědná za plánování a stavbu parku. Brzy na to se malá skupinka zaměstnanců studia, tvořená inženýry a projektanty, připojila k rozvojovému projektu.\n\nPři plánování Disneylandu řekl Herbertu Rymanovi, jednomu z vedoucích projektantů: „Herbie, já jen chci, aby to vypadalo jako nikde na světě. A mělo by to být obklopené železnicí.“\n\nDisneyland oficiálně otevřel 18. července 1955. Den předtím, tedy v neděli 17. července, se v zábavním parku konala předpremiéra pro tisíce lidí, přenášená televizí. Přišli i Ronald Reagan, Robert Cummings, Art Linkletter a starosta Anaheimu. On sám zde přednesl následující den věnující řeč:\nFirma Walt Disney Productions vedle Disneylandu začala pracovat i na dalších filmových dílech. V roce 1950 byl natočen první film se živými herci \"Ostrov pokladů\", poté následovaly \"20 000 mil pod mořem\", \"Old Yeller\" (1957), \"Chundelatý pes\" (1959), \"Pollyanna\" (1960), \"Švýcarský Robinson\" (1960), \"The Absent-Minded Professor\" (1961), \"The Parent Trap\" (1961). V roce 1950 Walt Disney Studio premiérovalo televizní speciál \"One Hour in Wonderland\".\n\nStudio se rozšiřovalo a on sám již přestával řídit svůj tým animátorů přímo. Ještě během jeho života vzniklo několik velmi úspěšných pohádek včetně filmů jako \"Lady a Tramp\", \"Šípková Růženka\", \"101 dalmatinů\" nebo \"Meč v kameni\".\n\nV roce 1949 také vytvořil divizi, která se měla zabývat hudební produkcí. V roce 1956, částečně inspirován veleúspěšným singlem „The Ballad of Davy Crockett“, se rozhodl vytvořit svou vlastní nahrávací a distribuční společnost, kterou pojmenoval Disneyland Records.\n\nPočátkem 60. let se těšil velké popularitě a v čele Walt Disney Production se dostal mezi přední světové filmové producenty. Po desítce let vyjednávání konečně získal práva zfilmovat knihu P. L. Traversové o kouzelné chůvě \"Mary Poppinsové\". Film měl premiéru roku 1964 a stala se jeho nejúspěšnějším filmem šedesátých let. V témže roce vystavil na světové výstavě v New Yorku velké množství svých exponátů, které později ozdobily Disneyland a nový zábavní park, který se stavěl na východním pobřeží USA.\n\nAčkoliv jeho studio bylo schopno konkurovat studiu Hanna-Barbera ve výrobě televizních animovaných seriálů, rozhodl se z finančních důvodů soustředit na celovečerní filmy.\n\nNa začátku roku 1964 oznámil záměr vybudovat další zábavní park několik kilometrů západně od Orlanda, který se měl nazývat Disney World. Disney World měl zahrnovat větší, komplikovanější verzi Disneylandu pod názvem Magic Kingdom. Mělo zde být také několik golfových hřišť a rekreačních hotelů. „Srdcem“ Disney Worldu se měl stát tzv. Experimental Prototype Community of Tomorrow, zkráceně EPCOT.\n\nV roce 1966 plánoval podstoupit operaci krku, starého zranění, které si způsobil během hraní póla v Riviera Clubu v Hollywoodu. 2. listopadu objevili lékaři nemocnice Providence Saint Joseph Medical Center na předoperačních rentgenových snímcích nádor v levé plíci. O pět dní později Disney podstoupil biopsii nádoru, který se ukázal jako zhoubný. Nádor se rozšířil do celé levé plíce a po odstranění plíce lékaři Disneye informovali, že mu zbývá jen šest měsíců až dva roky života. Po absolvování několika chemoterapií strávil krátký čas společně se svou manželku v Palm Springs v Kalifornii. 30. listopadu se ve svém domě zhroutil. Přivolanou sanitkou byl odvezen do nemocnice St. Joseph a 15. prosince 1966 v půl desáté dopoledne, deset dnů po svých 65. narozeninách, zemřel na selhání krevního oběhu způsobené rakovinou plic. Poslední věc, kterou údajně napsal před svou smrtí, bylo jméno herce Kurta Russella; význam zápisu zůstává záhadou i pro samotného Russella.\n\nZpopelněn byl 17. prosince 1966 a popel byl uložen na hřbitově Forest Lawn Memorial Park v Los Angeles. Waltův starší bratr Roy Disney pokračoval v realizaci projektu Florida a prosadil, aby byl název změněn na Walt Disney World na počest zesnulého bratra.\n\nPoslední filmy, jimž propůjčil svůj hlas, byly \"Kniha džunglí\", \"Winnie the Pooh and the Blustery Day\" (\"Medvídek Pú\" a \"Bouřlivý den\") a hudební komedie \"The Happiest Millionaire\" (\"Nejšťastnější milionář\"). Skladatel Robert B. Sherman vzpomínal na den, kdy jej viděl naposledy:\nDlouho kolovala fáma o jeho kryoprezervaci; jeho zmrzlé tělo prý bylo uloženo v Disneylandu. Nicméně první známá kryoprezervace lidské mrtvoly proběhla až v lednu 1967.\n\nPo jeho smrti se jeho bratr Roy Disney vrátil z odpočinku, aby převzal vedení Walt Disney Production a dalších rodinných podniků. V říjnu roku 1971 se rodiny Walta a Roye setkaly v Magic Kingdom a oficiálně otevřely Walt Disney World Resort.\n\nPoté, co Roy pronesl slavnostní řeč, požádal Lillian Disneyovou, aby se k němu připojila. Když přišla na pódium, zeptal se jí: „Lilly, ty jsi znala ideály a naděje Walta jako nikdo jiný. Co by si myslel o Walt Disney World?“ Odpověděla: „Myslím, že by ho Walt schválil.“ Roy umřel na mozkovou mrtvici 20. prosince 1971, v den, kdy byl v Disneylandu naplánován vánoční průvod.\nJeho filmová studia a zábavní parky se postupem času staly multimiliardovou televizní, filmovou a multimediální korporací, nesoucí stále jeho jméno. Walt Disney Company vlastní pět rekreačních středisek, jedenáct zábavních parků, dva vodní parky, třicet devět hotelů, osm filmových studií, šest nahrávacích společností, jedenáct kabelových televizních sítí a jednu pozemní. V roce 2007 společnost přiznala roční příjmy více než 35 miliard dolarů.\n\nV roce 2009 bylo v Los Angeles otevřeno Rodinné muzeum Walta Disneyeho (The Walt Disney Family Museum). Vystavuje tisíce předmětů z jeho života, včetně všech 248 ocenění, které získal.\n\nPo jeho smrti se začaly šířit zvěsti, že byl po celý život antisemita. Jeho životopisec Neal Gabler, který jako první spisovatel získal neomezený přístup k jeho archivům, však v roce 2006 došel k závěru, že o jeho antisemitismu neexistuje důkaz.\nDisneyovo museum připouští, že měl „složité vztahy“ s některými Židy a že v některých raných filmech z třicátých let použil dobové etnické stereotypy, například ve filmu \"Tři malá prasátka\". Na druhou stranu celý život zaměstnával Židy a v roce 1955 byl jmenován mužem roku židovskou organizací B'nai B'rith.\n\nDodnes drží rekord za největší počet nominací na Oscara (59) i počet udělených Oscarů (22). Získal také čtyři čestné Oscary. Svou poslední Cenu Akademie obdržel po smrti.\n\n\nNa chodníku hvězd v Anaheimu se nachází i jeho hvězda. Byla mu udělena za jeho významný příspěvek městu, konkrétně za Disneyland, který je nyní součástí Disneyland Resort. Nachází se u vchodu do Disneylandu na Harbor Boulevard. Má také dvě hvězdy na Hollywoodském chodníku slávy, jednu za filmy a druhou za televizi.\n\nV roce 1935 ve Francii obdržel Řád čestné legie, 28. května 1968 pak v USA Zlatou medaili Kongresu. Roku 1935 získal medaili Společnosti národů za vytvoření Mickey Mouse. 14. září 1964 přijal Prezidentskou medaili svobody. V roce 2006 ho guvernér Kalifornie Arnold Schwarzenegger a první dáma Maria Shriverová uvedli do Kalifornské síně slávy.\n\nByla po něm pojmenována planetka 4017 Disneya, objevena v roce 1980 sovětskou astronomkou Ljudmilou Karačkinou. Na jeho počest byla dále v roce 2003 otevřena koncertní hala Walt Disney Concert Hall v Los Angeles.\n\nNa začátku roku 2003 začala televize HBO natáčet jeho životopisný film. Film se však nikdy nevysílal.\n\n"}
{"id": "22101", "url": "https://cs.wikipedia.org/wiki?curid=22101", "title": "Černé jezero", "text": "Černé jezero\n\nČerné jezero () je největší ledovcové jezero na Šumavě a zároveň i největší jezero v České republice, pokud nepočítáme vodní plochy vzniklé s přispěním člověka. Má rozlohu 18,47 hektaru. Leží v nadmořské výšce 1008 metrů a jeho maximální hloubka dosahuje 39,8 metru. Vzniklo v poslední době ledové. Nachází se šest kilometrů severozápadně od Železné Rudy, méně než jeden kilometr od česko-německé státní hranice.\n\nJezero leží pod severním svahem Jezerní hory, která se nad ním zvedá 320 metrů vysokou Jezerní stěnou. Patří mezi karová jezera vyhloubená ledovcem v období würmského zalednění. Černá barva jezera je způsobena odrazem tmavých lesů, které ho obklopují. Dno jezera tvoří skála, na níž je v současné době asi devět metrů tlustá vrstva kalu, který tvoří pyl z okolních stromů, ukládající se zde po tisíce let.\n\nZ jihu se do jezera vlévají dva přítoky. Voda z jezera odtéká Černým potokem do řeky Úhlavy. Průhlednost vody dosahuje hloubky 4–5 metrů. Hladina obvykle zamrzá v období od prosince do dubna až května a síla ledu bývá až 75 centimetrů.\n\nOchrana \"Černého\" i nedalekého Čertova jezera začala již v roce 1911 a od roku 1933 jsou obě součástí národní přírodní rezervace Černé a Čertovo jezero o rozloze 208,46 hektarů. V jezeře roste šídlatka jezerní a rašeliník. Ve fytoplanktonu jsou zastoupeny obrněnky \"Peridinium umbonatum\" a \"Gymnodinium uberrimum\" a zlativka \"Dinobryon pediforme\". Ze zooplanktonu pak perloočka \"Ceriodaphnia quadrangula\" a larvy chrostíka \"Molanna nigra\".\n\nTajemné místo inspirovalo české umělce (Jan Neruda − \"Romance o Černém jezeře,\" Adolf Heyduk − \"U horského jezera,\" Jaroslav Vrchlický − \"Černé jezero,\" Antonín Dvořák − cyklus \"Ze Šumavy\"). Jezero je také opředeno mnoha pověstmi.\n\nStátní bezpečnost, která tady roku 1964 zinscenovala aféru s nálezem tajných dokumentů z druhé světové války. 20. června 1964 ve 3.10 hodin na počátku akce s krycím jménem Neptun uložila Státní bezpečnost bedny s dokumenty na dno jezera. Dne 15. září 1964 ministr vnitra Lubomír Štrougal, který o akci věděl, oznámil nález na mimořádné tiskové konferenci v budově Československé televize. Nalezené listiny měly dokazovat, že západní Německo a Rakousko jsou prorostlé sítí přisluhovačů nacistického režimu. Uloženy v nich byly pravé dokumenty z českých archivů a také prázdné papíry. Sovětská KGB slíbila dodat ty nejzásadnější materiály, avšak o dva měsíce se zpozdila, takže akce proběhla bez nich. Na ukládání pokladu se podílel i „soudruh Brychta“, vlastním jménem Ladislav Bittman, který byl infiltrován do skupiny sportovních potápěčů, která 3. července poklad nalezla; 14. července pak byly bedny převezeny do Prahy. Akce byla inspirovaná nálezem desítek beden s falešnými anglickými librami, které byly vyzdviženy z rakouského jezera Toplitzsee na podzim roku 1963.\n\nV údolí Úhlavy pak byla v letech 1929 až 1930 postavena naše první přečerpávací vodní elektrárna. Její součástí jsou dvě Peltonovy turbíny (1500 kW a 370 kW) a horizontální průtočná Kaplanova turbína (40 kW).\n\nPo roce 1950 bylo jezero zahrnuto do pohraničního pásma a veřejnosti nepřístupné. V šedesátých letech bylo pod dozorem pohraniční stráže opět zpřístupněno. Sezónně zde začala být na počátku sedmdesátých let dvacátého století zajišťována i autobusová doprava ČSAD. K ní byl o víkendech využíván například autobus z městské hromadné dopravy v Klatovech, později autobus Škoda 706 RTO městského úřadu v Železné Rudě. Provozování linky bylo ukončeno kolem roku 1989 v souvislosti se zvýšením režimu ochrany zdejší přírody.\n\nOd 7. do 28. srpna 2010 zvláštní autobusovou linku pod číslem 439040 od parkoviště ve špičáckém sedle se čtyřmi páry spojů denně prováděnými plynovým autobusem SOR CN 12 EKOBUS obnovila ČSAD autobusy Plzeň na objednávku města Železná Ruda, platí na ní tarif a přepravní podmínky vyhlášené městem Železná Ruda. Provoz linky umožnila výjimka a podmínky stanovené Správou CHKO Šumava, platná po čtyři roky na období od června do září. Město jednalo s CHKO o zavedení dopravy již od roku 2008. Zprvu jednalo s jiným dopravcem o zavedení turistického vláčku, tento záměr však zatím odsunulo na následující rok.\n\nV současné době kolem jezera vede pěší červeně značená hřebenová trasa Klubu českých turistů od Malého Špičáku a dále na severozápad, a také žlutě značená pěší trasa a cyklistická hřebenová trasa 2055 ze Špičáckého sedla.\n\n\n"}
{"id": "22102", "url": "https://cs.wikipedia.org/wiki?curid=22102", "title": "Čertovo jezero", "text": "Čertovo jezero\n\nČertovo jezero () je pověstmi opředené karové jezero původu vzniklé v období würmského zalednění v okrese Klatovy v Plzeňském kraji v České republice. Nachází se v Královském hvozdu na jihovýchodním svahu Jezerní hory ve vzdálenosti asi čtyř kilometrů od vsi Špičák u Železné Rudy. Jezero se nachází v nadmořské výšce 1030 metrů, jeho rozloha je 9,71 hektaru a hloubka dosahuje až 36,5 m.\n\nJezero má tvar půlkruhu a obklopuje jej pralesovitý smrkový porost.\n\nPřísun vody zabezpečují srážky a Jezerní potok náležející do povodí Řezné. Jako jediné ze šumavských ledovcových jezer tak náleží k povodí Dunaje. V období od prosince do ledna zamrzá vrstvou ledu tlustou až 75 centimetrů.\n\nOchrana Čertova i nedalekého Černého jezera začala již v roce 1911 a od roku 1933 jsou obě součástí národní přírodní rezervace Černé a Čertovo jezero o rozloze 208,46 hektaru. Jezero je oligotrofní. Ve fytoplanktonu jsou zastoupeny obrněnky \"Peridinium umbonatum\" a \"Gymnodinium uberrimum\" a zlativka \"Dinobryon pediforme\".\n\n\n"}
{"id": "22105", "url": "https://cs.wikipedia.org/wiki?curid=22105", "title": "Ludvík Vaculík", "text": "Ludvík Vaculík\n\nLudvík Vaculík (23. července 1926 Brumov – 6. června 2015 Dobřichovice) byl český prozaik, fejetonista, publicista, disident, autor manifestu \"Dva tisíce slov\" a zakladatel samizdatové edice Petlice (zal. 1972). Byl moravský patriot, ve tvorbě občas používal rodné valašské nářečí.\n\nNarodil se v Brumově (dnes část města Brumov-Bylnice) jako syn tesaře. V letech 1941–1943 absolvoval dvouletý pracovní kurz firmy Baťa ve Zlíně, kde pak také až do roku 1946 pracoval (byl Baťovým „mladým mužem“). V roce 1946 však odmaturoval na obchodní akademii a odešel do Prahy, kde v roce 1950 absolvoval v oboru politicko-novinářském na Vysoké škole politické a sociální. Pracoval jako vychovatel, v letech 1948–1950 na učňovském internátu v Benešově nad Ploučnicí, poté v letech 1950–1951 na internátu ČKD v Praze. V letech 1945 až 1968 byl členem KSČ. Jako mladý vystoupil z katolické církve, do níž se v 90. letech opět vrátil.\n\nJeho literární dráhu nastartovala v roce 1953 práce redaktora v oddělení politické literatury v nakladatelství Rudé právo, kde působil do roku 1957, později v týdeníku \"Beseda venkovské rodiny\" a od roku 1959 ve vysílání pro mládež v Československém rozhlase. Po celá 60. léta upoutával pozornost svou sociálně kritickou publicistikou. Roku 1965 nastoupil do redakce \"Literárních novin\" (po zákazu v roce 1967 přejmenovány na \"Literární listy\", ještě později na \"Listy\"), nejvýznamnějšího periodika reformátorské inteligence, kde zůstal až do jejich zákazu v roce 1969. To již měl za sebou i prozaické začátky, jako například novelu \"Na farmě mládeže\" a román \"Rušný dům\". Dnes se však za jeho skutečný vstup do literatury považuje až nonkonformní román \"Sekyra\", která námětově čerpá z osudů Vaculíkova otce.\n\nI po své smrti zůstává uznávaným autorem celé řady fejetonů, v nichž po svém navázal na českou fejetonistickou tradici a žánr fejetonu přetvořil na útvar o poznání útočnější a kritičtější.\n\nNa IV. sjezdu svazu čs. spisovatelů v červnu 1967 prohlásil, že „za dvacet let nebyla u nás vyřešena žádná lidská otázka“ (na tu dobu velice odvážný výrok) a k tomu navíc dodal, že „lidé křehkého svědomí nenacházejí oporu ani dovolání u zákonů, oporu vládnoucí moci, které by je podle litery měly chránit“. Následky na sebe nenechaly dlouho čekat – svaz jej hned druhý den vyloučil a odevzdat musel následně i stranickou legitimaci KSČ. Následného politického tání využil k tomu, že vytvořil manifest \"Dva tisíce slov\", které po schválení jakožto „taktické a neprovokativní“ bez jakýchkoli okolků uveřejnily Literární listy, které tím způsobily poprask až v nejvyšších patrech československé politiky.\n\nKromě Dvou tisíc slov se podepsal i pod Chartu 77. Měl blízko k monarchismu a v roce 1999 podepsal monarchistické prohlášení \"Na prahu nového milénia\", jehož autorem byl spisovatel Petr Placák. Ludvík Vaculík je pro některá svá díla (\"Český snář\", \"Morčata\") směřujícím k existencialismu, společně s Bohumilem Hrabalem, Karlem Peckou, Janem Kameníčkem, Libuší Moníkovou a dalšími tvůrci, považován za pokračovatele Franze Kafky.\n\nJeho manželkou byla Marie Vaculíková (známá jako \"Madla\"), se kterou se oženil v roce 1949 a se kterou měl tři syny: nejstarší Martin žije dlouhodobě ve Francii, prostřední Ondřej je publicistou a nejmladším je Jan. S dlouholetou partnerkou Lenkou Procházkovou měl dceru Cecílii a syna Josefa.\n\nLudvík Vaculík zemřel 6. června 2015, pohřeb se konal v kostele sv. Václava v rodném Brumově 13. června 2015, zádušní mše se konala následujícího dne – 14. června 2015 v kostele Nejsv. Salvátora v Praze.\n\nRoku 1996 mu byl propůjčen Řád T. G. Masaryka III. třídy. V roce 2008 byl vyznamenán Státní cenou za literaturu „za dosavadní literární a publicistickou tvorbu s přihlédnutím k bilanční próze \"Hodiny klavíru\"“.\n\n\n"}
{"id": "22112", "url": "https://cs.wikipedia.org/wiki?curid=22112", "title": "Jacques Prévert", "text": "Jacques Prévert\n\nJacques Prévert [prevér] (4. února 1900 Neuilly-sur-Seine – 11. dubna 1977 Omonville-la-Petite) byl francouzský básník, scenárista a výtvarník.\n\nJacques Prévert trávil své dětství v Paříži od roku 1907. Se svým otcem, divadelním kritikem, navštěvoval často divadelní představení. Matka ho od mládí vedla k četbě. Po ukončení základní školy pracoval ve velkoobchodě \"Le Bon Marché\", v roce 1918 byl nucen nastoupit vojenskou službu a byl odveden na Blízký východ (již po skončení války).\n\nPo návratu spolupracoval se surrealistickým hnutím, po boku např. Raymonda Queneaua nebo Marcela Duhamela. Prévert byl však příliš svobodného a nezávislého ducha, aby sem mohl stát opravdovým členem jakékoli organizované skupiny. V roce 1928 založil se svým bratrem Pierrem produkční dům a stal se scenáristou a autorem dialogů mnoha velkých francouzských filmů čtyřicátých let. V roce 1932 začal psát texty k písním (převážně k šansonům), které od roku 1933 zhudebňoval geniální Joseph Kosma (např. \"Mrtvé listí\" – \"Des feuilles mortes\"). Prévert byl rovněž autorem mnoha divadelních her.\n\nVydáním své sbírky \"Slova\" (\"Paroles\") dosáhl obrovského úspěchu. Stal se čestným členem \"Patafyzického kolegia\" (\"Collège Pataphysique\") založeného na popud zakladatele patafyziky a moderní dramatické tvorby: Alfreda Jarryho.\n\nV roce 1948 vypadl z francouzského okna (na místě, kde byl dříve instalován kulomet). Ocitl se na několik dní v těžkém kómatu. Zranění mu způsobilo vážné neurologické následky.\n\nZemřel na následky rakoviny plic. Neodmyslitelná cigareta se mu tak stala osudnou.\n\nJacques Prévert byl ovlivněn surrealismem, jeho básně se v některých ohledech podobají lidové písňové tvorbě.\n\nJeho dílo má obrovskou zásluhu na rozšíření zpívané poezie, jelikož zastával názor, že poezie je řeč, která zpívá (\"„la langue qui chante“\").\n\nMotivy čerpal především ze života prostých lidí a zpracovával je dvojím způsobem: vytvářel příběh, nebo enumerativní řady.\n\nStal se velmi oblíbeným básníkem, v jeho poezii se často objevuje (často černý) humor.\n\n\nZhruba od roku 1935 se zabýval filmovou tvorbou – jako scenárista\n\n\nDokumentárních tvorba:\n\nAnimovaný film:\n\n\n\n\n"}
{"id": "22115", "url": "https://cs.wikipedia.org/wiki?curid=22115", "title": "Absolutismus", "text": "Absolutismus\n\nAbsolutismus (z lat. \"absolutus\" – samostatný, nezávislý) je historiografický termín označující formu vlády tradičně charakterizovanou ústředním postavením panovníka, hospodářským a politickým centralismem, důležitostí armády a správního aparátu, existencí dvora a státní církve. Časově je pojem \"absolutismus\" používán pro období od poloviny 17. století (někdy konce 16. století) do Francouzské revoluce. Termín také dříve označoval celé dějinné období, v 90. letech 20. století byl však převrstven označením raný novověk v souvislosti se zásadním zpochybněním výpovědní hodnoty pojmu. Zpočátku sloužil \"absolutismus\" i jako synonymum pro absolutní monarchii.\n\nV současnosti je \"absolutismus\" v historiografii chápán spíše jako tendence směřující k výše charakterizovanému stavu, která však nikdy nebyla uplatněna v úplnosti.\n\nTermín \"absolutismus\" vznikl v německé pozitivistické historiografii v 2. polovině 19. století. Jeho původcem byl známý historik Leopold von Ranke. O větší rozšíření pojmu se postaral ekonom a státovědec Wilhelm Roscher, který také pojem blíže vymezil a vytvořil první periodizaci absolutismu (konfesijní, dvorský, osvícenský). Obsah termínu se během 20. století několikrát posunul, na sklonku 80. let došlo k jeho významnému zrelativizování. Bylo namítáno, že nebyly nikde úplně naplněny jeho základní znaky (např. v habsburských zemích si i přes centralizační úsilí vždy jednotlivé země uchovaly značné správní odlišnosti). Za termínem se tedy neskrývala žádná historická skutečnost. Proto je dnes spíše přijímána dynamická definice pojmu \"absolutismus\", která ho charakterizuje jako soubor tendencí směřujících k ideálnímu absolutistickému státu.\n\nMnozí však namítali a stále namítají, že \"absolutismus\" nikdy neexistoval, že se vlastně jednalo jen o pozdější přenesení kulturních vzorců nejprve z Itálie, potom z Francie, do jiných zemí (Fernand Braudel).\n\nV české historiografii, marxistické zvláště, byl pojem \"absolutismus\" vymezen značně negativně. Toto vyznění bylo prohloubeno tradičním kontrastním vymezením předbělohorské a pobělohorské doby, které má počátek už v 19. století. Do devadesátých let, kdy české dějepisectví začalo vnímat západoevropskou diskuzi o obsahu termínu, byl \"absolutismus\" vnímán převážně jako právněhistorický pojem.\n\nPanovník soustřeďoval do svých rukou veškerou moc, kterou potom často delegoval na svého prvního ministra (Richelieu, Mazarin, v habsburském soustátí např. Lobkovic, Vratislav z Mitrovic, Haugwitz, Kounic). Hierarchizovaný byrokratický systém úřadů byl co možná nejvíce centralizován, panovník usiloval o zmenšení moci stavů i měst, o sjednocení právního, politického i hospodářského systému na ovládaných územích. Výrazná byla snaha o omezení různých privilegií jak osob, tak institucí, která byla v rozporu s úsilím o centralizaci státu. Do vysokých úřadů se často dostávali představitelé měšťanských rodin a nižší šlechty, kteří nepředstavovali mocenskou opozici proti panovníkovi (tzv. šlechta talárů).\n\nJedním z projevů uplatňování absolutistických tendencí bylo vytváření armády, stálého vojska, které zajišťovalo panovníkovi mocenské postavení na mezinárodní scéně. Do té doby byla vojska svolávána jen v případě války. Panovníci největších evropských států vydržovali stálé armády v počtu několika set tisíc mužů.\n\nMerkantilismus byl charakterizován snahou o centrální řízení hospodářství, o sjednocení měny, měr a vah a odstranění obchodních překážek v rámci státu, o podporu rozvoje cest a dopravy. V mezinárodním obchodě usiloval o dosažení aktivní obchodní bilance prostřednictví systému cel, který měl zamezit dovozu výrobků a vývozu drahých kovů. Export a domácí výroba byly naopak podporovány státem.\n\nNejvýznamnější aristokraté se v centralizovaném státě shromažďovali u dvora, který byl i mocenským a kulturním středem státu. Přítomnost v blízkosti panovníka zajišťovala dvořanům přístup k úřadům, panovníkovi naopak pomáhala eliminovat jejich vzbouřenecký potenciál, který by mohl vzniknout v regionech. Ke dvoru byli také vázáni mnozí umělci a intelektuálové. Dvůr pomáhal vytvořit obraz panovníka jako mocného vladaře jak dovnitř státu, který ztělesňoval, tak i navenek, kde měl budit respekt ostatních vládců.\n\nPotenciální odpor církve si panovník pojišťoval jejím začleněním do státního aparátu. Nejvýraznější byla tato situace v protestantských zemích (např. Dánsko), výrazně se projevovala i v katolických zemích (gallikanismus ve Francii), kde panovník zasahoval do jmenování biskupů, nebo do zveřejňování papežských prohlášení a encyklik.\n\nTermín používaný pro vystižení mocenské situace v některých evropských zemích v období od druhé poloviny 16. století do vypuknutí třicetileté války. Charakteristickým rysem byl růst napětí mezi reformačními církvemi a katolíky poté, co se na tridentském koncilu nepodařilo dosáhnout obnovení jednoty církve a uplatnila se zásada „čí země, toho náboženství“. Častým důsledkem byly náboženské války, které ve spojení s politickými ambicemi jednotlivých mocností vyústily posléze v třicetiletou válku.\n\nPříkladem uplatňování konfesijního absolutismu může být vláda Filipa II. ve Španělsku nebo Ferdinanda II. ve Štýrsku a později v habsburském soustátí.\n\nJe formou uplatňování absolutismu, kdy ve státě hraje ústřední roli panovnický dvůr. Klasickým případem je Francie v době Ludvíka XIV. Ve středoevropském prostředí bývá jako dvorský absolutismus označováno panování Leopolda I., případně Karla VI.\n\nOsvícenský monarcha vydržuje dvůr pouze v nejnutnější, okleštěné podobě. Omezuje vliv církve i šlechty. Stát je výrazně byrokratizovaný a panovník se označuje za jeho prvního služebníka. Modelem uplatňování osvícenského absolutismu bylo Prusko krále Friedricha II. nebo Rakousko Marie Terezie a Josefa II.\n\nPo porážce druhého stavovského povstání vládli opět České koruně Habsburkové, kteří svého vítězství využili k nastolení absolutistického režimu v těchto zemích. I když k vytvoření plně centralizované habsburské monarchie s vnitřně pevným absolutistickým režimem okamžitě nedošlo. Lokální stavovská rebelie následně přerostla v celoevropský válečný konflikt, v prostředí válečného běsnění nebylo možné si počínat tak, jak tomu bylo za vlády Ferdinanda II. v červnu 1621, kdy byli na Staroměstském náměstí popraveni hlavní aktéři povstání. Panovník musel brát ohled i na katolickou šlechtu, která si ještě do vlády Marie Terezie ponechala jistý politický vliv. V našich zemích se sociálně ekonomické podmínky pro absolutní monarchii vytvořily teprve dodatečně v průběhu posledních desetiletí 17. století a během 18. století. Teprve tehdy se absolutismus v Čechách a na Moravě vnitřně upevnil, jelikož se stal adekvátní společenské struktuře.\n\nK nástupu absolutistického zřízení v České koruně tedy nedochází v důsledku vnitřního vývoje na rozdíl od západních evropských zemí, ale je zaveden jako součást promyšleného vojenského, politického a hospodářského ovládnutí země. Nastupující režim byl ztělesňován národnostně cizí dynastií, která začlenila český stát do vznikající mnohonárodnostní habsburské monarchie a využívala jej ke svým vlastním zájmům, které byly českému národu cizí. Nové poměry byly právně zakotveny v Obnoveném zřízení zemském v roce 1627 vydaném pro Čechy a v následujícím roce v identickém znění pro Moravu.\n\nFerdinand II. rozsáhlými konfiskacemi majetku šlechty zlikvidoval politickou moc našeho státu. Mohutná politická emigrace znamenala těžké kulturní ztráty pro České království. Dlouhá třicetiletá válka vedla ke zbídačení měst a venkovského obyvatelstva. Městské ekonomice chyběl dostatek oběživa, což bylo způsobeno zvláště obrovským berním zatížením, které odsávalo značné finanční částky ze země a oslabovalo hotový kapitál, bez něhož nebylo možno investovat a zajistit vzestup řemesla a obchodu. V důsledku válečných událostí, hladu a epidemií se podstatně snížil počet poddaných, kteří nebyli nadále schopni unést vysoké nároky svých vrchností. Nedostatku pracovních sil bylo čeleno procesem, který se dnes nazývá druhé znevolnění. Následující se zhoršující neutěšené postavení poddaných vedlo k jejich častým vzpourám.\n\nBělohorskou porážkou tedy definitivně skončil svou existenci stavovský stát a v českých zemích došlo k nástupu absolutistického režimu, i když ještě ne plně zformovaného a dobudovaného. Především se změnilo postavení panovníka. Obnovené zřízení zakotvovalo dědičné nástupnictví českého trůnu v rodě habsburském, což znamenalo, že bylo zrušeno právo stavů volit panovníka, jestliže nastupoval z vládnoucí dynastie. Panovníkovi náležela mimo jiné nejvyšší moc soudní, výhradní právo zákonodárné (\"ius legis ferendae\") a moc správní (organizace úřadů).\n\nDošlo ke zrušení náboženské svobody, neboť katolictví se prakticky stalo jediným státním náboženstvím. Katolická církev byla ideově i společensky oporou habsburského absolutistického zřízení. V Čechách se také opět obnovil duchovní stav, který začal zasedat na českém zemském sněmu.\n\nCelkem klesl počet šlechtických rodin v českých zemích, bohatí příslušníci rytířstva vymizeli úplně. Šlechtický majetek soustředil se v rukou několika předních panských rodin.\n\nZměnila se i forma, ve které se nalézalo právo. Mizí právo obyčejové a nadále existuje jen právo psané a právě taková změna vyhovovala potřebám panovníka. Ze starého stavovského práva mělo nadále platit jen to, co nebylo v rozporu s Obnovenými zřízeními zemskými. Obyčeje však nelze podrobit panovníkově revizi, proto nezbývalo, než je zakázat, stejně jako obecnou závaznost soudních nálezů.\n\nS růstem centralistických snah sílí také snahy o unifikaci práva, absolutistickým obdobím dochází v českých zemích k rozsáhlé kodifikaci všech právních oblastí. Je to totiž jediná možná forma jak nahradit místní právní systémy, zrušit lokální privilegia a výsady.\n\nTaké Ferdinand mohl své vítězství využít k plnému omezení práv měšťanského stavu. Nadále královským městům na sněmu v Čechách i na Moravě náležel kolektivně jen jeden hlas, kdežto každý jednotlivý zástupce vyšších stavů měl také jeden hlas. Později byla jen tři pražská města uznána za plně oprávněné členy sněmu, kteří se mohou účastnit celého sněmovního jednání, kdežto ostatní městům bylo ponecháno pouze právo vyslechnout sněmovní propozice. Účast měst na zemském sněmu tak byla ryze formální. Právo nabývat zemskodeskovní statky si v Čechách podrželo jen několik nejvýznamnějších měst.\n\nNa rozdíl od práva zemského městské právo zůstává beze změn. Postrádalo totiž normy politického charakteru a navíc Koldínův zákoník byl natolik prodchnut římskoprávními zásadami, že vcelku vyhovoval nejen změněným podmínkám politickým, ale i vývoji ekonomiky, která však v českých městech dlouho stagnovala. O vyspělosti městského práva svědčí skutečnost, že bylo povýšeno na podpůrný pramen šlechtického práva zemského. Přesto změna šlechtického procesu ovlivnila i městské právo, kde také postupně převládlo písemné řízení. Uzákoněno to bylo instrukcemi z let 1641 a 1644. Apelační soud měl dohlížet, aby toto bylo dodržováno. Městům na Moravě byl konečně vnucen Koldínův zákoník a byla zde plně prosazena kompetence pražské apelační komory, roku 1697 císař Leopold I. zakázal všem moravským městům obracet se o poučení někam jinam než k apelačnímu soudu. Apelační tribunál, původně nástroj královského dozoru nad městy, se v následujících letech postupně přeměnil ve všeobecnou odvolací instanci druhého stupně.\n\nNarostl pak autoritativní vliv dvorských úřadů ve Vídni, zejména tajné rady a dvorské komory, a také české dvorské kanceláře, která byl přemístěna do Vídně. Stala se nejvyšším orgánem správy a zároveň nejvyšším soudem všech zemí českého státu. Stala se také revizní stolicí pro rozsudky apelačního soudu. Kompetence komorního soudu v otázce revize tedy přešla na českou dvorskou kancelář. Došlo k rozsáhlé byrokratizaci státního aparátu včetně apelačního soudu, kde se všichni radové bez rozdílu museli povinně složit přijímací zkoušku z práva.\n\nDalší změnou bylo zavedení písemného procesu. Celý průběh soudního řízení je písemný, od podání žaloby, výslechu svědků, stran, až po rozsudek, přesně podle zásady – co není ve spisech, neexistuje. Dokonce soudci nejsou povinni sami vyslýchat obžalovaného a rozhodují na základě písemného záznamu o jeho výslechu. Tak je také znemožněna kontrola průběhu soudního řízení feudální veřejností. Vedle dosavadního principu obžalovacího v trestním řízení se začíná prosazovat zásada inkviziční, která v následujícím 18. století plně převládla.\n\nByl započat proces postupné germanizace, jejímž základem se stalo zakotvení v Obnoveném zřízení rovnoprávnosti němčiny s češtinou, což nakonec vedlo k výhradnímu panství němčiny jako úředního jazyka. V 18. století zůstala čeština v ústředních státních úřadech zachována jen při slavnostních ceremoniálech a česky byly vydávány překlady autentického znění všech právních předpisů.\n\nI když porážka protihabsburského povstání znamenala zánik stavovského státu, přesto v nově nastupujícím absolutistickém režimu zůstal na dlouhou dobu zachován stavovský princip personality práva. Dle této zásady pro jednotlivé skupiny obyvatel odlišující se svými politickým a právním postavením platila různá práva a také rozdílná příslušnost k jednotlivým soudů. Absolutistickému zřízení vyhovovalo hierarchické uspořádání feudální společnosti. Každý příslušník této struktury společnosti byl zároveň vrchností směrem dolů a poddaným směrem nahoru. Tyto skutečnosti se v právním řádu nejvýrazněji promítly do struktury soudní organizace, která odpovídala právním rozdílům mezi jednotlivými společenskými skupinami. Proto se také udržela až do reformy soudnictví v době osvícenského absolutismu.\n\n\n\n"}
{"id": "22116", "url": "https://cs.wikipedia.org/wiki?curid=22116", "title": "Mac mini", "text": "Mac mini\n\nMac mini je miniaturní a nejlevnější počítač od firmy Apple. Je navržen tak, aby nabízel co nejvíce funkcí v co nejmenším a velice elegantním balení. Apple poměrně dlouho vyráběl pouze dvě řady stolních počítačů - iMac (a eMac) se zabudovanou obrazovkou a pracovní stanice Power Mac. Mac mini představuje díky relativně nízké ceně možnost jak vstoupit do světa Apple s co nejnižšími náklady za využití stávajících periferií (displej, klávesnice, myš) a umožnit přechod současným uživatelům Windows. Mac mini je vhodný pro nasazení v domácnosti (nikoliv však jako herní počítač), v kancelářích a nezřídka i jako pracovní stanice v DTP studiích.\n\nPoprvé byl představen 11. ledna roku 2005 na konferenci Macworld Expo. Celosvětově (a tedy i v České republice) se začal prodávat 29. ledna téhož roku. Mac mini byl oznámen ve stejnou dobu, jako miniaturní hudební přehrávač iPod shuffle, přičemž management firmy očekával od obou těchto výrobků, že svou nízkou cenou zaujmou nový segment trhu, zákazníky citlivé na cenu, což se podařilo\n\nOd ledna 2006 se počítač dodává již s procesorem Intel, tím Apple zahájil přechod od procesorů PowerPC na zcela odlišnou procesorovou platformu Intel.\n\nOd ostatních počítačů se Mac mini odlišuje především svými extrémně malými rozměry: je 19,6 cm široký, 19,6 cm hluboký a 3,6 cm vysoký. Počítač se na rozdíl od ostatních produktů Apple prodává bez klávesnice a myši. Taková nabídka vychází z předpokladu, že Mac mini je přístroj pro „switchers“ – lidi, kteří přecházejí na Apple z počítače PC se systémem Microsoft Windows a využijí své původní příslušenství.\n\nMac mini používá ke komunikaci s příslušenstvím standard USB, což činí z napojení kompatibilních zařízení velmi jednoduchou záležitost. Pro připojení monitoru slouží digitální Mini DisplayPort a HDMI. V balení je také redukce HDMI na DVI.\n\nJako operační systém používá Mac mini Mac OS X, který je v počítači nainstalovaný z výroby. Kromě operačního systému má také předinstalovaný další software: webový prohlížeč Safari, multimediální balík iLife na tvorbu filmů, DVD, hudby a webových stránek a pro správu fotografií a hudby a řadu dalšího software.\n"}
{"id": "22128", "url": "https://cs.wikipedia.org/wiki?curid=22128", "title": "David", "text": "David\n\nDavid je mužské jméno pocházející z dávno zaniklé ugaritštiny (patřící stejně jako hebrejština do semitské jazykové skupiny), v níž znamená \"davidu\" „náčelník“, lidová etymologie jej spojuje s hebrejským \"dód\" „miláček“ a „strýček“. K 22. dubnu 2002 nosilo toto jméno 68281 obyvatel Česka, čímž bylo 21. nejčastějším mužským jménem. Nejpoužívanější je však v Polsku a Izraeli. V českém občanském kalendáři má svátek 30. prosince. Ženskou podobou tohoto jména je Davida.\n\nNásledující tabulka uvádí četnost jména v ČR a pořadí mezi mužskými jmény ve srovnání roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +5,7%, což svědčí o poměrně značném nárůstu obliby tohoto jména.\n\nPodle údajů ČSÚ se rok 2006 jednalo o 5. nejčastější mužské jméno novorozenců.\n\n\nDavídek, Davča, Dáda, Davo, Dejv, Dejvid, Dav\n\n\n\n\n\n\n"}
{"id": "22129", "url": "https://cs.wikipedia.org/wiki?curid=22129", "title": "Portoriko", "text": "Portoriko\n\nPortoriko (\"španělsky Puerto Rico\" – bohatý přístav) je nezačleněné území Spojených států amerických, ležící v Karibském moři mezi ostrovy Hispaniola a souostrovím Malých Antil. Má rozlohu 9 104 km² a obyvatel.\n\nObyvatelé jsou Portorikánci, na ostrově se nenacházejí téměř žádné národnostní menšiny, vyjma kontinentálních Američanů. Portoriko je jediným územím USA, kde se mluví výhradně španělsky. Ačkoliv je jako úřední jazyk stanovena také angličtina, téměř nikdo ji zde nepoužívá. Na Portorikánce vždy v USA hleděli jako na občany nižší kategorie, proto se úřady ve Washingtonu pokusily povýšit ostrov na 51. stát USA. Místní ale odmítli, protože by museli platit daně. Početná komunita Portorikánců žije také v New Yorku.\n\nObčané Portorika jsou zároveň občany USA. Protože však Portoriko není státem USA, žádný občan Spojených států, který je rezidentem na jeho území, nemá právo volit ani do jedné z komor federálního parlamentu a ani volit prezidenta Spojených států (toto omezení platí pro všechny občany USA, kteří jsou v době voleb rezidenty Portorika, i když pocházejí z jiné části země). Pokud se ale občan Portorika přestěhuje kamkoli jinam (například na území jednoho z 50 států USA, nebo třeba do Evropy), právo volit prezidenta USA a federální parlament automaticky nabývá. Tato situace je analogická k dalším územím Spojených států, která nejsou jedním ze členských států, nebo federálním distriktem (v současné době pouze Washington D.C., který byl ve stejné situaci od roku 1801 až do roku 1961, kdy byla jeho obyvatelům přiznána volební práva 23. dodatkem k federální ústavě).\n\nDne 6. listopadu 2012 se konalo na ostrově nezávazné referendum, v kterém se obyvatelé Portorika těsnou většinou vyslovili pro status plnohodnotného státu USA.\n\nPo objevení Ameriky Evropany se Portoriko stalo španělskou kolonií a v 16. století Španělé na ostrově zřídili generální kapitanát Portoriko. V roce 1898 proběhla Španělsko-americká válka, ve které Španělsko prohrálo. Portoriko se spolu s Kubou, Filipínami a Guamem stalo kolonií USA. V roce 1937 došlo ve městě Ponce k poklidné demonstraci, která vyústila v masakr spáchaný americkými policisty, kteří zastřelili 17 lidí včetně sedmileté holčičky.\n\nNa přelomu srpna/září 2017 se přes Portoriko přehnaly hurikány Irma a Maria, které ostrov zanechaly materiálně a infrastrukturálně zničené, zcela bez elektřiny; byl nařízen zákaz vycházení.\n\nPortoriko je nejmenší z ostrovů Velkých Antil. K Portoriku náleží i několik blízkých menších ostrovů - západně od hlavního ostrova se nalézá ostrov Mona, na východ pak Culebra a Vieques. Svojí rozlohou 9 104 km² je 3. největším ostrovem USA a 82. největším na Zemi. Reliéf je převážně hornatý, v centrální části ostrova se rozprostírá pohoří Cordillera Central, ve kterém se nachází nejvyšší bod celého ostrova - Cerro de Punta (1 339 m n. m.). Severní pobřeží je vlhké a porostlé bujnou vegetací, zatímco na jihu ostrova panuje sušší klima.\n\nPortorická ekonomika byla tradičně postavená na zemědělství – vyváží se cukrová třtina, káva, cukr, banány do USA. Dále se zde také nachází většina odvětví lehkého i chemického průmyslu, zpracovávajícího základní suroviny (např. ropu a plyn), ale i výroba elektroniky, textilu apod. Podniky ze Spojených států využívají výhodu nižších mzdových nákladů, díky jejich pomoci i podpory ze strany vlády je životní úroveň na ostrově na přijatelné úrovni.\n\nObyvatelé nemusejí platit federální daně, dostávají však federální dávky. Země je v dlouhodobém deficitu vládních rozpočtů.\n\nZemě je závislá jak na ropě tak zemním plynu. Její roční energetická produkce a spotřeba se pohybují okolo 24 resp. 23 TWh. Portoriko, zejména jeho jihovýchodní pobřeží, leží blízko studené části atlantického termohalinního výměníku, což vytváří ideální podmínky pro instalaci oceánského převodníku hydrotermální energie.\n\nNa ostrově existuje pouze nákladní železniční doprava, vše ostatní je přepravováno silničně (90 % silnic má pevný povrch), částečně letecky – Portoriko disponuje 8 letišti. Ta se nacházejí hlavně ve větších městech. Od roku 2005 je v hlavním městě provozován Tren Urbano (metro).\n\n\n"}
{"id": "22137", "url": "https://cs.wikipedia.org/wiki?curid=22137", "title": "Hlučín", "text": "Hlučín\n\nHlučín (německy \"Hultschin\", polsky \"Hulczyn\", slezsky \"Hulčyn\", \"Hulčin\", \"Hučín\") je město v okrese Opava v Moravskoslezském kraji, 10 km severozápadně od Ostravy. Má rozlohu 21,13 km² a čítá obyvatel. PSČ zdejší pošty je 748 01. Hlučín je centrem Hlučínska, které bylo v letech 1742–1920 součástí Pruska, respektive Německého císařství.\n\nHistorické jádro města založené na pravidelném půdorysu kolem obdélného (téměř čtvercového) náměstí je městskou památkovou zónou. V Hlučíně má své sídlo Vojenský veterinární ústav Armády České republiky.\n\n10. prosince 2017 bylo poblíž města naměřeno zemětřesení o síle kolem 3,5. O 2 dny později došlo poblíž města k dotřesu o síle až 2,3.\n\nNa území Hlučínska se stýkají tři geomorfologické jednotky. Jeho převážná část spadá do provincie Středoevropská nížina, soustavy Středopolské nížiny, oblasti Slezská nížina, celku Opavská pahorkatina, podcelku Hlučínská pahorkatina. Stěžejní část obdobné krajiny leží severněji, v navazujících částech Polska. Povrch Hlučínské pahorkatiny tvoří z velké části kvartérní (čtvrtohorní) uloženiny, tj. glacifluviální štěrky a písky, smíšený materiál morén a různě vyvinutý plášť navátých, především nevápnitých sprašových hlín. Hlučínsko je jedno z nejbohatších území ČR na zásoby kvalitního písku. Nachází se zde řada pískoven, ať už činných, nebo i takových, ve kterých již těžba ustala. Pokud jsou po ukončení těžby vhodně rekultivovány nebo ponechány vlastnímu vývoji (postupné sukcesi), mohou velmi účinně zvyšovat biodiverzitu prostředí, zvláště v odlesněných částech krajiny.\n\nPodnebí Hlučínska je mírné až teplé, projevuje se v něm zvýšená kontinentalita (působení polských rovin). Vliv na klima má také srážkový stín Jeseníků. Území Hlučínska náleží do povodí řeky Odry, jíž jsou vody odváděny do Baltského moře. Vodní toky mají převážně malý spád a bez regulačních zásahů by bohatě meandrovaly. Většina toků je však zregulována.\n\nHlučínsko je velmi výrazně ovlivněno činností člověka – archeologické nálezy zde dokládají osídlení na několika místech již v paleolitu, nálezy z neolitu jsou ještě častější. Hlavním způsobem obživy obyvatelstva bylo na zdejších kvalitních sprašových půdách po staletí pastevectví a zemědělství; zemědělská výroba hraje velkou roli v obhospodařování krajiny na Hlučínsku dosud.\n\nPočet obyvatel ve městě Hlučín v posledních letech klesá. Do roku 2014 žilo v Hlučíně přes 14 000 obyvatel. V současnosti k 1.1.2019 je to 13 953 obyvatel města Hlučína. Za posledních 15 let bylo nejvíce občanů datováno k 1.1.2009 a to 14 274 obyvatel. \n\n\nPrvní stopy po člověku na území Hlučínska pocházejí už z doby před 150 tisíci lety. Tehdy tudy člověk-lovec jen procházel ze severovýchodu přes Moravskou bránu k jihu, jak to dokazuje nález pěstního pazourkového klínu v okolí vrchu Landeka. Z pozdějších dob máme doklady o pobytu člověka v Kravařích, Malých Hošticích a Kozmicích. Nejcennější a nejbohatší nálezy pocházejí z doby lovců mamutů, tedy asi 30-40 tisíc let před naším letopočtem, z Landeka, kde bylo objeveno celé tábořiště těchto lidí a veliké množství hotových i nedokončených nástrojů. To bylo ve starší době kamenné. Na rozhraní 4. a 3. tisíciletí př. n. l. – v tzv. mladší době kamenné – znal již člověk na tomto území zemědělství. Dosvědčují to četné nálezy různých broušených a hlazených kamenných nástrojů, seker, motyk, sekeromlatů, aj. Území Hlučínska bylo průchodním územím na pomezí Moravské brány, vrch Landek měl již tehdy důležitou úlohu strážce tohoto průchodu. Později do klidného vývoje zdejšího lidu začaly zasahovat jiné kmeny ze severu – tzv. lidu \"šňůrkové keramiky\" a z jihu – tzv. lidu s \"kulturou zvoncovitých pohárů\", po němž stopy nacházíme např. v Malých Hošticích. Z dalšího období jsou na Hlučínsku známy nálezy kultury \"lidu popelnicových polí\". Je to především rozlehlé žárové pohřebiště v Malých Hošticích, některé objevy keramiky v Kravařích a Koutech a jiných předmětů v Chuchelné, Bolaticích a Vrbce, dále hromadný nález bronzových předmětů z Rohova, aj. V posledních staletích před naším letopočtem zde byli Keltové a po nich na počátku našeho letopočtu Germáni. Následovalo slovanské osídlení. Vykopávky a archeologické nálezy potvrzují, že podél dnešních státních hranic se už kolem 10. století táhla celá linie větších či menších slovanských hradišť, která byla opevněna hradbami a příkopy. Počínaje od severozápadu směrem na jihovýchod je to Víno u Albrechtic, Cvilín u Krnova, Holasovice u Opavy, Opava-Jaktař, Opava-Kylešovice, Hradec u Opavy a zejména Landek.\n\nMnoho vesnic i dvorů na Hlučínsku vzniklo kolonizací pohraničního území v 1. polovině 13. století, kdy se ze zalesněné půdy žďářením a mýcením vytvářely nové osevní plochy, některé existovaly již na konci 12. století. Řada vesnic vznikla díky velehradskému klášteru – na počátku 13. století Hoštice a Píšť, později Chlebičov, Bolatice, Hať, Darkovice a Vřesina. Nejstarší písemné zmínky mají již z konce 12. století Oldřišov a Kobeřice, z první poloviny 13. století Kravaře, Darkovice a Hať, z druhé poloviny 13. století Vřesina, z první poloviny 14. století Hlučín a Kozmice, z druhé poloviny 14. století Darkovičky, Bobrovníky a Dobroslavice, z první poloviny 15. století pak Děhylov.\n\nNejstarší dějiny města Hlučína je třeba hledat na listinách o hradu Landeku, neboť v těchto nejstarších dobách k tomuto hradu náležel. Předpokládá se, že zakládací listinu, která se nám však nedochovala, vydal český král Přemysl Otakar II. K založení města Hlučína došlo pravděpodobně v roce 1256, kdy český král přijel do Opavy, aby se zde zabýval regionálními záležitostmi. Město Hlučín bylo městem poddanským, ležícím na křižovatce obchodní cesty z Opavy do Moravské Ostravy se spojnicí z Bílovecka do Ratiboře. Nejstarší dochovaná listina města je z roku 1303 a dává jasně najevo, že Hlučín je městem, dokládá existenci fojta, řemeslníků a městského práva. Hlučín s hradem Landekem byl až do poloviny 15. století zeměpanským majetkem. Pánem města byl na počátku jeho existence pán Landeku Žibřid Barut, zastupující opavského knížete Mikuláše I., mimomanželského syna Přemysla Otakara II. Po Mikuláši I. vládl nad Hlučínem jeho syn Mikuláš II. a vnuk Mikuláš III., který dal město do zástavy knížatům Olešnicko-Kozelským.\n\nDo soukromého vlastnictví přišlo město Hlučín až v roce 1473, kdy jej koupili páni z Poděbrad a Kunštátu. V roce 1475 si Hlučínsko podrobil uherský král Matyáš Korvín, který bojoval proti \"husitskému králi\" Jiřímu z Poděbrad, Hlučín se tak dostává do rukou krále. Dne 4. září 1492 z rozhodnutí krále Vladislava Jagellonského byl Hlučín přidělen ke knížectví těšínskému.\n\nVrchnost hlučínského panství sídlila na hradě Landeku až do konce 15. století. Hrad byl rozbořen nejspíše v česko-uherských válkách a správa panství byla přenesena do Hlučína. Hlučínský zámek byl postaven v pozdně gotickém slohu na základech staré gotické tvrze. Je zachován pozdně gotický portál s letopočtem 1525.\n\nNa počátku 16. století panství patřilo rodině Vlčků, kteří byli za věrné služby panovníkovi povýšeni do stavu svobodných pánů s přísudkem páni z Hlučína a Dobrozemice. V roce 1518 koupil zámek a město Hlučín i s přilehlými vesnicemi pan Bernard ze Zvole. V roce 1542 připadlo hlučínské panství významnému slezskému rodu Bruntálských z Vrbna. V roce 1629 se stávají vlastníky panství Gašínští z Gašína, kteří ho drželi až do roku 1727. Po Gašínských náleželo hlučínské panství rodu Gianini (1727–1772). Jedním z dalších majitelů města Hlučína a okolních vesnic se stal Adam Josef, svobodný pán Gruttschreiber, za jehož vlády došlo k objevení dvou ložisek uhlí u Petřkovic na jihovýchodní straně Landeku a byla zahájena těžba. Od roku 1845 patřilo hlučínské panství Rothschildům.\n\nPruská éra (historická epocha mezi léty 1742–1920) představovala na Hlučínsku dobu osmi až devíti generací a byla vyplněna převratnými změnami v oblasti hospodářské, politické i národotvorné. Zasáhla hluboko do života Hlučíňanů a zanechala v něm trvalé stopy.\n\nMezi územím, které na základě mírové smlouvy, uzavřené po první slezské válce mezi Pruskem a Rakouskem 28. července 1742 ve Vratislavi, získal pruský král Fridrich II., byla také polovina knížectví opavského, dnešní Hlučínsko. Friedrich II. zavedl v obsazeném Slezsku pruskou správu. Šlechta, duchovenstvo, ani hlučínští měšťané nepřijali pruskou vládu s nadšením. Následovalo více než dvacetileté období válek, které přinesly obyvatelům Hlučínska nemálo útrap. Platilo to zejména o druhé (1744–1745) a třetí (1756–1763) slezské válce, kdy Hlučín a jeho okolní vesnice byly obsazeny střídavě pruským a rakouským vojskem. Odtržení Hlučínska od mateřské země přivodilo zásadní změny nejen v jeho politickém a kulturním postavení, ale také v jeho hospodářském životě, Hlučínsko se ocitlo na periferii Pruského Slezska. Tradiční obchodní cesta, která vedla přes Opavu do Hlučína, a dále do Krakova, byla přeložena na druhý břeh řeky Opavy. To všechno mělo negativní důsledky na hlučínské a benešovské jarmarky a na místní řemeslníky a obchodníky. Hluboké zásahy do hospodářské struktury a izolovanost Hlučínska přivodily i hluboké změny sociální. Hned po násilném připojení k Prusku bylo odstraněno české úřadování a nahrazeno německým. Čeština, resp. moravština, zůstala jen v kostele a ve škole. Od zavedení němčiny ve Slezsku si Friedrich II. sliboval jako přívrženec osvícenské filosofie hospodářské povznesení této provincie. V roce 1756 vyšlo nařízení, že do škol smějí být ustavováni jen učitelé, kteří umějí moravsky i německy. V roce 1764 byla nařízením zavedena do škol němčina a ustanoveni němečtí učitelé, kteří se někdy nedokázali s místním moravským obyvatelstvem domluvit. Obrat v reorganizaci školství nastal díky zásadám zaháňského opata a školského reformátora Johanna Felbigra (1724–1788). Školství, které bylo dosud záležitostí církve, se stává záležitostí státu. Učitelé museli znát vedle němčiny také mateřskou řeč žáků. Soustavná germanizace začala na Hlučínsku teprve po roce 1871, tedy po sjednocení Německa.\n\nVzdor naznačenému národně politickému vývoji v posledních desetiletích před první světovou válkou, hlásilo se obyvatelstvo na Hlučínsku při oficiálních sčítání lidu k moravštině jako ke svému mateřskému jazyku. Tak podle sčítání lidu k 1. 12. 1905 z 45 743 obyvatel to byli 39 924, tj. 87,3 %. Naproti tomu němčinu jako svou mateřštinu uvedlo 4 827 obyvatel, tj. 10,5 %. Postupem času zde oficiálně tratil moravský jazyk na významu – vedle školy, vojenské služby, úřadování atd. měla na prosazení němčiny největší vliv skutečnost, že velká část ekonomicky činného obyvatelstva nalézala svou obživu v německém vnitrozemí, kde by se bez znalosti němčiny nemohla obejít. Moravština se tak postupně stávala hovorovým jazykem, kterého se používalo doma a v kostele. Před rokem 1920 bylo celkové smýšlení obyvatelstva na Hlučínsku německé. Hlučíňané o sobě říkali, že jsou Moravci, ale smýšlením byli Němci.\n\nNázev Hlučínsko nebyl 4. února 1920, kdy bylo toto území připojeno k ČSR, ještě užíván. Tehdy se mluvilo o části Ratibořska. Hlučínské obyvatelstvo přijímalo připojení Hlučínska k ČSR s nedůvěrou, situace nebyla v tomto regionu jednoduchá. Na stranu nové státní moci se nepostavilo katolické duchovenstvo, které zde mělo již tradičně silný vliv na obyvatelstvo. Zvlášť důležitou pro Hlučíňany byla v té době otázka jejich uplatnění na československém pracovním trhu. V krajovém tisku se tehdy psalo o 3 000 nezaměstnaných na Hlučínsku. Rovněž v době Velké hospodářské krize, která vypukla v roce 1929 a zasáhla s určitým zpožděním i Československo, bylo Hlučínsko citelně postiženo. Souviselo to s tím, že bylo až na dva kamenouhelné doly v Petřkovicích a několik malých závodů bez většího průmyslu. Větší polovina hlučínského obyvatelstva byla odkázána na práci v Ostravě, Opavě anebo také v Německu. Smutné průvodní jevy Velké hospodářské krize na Hlučínsku jsou klíčem k pochopení, proč zde docházelo od počátku 30. let k tak radikálním změnám na politické scéně a proč se Hlučínsko stalo v parlamentních volbách v roce 1935 tak snadnou kořistí Henleinovy Sudetoněmecké strany. Po těchto parlamentních volbách zde dostal sled politických událostí rychlý spád směřující k mnichovskému diktátu a posléze spolu s územím tzv. Sudet v říjnu 1938 k připojení Hlučínska k Německu.\n\nHlučínsko bylo zabráno německou brannou mocí na základě Mnichovské dohody jako součást tzv. 5. pásma. Rodilí Hlučíňané ztratili v říjnu 1938 automaticky československou státní příslušnost a získali zpět německou. První vojenské odvody mladších ročníků proběhly na Hlučínsku již v lednu 1939, takže mnozí se již v září 1939 zúčastnili válečného tažení proti Polsku. Hlučínsko se stalo po německém záboru v říjnu 1938 součástí slezské provincie, a to okresu Ratiboř a vládního obvodu Opolí, tedy staré Německé říše. V roce 1943 se začal život na Hlučínsku radikálně měnit a podobat se životu v polním táboře. Docházelo k totální mobilizaci pracovních sil, a to odrostlých chlapců, žen, dívek i přestárlých lidí.\n\nO změnách v průběhu války vypovídaly „návštěvy“ amerických a anglických bombardérů, které se poprvé objevily nad Hlučínem v červnu 1944. Nálety sovětských letadel pak avizovaly blížící se frontu. Osvobozovací boje byly na území Hlučínska nesmírně obtížné, protože německá obrana se mohla opírat o původně československé opevnění vybudované v letech 1936–38. Za celou dobu války narukovalo z Hlučínska k německé armádě na 12 000 mužů. 5 000 se vrátilo zraněných či zmrzačených, 3 000 se nevrátilo vůbec.\n\nPo ukončení války byl stav průmyslu na Hlučínsku jen málo povzbudivý. V podstatě zde byly jenom dva uhelné doly Anselm a Oskar v Petřkovicích a jeden závod v Dolním Benešově. Situace těsně po válce byla velmi složitá. Němečtí starostové přestali úřadovat a obce se ocitly bez jakéhokoli řízení, třebaže se právě teď před nimi nakupily neodkladné úkoly, související se základními potřebami obyvatelstva. Zakládaly se místní správní orgány, také okresní s napojením na zemské a ústřední orgány. Obtížné bylo rozpoznat, kdo je zde Čech a kdo Němec. Bezprostředně po skončení války převládal v místních politických kruzích názor, že všichni rodilí Hlučíňané jsou Němci. To vše mělo značný význam, protože o určení národnosti se opíral postup úřadů ve věci státního občanství, národní očisty, majetkových konfiskací nebo odsunu.\n\nAni 50. léta tzv. „hlučínský problém“ neuzavřela. Pokračovaly „očistné“ akce, nastal nebývalý pohyb obyvatelstva za prací a do nových sídlišť mimo Hlučínsko, nemluvě o nuceném přechodu zemědělců a řemeslníků do řízených struktur v rámci nastupující socializace. To vše narušilo dosavadní způsob života Hlučínska a jeho zvláštní ráz. V roce 1960 končí čtyřicetiletá éra hlučínského okresu a ten se stává součástí okresu Opava.\n\nOd nepaměti vedla přes město Hlučín stará obchodní cesta, zvaná též „Jantarová“, z Polska směrem k Opavě. Formani jezdili s různým zbožím, hnali s sebou mnoho dobytka a měli zde svoji zastávku. Byl zde velký odbyt vína a v době jarmarků se na čtyřech místech šenkovalo.\n\nZ roku 1628 pochází hlučínský urbář. Je to objemný zachovalý rukopis, který je uložen v archívu knížat z Lichtensteina ve Vídni. Z tohoto urbáře se lze dovědět jména všech majitelů domů ve městě, pode zdí a na předměstí, to je za hradbami, které domy jsou po požáru pusté a kolik který majitel domu musel platit daně. Toho roku je uvnitř města 57 domů obydlených a ještě 9 pustých (po požáru v roce 1616 lidé opouštěli město). Pode zdí, která stojí uvnitř opevněného města je 25 domů obydlených a 7 pustých. Na valech, to je za zdí města, je 32 domů obydlených a 3 pusté. V roce 1661 žilo ve městě 368 obyvatel, mezi starousedlé hlučínské rodiny patří rodiny Králíčků, Trávničků, Plačků, Milenků, Polášků, Předměstských, Pieščinkové, Foltýnkové, Jesenští, Drgoschové, Očkové, Frýdečtí, Barabáši, Vidláci, aj.\n\nV roce 1758 počet usedlých obyvatel 900, kromě tří protestantů všichni katolíci. V roce 1817 dostává náměstí zvané „rynek“ lepší vzhled. Uprostřed náměstí byla postavena kašna zvaná „kadža“. Předtím byl na tom místě malý rybník zvaný „velká kaluža“, kde v době jarmarku napájeli sedláci své koně. Okolo „velké kaluže“ byly keře. V roce 1825 jsou obyvatelé města většinou katolíci. Ve městě však žije 112 občanů židovského vyznání a 5 evangelíků. Židé, kterých neustále přibývá, se scházejí v modlitebně. V roce 1840 se dohodli, že si místo modlitebny postaví synagogu v blízkosti náměstí na valech. V roce 1841 žilo ve městě 244 židů. Evangelíků bylo v roce 1843 – 24. Ostatní obyvatelé ve městě jsou katolíci.\n\nV roce 1865 byly zřízeny petrolejové pouliční lampy. V roce 1879 bylo náměstí, které bylo až do toho roku pokryto štěrkem, vydlážděno kamením (kočičí hlavy). V roce 1905 má Hlučín 2949 obyvatel, z toho 2838 katolíků, 69 protestantů, 35 židů a 7 jiné víry. V roce 1911 byl Hlučín sídlem okresního soudu, matričního a okrskového úřadu, okresního inspektora, stály zde 2 katolické kostely a jeden evangelický, který náležel k ratibořské faře, jedna synagoga, sirotčinec, nemocnice, lékárna a ve městě působili 2 lékaři.\n\nHlučínský děkanát lze zařadit v rámci ostravsko-opavské diecéze k místům, kde má tradiční křesťanská víra pevné místo v každodenním životě obyvatel měst a obcí. Farnosti na sever od řek Opavy a Odry se v 18. století staly na dlouhých dvě stě let součástí Pruska. Také historické souvislosti událostí 20. století se odrazily na životních osudech lidí, pro něž se víra stala neměnným pilířem v dobách, kdy se posouvaly hranice a měnila státní příslušnost. Život na Hlučínsku je dodnes úzce propojen s aktivitami farností. Lidé se pečlivě starají nejen o své domy, ale také o kostely, kaple, boží muka a každý křížek u polní cesty.\n\nNásilným připojením Hlučínska k Prusku v roce 1742 byly dosavadní tradiční obchodní cesty buďto přerušeny nebo alespoň silně narušeny. Tzv. solná cesta vedla nově od Opavy jižním směrem podél nové hranice tj. na Hrabyň a Velkou Polom a odtud do Svinova. Tím utrpěl hospodářský význam města Hlučína, Benešova i Kravař. Území Hlučínska se ocitlo v určité izolaci. Situace se nezlepšila ani v době, kdy se v Prusku i Rakousku budovala železniční trať. Trať z Kozlí do Ratiboře byla otevřena již 1. ledna 1846 a odtud do Annaberku 1. května 1847, přičemž bezprostřední napojení na Severní dráhu císaře Ferdinanda u Bohumína bylo provedeno 1. září 1848. Tzv. Vilémova dráha měla z Ratiboře tyto zastávky: Tvorkov, Křižanovice, Annaberk (vše dnes Polsko), státní hranice, Bohumín. Původně byla projektována i odbočka z Annaberku přes Hať do Hlučína s odbočkami do Kravař a Petřkovic. Její výstavba byla povolena zákonem z 28. července 1909. Bohužel projekt této odbočky zůstal na papíře a tak obyvatelé severní a severozápadní části Hlučínska mohli jedině používat poměrně blízkých zastávek trati Vilémovy dráhy. Trať Opava-Ratiboř přes Kravaře, Bolatice, Štěpánkovice a Chuchelnou byla vybudována až v roce 1895, tedy poměrně pozdě (vždyť trať Opava-Svinov byla zprovozněna již v roce 1855). Odbočka z Kravař přes Benešov do Hlučína byla otevřena až 28. října 1913. Trať měla pokračovat přes Petřkovice do Bohumína, končila však v Koblově. V roce 1950 trať přestavěna na tramvajovou a napojena na ostravskou síť. Úsek Hlučín–Přívoz byl zrušen v roce 1982.\n\nV době, kdy vznikala moderní průmyslová společnost, byla věnována značná pozornost i silniční síti. V letech 1846 až 1850 byla vybudována, resp. přebudována okresní silnice z Ratiboře do Opavy přes Sudice, Hněvošice a Pusté Jakartice. V předchozích dvou letech byla totiž již vybudována silnice z Opavy k Pustým Jakarticím. Západní a severozápadní část Hlučínska tím nepochybně získala. V druhé polovině 60. let 19. století byla vybudována silnice z Kopanin přes Suchdol a Bojanov (Polsko) do Chuchelné, Bolatic a Koutů. Silnice ze Suchdolu přes Tvorkov (Polsko) a Hať do Hlučína byla dokončena v roce 1869 a znamenala první přímé silniční spojení Hlučína s Ratiboří. Obě tyto komunikace byly výrazem toho, že hlavní spád směřoval z Hlučína do Ratiboře, od roku 1818 okresního města i pro hlučínské obce. Silnice z Annaberku (Polsko) přes Šilheřovice do Markvartovic byla zprovozněna na podzim roku 1872 a pokračovala dále k Ludgeřovicím a do Hlučína. Poslední úsek této silnice byl součástí silničního tahu Petřkovice-Hlučín-Benešov-Kravaře-Malé Hoštice. Tato silnice, která byla na počátku 60. let 19. století přebudována na okresní, byla vlastně jedinou silniční tepnou, vhodnou pro přepravu větších nákladů z Hlučínska na rakouskou stranu. I v tom se projevovala izolovanost Hlučínska.\n\nHlučín leží na nevýrazné terénní vlně mezi nivou řeky Opavy a drobným potokem tekoucím od Darkoviček; jejich nevýrazné rozvodí probíhá od severu k jihu středem města. Od jádra města se terén svažuje k jihozápadu do říční nivy. Jižně od města se nad řekou zvedá ostrožna Vinné hory, na jejímž vrcholu vznikl dvůr. Město bylo založeno Přemyslem Otakarem II. jako tržní středisko zeměpanského statku s centrem na hradě Landeku. Leželo na křižovatce cesty z Opavy do Moravské Ostravy se spojnicí z Bílovecka a Klimkovicka do Ratiboře, která pod městem překonávala řeku Opavu. Město bylo pravděpodobně založeno na místě nějaké starší vsi, neboť pro nově lokované město by bylo možno očekávat jméno s koncovkou \"-stadt\". Struktura starší vsi se však v půdorysu nijak neprojevila. Hypotézu o předlokačním původu Dlouhé vsi nebo jejího předchůdce v tomto prostoru nelze zcela vyloučit. Dlouhá ves tvoří na jižní a jihovýchodní straně tangentu města podél cesty od řeky. O předlokačním původu této vsi by svědčil i průběh komunikací, které se s výjimkou opavské cesty městu vyhýbají a město je jakoby z boku připojeno ke starší cestě tvořící osu Dlouhé vsi i Ostravského předměstí, na němž se (u hřbitovního kostela) rozděluje směrem na Ludgeřovice, Petřkovice a Landek (k východu) a na Darkovičky a Ratiboř (k severu). Pokud by město vzniklo v neosídleném prostoru, jistě by tranzitní cesty vycházely přímo z něho. Dlouhá ves je však podle dostupných pramenů připomínaná až k roku 1350.\nHlučín patří z hlediska půdorysného schématu mezi kompozičně velmi vytříbené ortogonální městské lokace. Na rozdíl od mnoha slezských měst zde nebylo užito podélné lokační schéma, ale schéma výjimečně koncentrické. Základem půdorysu je velké, téměř čtvercové náměstí s dvojicemi ortogonálních ulic vycházejících z koutů náměstí. Jihozápadní část města zaujal farní kostel se samostatně opevněnou tvrzí. Město bylo jistě od počátku opevněno, přičemž opevnění vytvořilo velmi pravidelný ovál, sledovaný vyjma jihozápadní strany okružní příhradební ulicí. Koncem 15. či počátkem 16. století nahradily starší fortifikace hradby. Nejpozději od této doby, ale zřejmě od počátku vedly do města jen dvě brány: západní Opavská a východní Ostravská. Údajně roku 1538 byl na ostravském předměstí postaven dřevěný hřbitovní kostel sv. Markéty. Předměstská zástavba byla zřejmě vždy omezena na Dlouhou Ves a navazující Ostravské předměstí, kde zástavba pokračovala od hřbitovního kostela jak k východu (k Ostravě), tak k severozápadu (k Ratiboři). Svah pod kostelem a tvrzí nebyl nikdy zastavěn (později zde vznikl rozsáhlý zámecký park). Při opavské cestě se postupně zformovat velký dvůr (\"Vorwerk Hultschin\").\n\nPravděpodobně ke konci 18. století začala kolonizace lánové plužiny táhnoucí se od Dlouhé vsi a Ostravského předměstí v jednotné parcelaci k jihovýchodu. Rozptýlená skupina drobných usedlostí vznikla podél polní cesty ze dvora Vinná hora ke stodolám na východním konci Ostravského předměstí. Přímá cesta vybíhající od těchto stodol k jihozápadu (paralelní s ostravskou cestou) se stala základem parcelace osady Rovniny, jejíž zástavba se postupně přibližovala k městu. Přibližně ve stejné vzdálenosti od města vznikla při cestě do osady Malánky a vsi Bobrovníky drobná rozptýlená osada Jasénky. Již úplně bez kontaktu s městem byla na hranici hlučínského a ludgeřovického katastru založena osada Vrablovec.\n\nNovodobý vývoj se pohraničnímu městu dlouho vyhýbal. Z významnějších staveb vznikl jen německý evangelický kostel (1862). Jak ukazuje první známý katastrální plán města z roku 1931, nedošlo ani do té doby k výraznějšímu urbanistickému vývoji, přestože počet domů mírně vzrostl. Částečný rozvoj zaznamenalo jen území mezi městem a nádražím, kde vznikly nové školní budovy a kolonie úřednických domů.\n\nTeprve po osvobození v roce 1945, během něhož město jako jedno z mála ve Slezsku nepostihly větší destrukce, nastala nová etapa vývoje města, které se od 60. let rozvíjelo jako přidružené jádro ostravské aglomerace, napojené na tramvajovou (dočasně) a později i autobusovou ostravskou městskou dopravu. Dobudováno bylo sídliště severozápadně od nádraží, ale největší panelové sídliště vzniklo mezi Rovninami a Jasénkami. Současně však došlo k některým necitlivým zásahům po obvodu vnitřního města, které po jižní straně obkroužil silniční obchvat s autobusovým nádražím.\n\nVlastní jádro města zůstalo poměrně dobře zachováno. Náměstí je obestavěno převážně jednopatrovými domy, někdy s půdním polopatrem, většinou na středověkých parcelách. Jejich stavební jádra nejsou mladší než ze 17. století. Všechny domy byly přestavěny a některé nově vystavěny ve 2. polovině 19. století či po roce 1900.\n\nPravidelná náměstí vděčí za svůj tvar cílené kolonizaci, která se šířila z Francie (12. století), přes Německo až do českých zemí (13. století), kde představovala posílení vlády Přemyslovců.\n\nV roce 1909 byla započata stavba léčebného domu, který byl dokončen v následujícím roce a 6. července 1910 děkanem Stankem slavnostně vysvěcen. Je to dnešní ústav sociální péče, Celní ul.č. 409. Tento léčebný ústav byl určen nejen pro zotavení, ale také pro ty, kteří potřebovali opatrování. Několik lůžek bylo vyčleněno pro chudé a nemajetné. Léčebna měla 26 pokojů s 38 lůžky. Okolo budovy byl zřízen nádherný park se zahradou, kterou navrhl a založil zahradník – krajinář Jaroschek z Horního Hlohova. Konaly se zde exercicie (duchovní cvičení) a jiné příležitostné podniky.\n\nV roce 1913 byla předána do užívání železniční trať Hlučín-Kravaře, čímž město Hlučín získalo spojení s Opavou, Ratiboří, Berlínem a Vídní. Postavením této trati se velmi změnila krajina, která je nově poznamenána vysokými náspy, zářezy do vyvýšenin a přemostěním silnic. Nádražím procházelo šest kolejí. Byly postaveny dvě výtopny pro lokomotivy a před každou z nich byly postaveny čisticí jámy. V sousedství nádražní budovy bylo postaveno skladiště pro přepravované zboží, nájezd, můstková váha, studně, větřák a vodojem. Nová železniční stanice byla postavena mimo město, hodně daleko od posledních obytných domů. Ve volném prostoru se počítalo do budoucnosti s výstavbou. Území mezi městem a nádražím zaznamenalo ve 30. letech 20. století částečný rozvoj, vznikly zde školní budovy.\n\nKromě zachovalých sakrálních staveb, o kterých je zmínka v oddílu památky, existoval v Hlučíně také kostel sv. Maří Magdaleny a kaple sv. Jana Nepomuckého, památky, které se nedochovaly.\n\nV místech, kde je dnes autobusové nádraží, stál kostel sv. Maří Magdaleny, o kterém je první zmínka již v roce 1596. Kdy a kým byl kostel postaven není známo. Z kronikářských záznamů se dovídáme, že byl prostorný, masivně postavený a měl klenutí. V kostele se nacházely dva oltáře. Kazatelna stála pod velkou lípou na pokraji cesty do Darkoviček. Kostel byl panským majetkem a stál na panské půdě, neměl údajně žádných nadací, proto čím dál tím víc chátral. Když bylo nanejvýš nutné opatřit kostel novou střechou, panství chtělo kostel darovat městu s podmínkou, že provede opravu. Ale protože panovala veliká bída, a ve městě už byly dva kostely, město odmítlo tento dar. Panství se rozhodlo kostel zbourat. Stalo se tak v roce 1776. Z cihel byly postaveny nové čelední domky. Kostel měl dva překrásné oltářní obrazy, a to obraz sv. Maří Magdalény a obraz sv. Floriana. Tyto obrazy byly darovány kostelu v Ludgeřovicích. V pozdější době byly při provádění stavebních prací nalezeny kosterní ostatky. Okolo kostela byl pravděpodobně ve starší době hřbitov.\n\nHrabě Jan Josef z Gašína nechal v roce 1725 postavit na náměstí kapli sv. Jana Nepomuckého a sochu téhož světce. Ke kapli přicházela každoročně procesí z okolních vesnic. V březnu 1761 při velkém požáru, který zachvátil téměř celé náměstí, jiskra zapálila i střechu kaple. Žárem pukalo zdivo a spadlo klenutí stropu. Kaple byla opravena v roce 1796. Z rákosí byl zhotoven nový strop, byla vymalována a byla opravena fasáda i střecha. V roce 1840, při opravě střechy, právě když byla původní střecha sundána, strhl se silný déšť, který na kapli způsobil velkou škodu. Zejména nenahraditelně poškodil krásně malovaný strop. V roce 1850 byla kaple značně poškozena, a přestože byl mezi obyvatelstvem velký nedostatek peněz, byla získána potřebná částka na opravu. Kaple byla zbourána v roce 1940. Při rekonstrukci náměstí v roce 2005 byl tento zaniklý objekt připomenut v dlažbě, stejně jako cesta, která úhlopříčně procházela náměstím.\n\nVe městě je zachováno několik částí městského opevnění.\n\nFarní kostel je památkově chráněná sakrální stavba, patřící mezi hlavní dominanty města. Sousedí se zámkem.\n\nZámek je jedna z nejvýznamnějších historických staveb na území města Hlučína, spolu s areálem parku vymezuje rozsah historického jádra města. Zámek a areál parku, Kostelní ulice čp. 286/4, p.č. 453/1, 454, 455, 456/3, se nachází jižně od náměstí, nedaleko kostela sv. Jana Křtitele. Jsou evidovány jako kulturní památka ev.č. 20890/8-1371. Zámek je jednopatrová budova o třech nestejně dlouhých křídlech na půdorysu U. Přibližně v ose hlavního křídla je vchod završený hrotitým obloukem s jednoduše profilovaným ostěním, umístěným v mělkém výklenku. Zdi jsou zpevněny nízkými opěráky, nároží bosována, etáže odděleny lisénou, pod okrajem střechy římsa. Zdivo je omítnuto. Nad portálem je deska s vtesanými iniciálami a letopočtem 1525. Před hlavním průčelím je patrný příkop. Střecha je valbová. V průčelí v 1. patře 13 okenních os, v přízemí 16. Zámecký park je malá parková plocha, která tvoří doprovodnou zeleň zámecké budovy a nachází se ve východní části před budovou zámku. Severozápadní okraj tvoří státní silnice. Park je součástí památkového souboru, který je zařazen do IV. kategorie hodnocení – jedná se o parkové plochy botanicky i architektonicky málo významné. Význam této zeleně spočívá jen v dotvoření a začlenění dané plochy k budově zámečku. Nemá zvláštní architektonické ani dendrologické hodnoty. Dochovala se část zámecké zdi, která původně uzavírala celé město.\n\nZámek je postaven na místě původně středověké tvrze, poprvé připomínané v roce 1439 (označena jako zámek); tvoří snad jádro jižního křídla zámku. Byla upravována roku 1525 pány ze Zvole. V pozdním 16. století bylo vestavěno prostřední (východní) křídlo s dvorními arkádami, zazděnými při přestavbě po požáru roku 1616, nebo pravděpodobněji až kolem roku 1733, kdy začala přeměna na zámek. Po požárech v letech 1616 a 1621 byla tvrz záhy opravena za účasti italského stavitele J. Vlacha. Originál listiny, která pojednává o přestavbě, pochází z 9. září 1624 a je uložen v Zemském archívu v Praze. Roku 1733 bylo asi přistavěno severní a rozšířeno jižní křídlo. Roku 1808 byla zbořena hodinová věž a roku 1811 došlo ke zbourání části jižního křídla. V 19. a 20. století prodělal zámek četné úpravy, které setřely starší slohový charakter stavby.\n\nJeden z mála dochovaných objektů drobné sakrální architektury v Hlučíně, kaple Panny Marie, kulturní památka ev.č. 101813 stojí na rohu ulic Písečná a Cihelní, na pozemku p.č. 3067. Literatura uvádí, že se jedná o barokní stavbu z roku 1690. Kaple vyrůstá z půdorysu čtyřúhelníku s půlkruhovým závěrem. Průčelí je prolomeno vstupem s půlkruhovým záklenkem. Nad dveřmi je v bílé stuze nápis: A V E - M A R I A. V roce 2006 kaple prošla rozsáhlou rekonstrukcí, která jí vrátila její původní podobu.\n\nHistorická stavba barokního založení je součástí urbanistického celku zahrnujícího sousední farní kostel a blízký zámek. Fara je v pramenech připomínána k roku 1508 (dřevěná stavba). Nynější zděná budova byla postavena mezi léty 1780–1782, na starších, pravděpodobně renesančních základech. Při přestavbě roku 1841 byl objekt spojen s hradební baštou, v níž byla knihovna. Bašta byla zbořena za faráře Joachima Richtarského (1872–1887) a do tohoto prostoru byla počátkem 20. století rozšířena farní budova (plány z roku 1909). Budova fary, která se nachází na pozemku p.č. 407/1, na ul. Farní čp. 284/7 a je kulturní památkou evidovanou pod č. 102851, je dvoupodlažní podsklepená budova s valbovou střechou. Hlavní, severozápadní fasása je obrácená ke kostelu. Je desetiosá, přičemž jsou patrné odlišnosti ve výzdobě starší levé části (šest os) a jižní dostavby z počátku 20. století (4 osy), i když celkový výraz je sjednocený. Mladší část budovy zdobí lizénový rámec, který je nahoře segmentově prohnutý a zespodu lemuje oválné, mřížovitě členěné volské oko vedoucí na půdu. Okénko je zasazeno v malém segmentovém štítu, ukončeném korunní římsou.\n\nHřbitovní kostel postavený v roce 1820.\n\nKostel v historizujícím stylu z 60. let 19. století.\n\nStará hlučínská radnice, která stála již před rokem 1616 a v tomto roce vyhořela, stála na jižní straně náměstí, v místě dnešního domu Slezan. V roce 1659 si město postavilo novou dřevěnou radnici na východní straně náměstí, v místě kde stojí dnešní radnice, ale byla rozlohou menší, než dnešní radnice.\n\nDalší stavba radniční budovy na stejném místě byla dokončena v roce 1765. Radnice měla klenuté stropy a šindelovou střechu. V roce 1791 si benešovské panství pronajalo sklepní prostory radnice jako vinný sklad. Na jaře 1820 se začalo s výstavbou dřevěné radniční věže a téhož roku byla dokončena. V následujícím roce byly na věži umístěny radniční hodiny. Na věži byl také umístěn požární zvon. V roce 1863 byla tato radniční věž stržena pro hrozící sesutí. V roce 1867 bylo započato se stavbou nové radnice, následujícího roku byla dokončena. Radnice je chloubou města. Vedle vysokého přízemí má dva vchody, dvě poschodí, moderní, rovnou střechu. Nalézá se v ní jedna dvorana neboli zasedací síň a 22 úředních místností. První poschodí bylo pronajato soudu, druhé sloužilo magistrátu. Náklady na výstavbu nové radnice činily 15 000 tolarů. V téže době byla ve dvoře radnice postavena rovněž městská věznice.\n\nDnešní budova radnice je pozdně klasicistní stavba z roku 1868 s novodobým balkónovým portikem, nachází se uprostřed jihovýchodní strany náměstí. Uvnitř budovy je umístěna kamenná deska z doby před rokem 1536 s erbem Bernarda ze Zvole.\n\nMěstský dům, bývalá restaurace \"Slezan\" byl postaven na starších základech (stála zde také stará radnice), urbanisticky vymezuje a definuje náměstí a přispívá (i přes četné přestavby a nemnoho dochovaných původních prvků) k ucelenější představě o historické podobě náměstí v Hlučíně. Dokládá historické události spojené s dělnickým hnutím po první světové válce. Je to kulturní památka evidovaná pod č. 34959/8-2973, dům stojí na pozemku p.č. 428, Mírové náměstí 32. Městský typ domu, nárožní, v ulicové frontě, pozdější přístavba se sálem, 19. století.\n\nDům čp. 174 je jediný intaktně dochovaný objekt z režného zdiva v Hlučíně. Objekt se nachází v městské památkové zóně Hlučín, v exponovaném území, které vykazuje značné urbanistické hodnoty. Jedná se o rohový dvoupodlažní, částečně podsklepený obytný dům na půdoryse ve tvaru \"L\". Budova je zastřešena kombinací dvou sedlových střech s krytinou z betonových tašek. Okna jsou dřevěná, okenní křídla vyřezávaná, dělená do tvaru latinského kříže. Fasáda objektu je z režného zdiva, neomítaná. Z tohoto materiálu jsou také prvky, které tvoří profilaci fasády. Roh domu je zkosený, v nice se nachází plastika Panny Marie. Zkosené nároží s nikou je ukončeno atikou ve tvaru stříšky. Dům byl postaven patrně v období výstavby cihelné architektury v období po roce 1880. Nachází se na pozemku parc.č. 88 v k.ú. Hlučín a je kulturní památkou ev.č. 103228.\n\nV roce 1885 věnoval baron Rothschild dříví na stavbu věže pro sušení hadic, která mohla rovněž sloužit jako pozorovatelna pro sledování případného požáru. 17. srpna 1886 měli hasiči velkou slavnost, světila se věž na sušení hadic. Objekt sušárny hadic je typologicky jedinečnou stavbou, která dokládá vývoj architektury hasičských zbrojnic na českém území. Tato kulturní památka ev.č. 101398 se nachází v areálu školy na ulici Školní, na pozemku p.č. 307. Sušárna sestává ze třípodlažní věže zakončené sedlovou střechou, ke které na okapových stranách přiléhají malá přízemní křídla s pultovými střechami. Přízemí z režného cihelného zdiva hrázděné, věž dřevěná, svisle kladené desky bez lištování. Podezdívka kamenná. V horních dvou podlažích štítové strany věže dvojice dvoukřídlých okenic. Přízemí věže přístupné segmentově ukončenými dřevěnými vraty.\n\nVilém Wetekamp byl ředitelem Rothschildových statků v Dolním Benešově a předseda evangelického kostela v Hlučíně. Stavba hrobky byla dokončena v roce 1898, v říjnu téhož roku byl Vilém Wetekamp v této hrobce pohřben.\n\nMalá stavba čtvercového půdorysu. Vnitřek mauzolea je zaklenut křížovou hřebínkovou klenbou s pilastrovým členěním stěn. Fasády jsou zdobeny bosáží. Hlavní průčelí je završeno trojúhelníkovým štítem s velkou reliéfní hlavou anděla. Na vrcholu kopulovité střechy je socha ženy s vavřínovou ratolestí s víkem. Stavba je kamenná, zevně neomítnutá, stojí na pozemku p.č. 183, poblíž evangelického kostela, na bývalém evangelickém hřbitově. Jako kulturní památka je evidovaná pod č. 41955/8-1374. Jedná se o příklad doznívající romantické snahy zámožných vrstev, které v 19. století chtěly vyvolat iluzi moci někdejší feudální třídy napodobováním historických staveb.\n\nTypologicky jedinečná stavba spojující progresivní konstrukční řešení (železobeton) s tradičně pojatým zakončením (mansardová střecha). V blízkosti železniční stanice Hlučín, na pozemku p.č. 2223 stojí od roku 1913 na osmiúhelném půdoryse věžová železobetonová omítaná stavba vodárny, evidované jako kulturní památka pod č. 101521. Střední válcové těleso kruhového půdorysu, ve kterém je umístěno schodiště, nese přesahující osmiúhelnou nádrž podepřenou po obvodu osmi čtyřhrannými pilíři. Jednotlivá pole pláště nádrže jsou prolomena dvěma obdélnými okenními otvory nad sebou. Střecha mansardová, jehlancová na osmiúhelném půdoryse. Krytina – pálená taška. V každém druhém poli střešního křídla segmentově ukončený arkýř.\n\nObytný dům neznámého autora, jehož výstavba proběhla v letech 1922–1925, původně sloužil pro bydlení profesorů hlučínského gymnázia. Je součástí ojedinělého a historicky cenného souboru tří obytných domů, které navazují na výstavbu gymnázia. Přes úpravy, které budova prodělala, se v ní dochovaly památkově hodnotné konstrukce a prvky: původní dlažba, výplně dveřních a okenních otvorů včetně jejich vitráží, štuková ornamentika a reliéfy fasády. Volně stojící dvoupodlažní zděný dům s podsklepením a půdními bytovými jednotkami se nachází na pozemku p.č. 712/2, na ul. Dr. E. Beneše čp. 587/24, poblíž vlakového nádraží. Je kulturní památkou evidovanou pod č. 103360.\n\nTřípatrová budova v novoklasicistním stylu, půdorysu písmene L s přístavbou tělocvičny a domku pro ředitele. Stavební projekt z pera pražského architekta Bedřicha Bendelmayera postaven v letech 1922–1924 firmami Ing. Vladimír Vlček z Ostravy a Julius a Adolf Vysloužilovi z Opavy. Nápis nad vchodem \"Státní reálné Gymnázium\" a mozaikový malý československý státní znak nad vchodem byly odstraněny během okupace. Stejně tak původní červenobílé sgrafito v duchu geometrické moderny v úrovni druhého patra a malby v tělocvičně byly zničeny rekonstrukcí v 70. a 80. letech.\n\nVývoj designu železničních, silničních, námořních i leteckých dopravních prostředků na počátku 20. století se odrazil i v přemýšlení architektů, kteří často sledovali trend námořní architektury nebo tak zvané „streamlined architecture“. Bratři Šlapetové se shodou okolností setkali v době svého zrání s vůdčími představiteli této tendence. První stavby na Ostravsku a také expozice, prezentovaná na podzim roku 1933 na výstavě Moravskoslezského sdružení výtvarných umělců v Ostravě měly velký ohlas. Vedlo to k nabídkám zakázek dalších vil v tomto regionu a k šanci prosadit tu nový názor na bydlení. Veterinární lékař František Kremer (1894–1970) pocházel z Opavy, veterinární medicínu začal studovat před první světovou válkou ve Vídni. Po válce studia dokončil v Brně a stal se okresním veterinárním lékařem a dozoroval mimo jiné také chov koní v Kravařích. Výsledkem spolupráce zadavatele MVDr. Františka Kremera a architekta Lubomíra Šlapety je aerodynamicky koncipovaný objekt, který má přísnou severní fasádu a ke slunci se otevírá prosklenou zimní zahradou. Vila svébytným způsobem zpracovává inspiraci dílem Franka Lloyda Wrighta či Hanse Scharouna (vila Schminke, Löbau, 1933)\n\nJde o vzácný příklad organické architektury v Česku. Zděná, omítaná dvoupodlažní vila, postavená na obdélném půdoryse je kulturní památkou ev.č. 10611/8-3897. Nachází se v ulici Čs. armády 762/10, na pozemku parcelní číslo 225/7. Uliční průčelí je jednoduše členěné, je zde představěná garáž a vstup do přízemí. Boční strany jsou konvexně vypjaté, stavba je ukončena plochou střechou a obíhající atikou. Horizontální pás luxferů v patře prosvětluje prostor chodby a schodiště. Zahradní průčelí je členěno taktéž horizontálně pásy oken a je zvýrazněno terasou na nepravidelném půdoryse, pod níž je situován skleník.\n\nPevnostní areál Hlučín-Darkovičky je částí fortifikačního systému Československé republiky, který vznikal v letech 1935–1938.\n\nPamátka protifašistického odboje, připomínající osvobozovací boje v roce 1945. Centrální monument pohřebiště tvoří komolý jehlan na podstavci. Za památníkem jsou po obou stranách kamenné desky na sešikmených podstavcích. Vojenský hřbitov se nachází v Ostravské ulici, na křižovatce cest do Ludgeřovic a na Rovniny, je kulturní památkou, evidovanou pod č. 29834/8-2182.\nStrom roste v menším parku na ul. Čs. armády, poblíž autobusového nádraží (pozemek parc.č. 215). Obvod kmene je 300 cm, výška stromu 23 m, šířka koruny 16 m, její výška 18 m. Stáří je odhadováno na 150 let. Strom je vitální a perspektivní.\n\nStrom se nachází v zahradě Domu dětí a mládeže v Hlučíně, Kostelní ul., poblíž kostela sv. Jana Křtitele (pozemek p.č. 456/3). Obvod kmene je 330 cm, výška stromu 26 m, šířka koruny 17 m, její výška 20 m. Strom je velmi mohutný, na území Moravskoslezského kraje jde teprve o druhý javor vyhlášený jako památný strom.\n\nNa Hlučínsku se nachází řada bludných balvanů. Byly zde dopraveny pohybem pevninského ledovce ve starších čtvrtohorách v období haltštatském a v době sálského zalednění.\n\n\n\nNa zeleném štítě v pravé polovině polovina zlatého antonínského kříže na dvou stupních s polokoulí na konci příčného břevna. K němu se nalevo přimyká zlaté písmeno P stejné velikosti na jednom stupni. Uprostřed hlavy štítu je zlatá lilie a v poli štítu je rozmístěno pět šestihrotých zlatých hvězd.\n\nPravá polovina znaku (polovina kříže) je převzata ze znaku Jana Bělíka z Kornic, v letech 1477-1483 správce a potom do roku 1490 majitele Hlučína, zároveň hejtmana knížectví opavského. Levá polovina (písmeno P) je staršího původu a snad ukazuje na některého z dřívějších majitelů města. Lilie je převzata ze znaku Bruntálských z Vrbna, kteří město vlastnili v 16. století. Hvězdy jsou převzaty ze znaku rodu Gašínů.\n\nV samotném Hlučíně je turistům k dispozici sportovně-rekreační areál u rozlehlé plochy jezera. V létě může návštěvníkům nabídnout koupání v jezeře, v upraveném bazénu a v brouzdališti pro děti. Část pláže je vyhrazena nudistům. Pro milovníky sportu je přímo v areálu minigolf, volejbalová hřiště, vlek vodních lyží, půjčovna lodí a vodních kol. Plocha jezera je užívána pro windsurfing. Tuto nabídku doplňuje síť restauračních zařízení, bufetů a prodejních stánků. Ubytování je možné také v penzionu, přímo v areálu.\n\nOkolí Hlučína je vhodné také k pěší turistice. Prochází tudy několik značených turistických stezek, po nichž je možné se dostat k zajímavým bodům a místům v blízkém okolí. Neustále se rozvíjí cykloturistika. Hlučínsko je protkáno sítí cyklostezek místního, regionálního i mezinárodního významu. Podmínky zde najdou jak nároční, tak i rekreační cyklisté.\n\n\n\n\n\n"}
{"id": "22138", "url": "https://cs.wikipedia.org/wiki?curid=22138", "title": "Dub sedmi bratří", "text": "Dub sedmi bratří\n\nDub sedmi bratří je dub letní (\"Quercus robur\") starý asi 350 let o obvodu kmene asi 460 cm a výšce 16 m rostoucí v Českém krasu si 1 km severně od hradu Karlštejn, v katastrálním území Budňany městyse Karlštejn (v blízkosti hranice s územím Mořiny), na pravé straně údolí Budňanského potoka, u sedla mezi kopci Javorka (384 m n. m.) a Skalky. Jedná se o starý hraniční dub, opředený mnoha pověstmi, například o tom, že si pod ním dělilo svou kořist sedm bratrů loupežníků. Dub je chráněn v kategorii památný strom. Podle některých zdrojů je vůbec největším stromem v CHKO Český kras.\n\nStrom je pravidelně ošetřován, v minulosti byly odstraněny suché postranní hlavní větve i jedna část původně rozdvojeného kmene.\n\nU dubu je rozcestník pěších turistických značených tras (červená Cesta Vojty Náprstka 0001, modrá 1012 a žlutá 6161), zastávka „c“ na naučné stezce SPR Karlštejn, která tudy prochází po Cestě V. Náprstka, a turistický přístřešek s lavičkami. Kolem Dubu sedmi bratří se zpravidla prochází při cestě z Karlštejna k lomům Amerika nebo k Bubovickým vodopádům.\n\n"}
{"id": "22143", "url": "https://cs.wikipedia.org/wiki?curid=22143", "title": "Achnaton", "text": "Achnaton\n\nNefercheprure Waenre Achnaton, původním jménem Amenhotep (IV.), byl panovník 18. dynastie ve starověkém Egyptě v období Nové říše, manžel proslulé královny Nefertiti. Vládl přibližně v letech 1353–1336 př. Kr.\n\nNásledník Amenhotepa III. dostal při narození jméno Amenophis (\"“mír Amona”\"). Jeho patronem byli kněží Heliopolisu, v náboženském centru uctívání boha Hora boha Slunce a Měsíce, i když rovnocenné označení tohoto boha bylo Amon-Re. V druhém náboženském centru, ve stávajícím sídle faraona v Thébách, bylo hlavním uctívání boha Amona (\"“Skrytý – neviditelný”\"). Amenophis se narodil až v 25. roce panování otce, jeho matkou byla Teje. Její rodiče matka Juja a otec Tjuju pocházeli ze vznešených vládních rodů. Rané Amenophisovo dětství se odehrávalo ve vládním městě Théby. Postupný příklon ke kultu boha Ré-Harachtej, který se personifikoval ve viditelném symbolu Slunce, oproti „\"neviditelnému\"“ Amonovi se postupně rozšířil i do většiny provincií. Výchova Amenophise měla zabránit vlivu stoupajícího kultu Hora boha Slunce a Měsíce, i když rovnocenné označení boha bylo Amon-Re. Existovala ovšem určitá rivalita mezi kněžími a vlivovými skupinami v Thébách, kteří dávali přednost bohu Amonu, zbavenému vztahu k slunečnímu bohu Ra a kněžími, kteří vyznávali hlavního boha Re-Hor (Ré-Harachtej) a s jeho vyjádření jménem Aton. Panovník Amenhotep III. veden snahou oslabit mocenský a majetkový vliv kněží v Thebách proto usiloval o posílení pozice náboženského centra v Heliopolisu a tedy boha Atona jako představitele faraonovy náboženské priority. Vliv stárnoucího faraona, po jeho téměř třicetileté vládě, postupně přebírala jeho hlavní manželka Teje. Amenhotep III. zemřel ve věku asi 48–50 let, kdy již dlouhodobě trpěl četnými nemocemi. Amenphisovo jméno se změnilo na Achnaton (Echnaton) v jeho věku asi 5 let. Matka Teje se ujala regentství přibližně až do jeho věku 9–11 let, kdy byla synovi vybrána žena, dcera velmože Aje Nefertiti. Ta byla asi o tři roky mladší než Achnaton, takže první dítě, dcera Meritaton, se narodila až pět let později, teprve když Nefertiti byla, podle tehdejších měřítek, považována za dospělou a schopnou porodit dítě. Jejich život se v tomto období ještě odehrával v Thébách.\n\nJednotlivé etapy života a vláda Amenhopise/Amenhotepa IV./ Achnatona se formovaly v širším kontextu stavu Egypta, kde se za vlády předchůdců nashromáždilo značné bohatství, plynoucí z územně rozsáhlého mocenského vlivu říše, relativní politické a hospodářské stability za vlád vrcholného období 18. dynastie. To zřejmě za posledních let vlády Amenhotepa III. a v nejistotě nástupnické linii vedlo k mocenským sporům vládnoucích rodů, náboženských center Théby vs. Heliopolis. Příklon Amenhotepa III. ke komunitě v Heliopolisu s profilací Slunečního boha Ré-Harachtej/Atona a odpoutání se od centra Amona v Thébách, posílil záměr vybudovat nové sídelní město. Tato idea byla blízká vládnoucím úřednickým rodům a zároveň i úsilí rodiny Amenhotepa III., zejména jeho ženy Teje včetně jejich žijících rodičů Yuya a otce Tjuyu. Amnehotep IV. se za regentství své matky Teje oficiálně ujal vlády asi v jeho 11–12 letech (\"o chronologii těchto událostí existuje řada diskusí\"). V tomto období byl ještě v Karnaku vybudován chrám zasvěcený Ré-Harachtejovi, přičemž počátek jeho stavby je datován ještě do období života Amenhotepa III. Vrchní kněz tohoto kultu byl nazýván “\"Velká vidina\"”.\n\nVe věku 16–17 let s podporou matky Achnaton přistoupil ke změně náboženských symbolů ve prospěch Atona a zahájení staveb sídelního města (El-Amarna/Akhenaton). Rozsah tohoto projektu, jak dokazují následné archeologické výzkumy, si vyžádal soustředění značných kapacit projektových, stavebních, uměleckých a celkového logistického zázemí. Uvádí se , že po dvouleté přípravě a zahájení stavebních prací byl vybudován královský palác v nové lokalitě na východním břehu Nilu, vzdálené asi 312 km od Káhiry, v rozsahu asi 13 km.\n\nAmenhotep IV. si změnil jméno na Achnaton ve věku asi 18–19 let až při vybudování svého nového sídla, včetně sídel vládnoucích úředníků a jejích přesídlení. Tato etapa se datuje do Achnatonova věku přibližně 21 let. Do nového sídla dal přestěhovat vládnoucí administrativní a správní úředníky, včetně archivu korespondence, jehož část se zachovala a v roce 1887 byla nalezena v areálu El-Amarny. Nalezlo se celkem 382 hliněných destiček psaných klínovým písmem, nyní roztroušených po evropských muzeích. Byly psány v Akkadštině tehdejším diplomatickém jazyku. Korespondence se týkala jak Amenhotep III., tak i Achnatona a poslední záznamy jsou z doby vlády Tutanchatona, než se opět přestěhoval do Théb a změnil si jméno na Tutanchamon.\n\nO vládě Achnatona v El-Amarně vypovídají dost podrobně již zmíněné hliněné destičky z archivu. V korespondenci jsou některá dost podrobná sdělení králům Asýrie. Například tabulka EA#7 obsahuje korespondenci s králem Kassitů/Asýrie. Tabulka EA#11 je sdělení, že El-Amarna prodělala pandemii (nějaké?) choroby. Na tabulce EA#15 sděluje Achnaton králi Assyrie Ashur-Ubalitovi, že provdal své dcery Meryaton (za Smenchkareho) a Anchesenamon (za Tutanchatona), které byly ve věku přibližně 11–13 let.\n\nAchnaton sám však byl nejenom objektem umění ale i jeho tvůrcem. Je mu připisováno jedno z nejznámějších staroegyptských literárních děl, Achnatonův Hymnus na slunce.\n\nPoslední etapu Achnatonova života poznamenala ztráta důvěry jeho okolí v nového boha Atona. Protože neměl mužského následníka od královny Nefertiti, který by rozvíjel jeho idee, zvolil za svého následníka Smenchkarého. Ten patrně neměl dynastické oprávnění k následnictví, tak mu dal za ženu svoji dceru Meryaton, které bylo teprve 11–12 let. Vláda Achnatona v El-Amarně skončila jeho úmrtím ve věku asi 30 let. Jeho následník Smenchkare setrval na trůnu jen asi 2 roky a nástupnictví se ujal Tutanchaton. Sídelní město El-Amarna fungovalo ještě několik let, nicméně při trvalém nátlaku mocenského centra v Thébách, především vrchního kněze Amonova kultu Meryra se Tutanchaton nátlaku vzdal a ve druhém roce své vlády přesídlil do Théb a změnil si jméno na Tutanchamon.\n\nHrobku si nechal pro sebe a svoji dceru Meketaton a zřejmě i matku Teje vybudovat v El-Amarně v úzkém bočním údolí vzdáleném od královském údolí asi 6 km. Konstrukcí se podobala hrobkám budovaným v Thébách.. Jednotlivé komory byly vyhloubeny v měkkém hliněném podloží kolem centrální šachty. Dekorace se prováděly do sádrového pokryvu. Hrobka byla odkryta v roce 1888 místními obyvateli a celkově vyloupena. Přesto se tam našly fragmenty žulového sarkofágu patřící Achnatonovi a dceři Meketáton. Další fragmenty kanopických nádob byly přeneseny do Egyptského muzea. Podle pravidel mumifikovaný Achnaton byl původně do hrobky evidentně pohřben, avšak následně jeho mumie byla zničena (uvádí se pouze možné zbytky bez možností dalších výzkumů). Poničeny byly i dekorace v jednotlivých komorách. Za vlády jeho syna Tutanchamona byly zbytky z hrobky EA26 přemístěny do hrobky KV55 v Údolí králů. Za ostatky krále Achnatona se někdy považují silně poškozené části kostry muže ve věku 25–40 let, které v roce 1907 objevil anglický archeolog E. Ayrton v této malé a nedokončené hrobce. Byla zde také nalezena sporně identifikovatelná lebka.\n\nStyl vytváření soch, dekorací a stylizovaných scén ze života faraona a jeho rodiny představuje dramatický zlom v tradičním pojetí zobrazování ve výzdobách střední říše i počátku 18. dynastie, jak jej dokládá například hrobka Amenhotepa II. v Údolí králů KV35. Amarnský styl Achnatona je charakterizován aktivitou v obrazu s postavami se zdviženými hlavami i rodinnými scénami. Zobrazení Achnatona se vyznačuje zvýrazněnými ženskými atributy, širokými boky, vyčnělými prsy, vypouklým břichem a zvýrazněnými stehny. Figury doprovázející ho v obrazu či scéně jsou přizpůsobeny jeho vzhledu. Na řadě jiných muzejních artefaktů shodných osob se tyto bizarní znaky tak expresivně nevyskytují. Vznikly kolem toho četné dohady o skutečných příčinách Achnatonova vzhledu. Problém je, že jeho mumie se nedochovala tak, aby mohla být antropologicky prozkoumána, takže pouze ze zobrazení se odvozují příčiny jeho fyzických deformit. Nejčastěji se uvádějí Marfanův syndrom a Antleyův–Bixlerův syndrom. V Egyptském muzeu se realizoval rozsáhlý projekt antropologické a genetické posloupnosti členů 18. dynastie, ve kterém byly zkoumány dobře identifikované mumie v depositu Egyptského muzea. Exaktní zkoumání potvrdilo jednak dědičnou posloupnost nezpochybnitelnou shodou DNA markerů, ale zmíněné syndromy se jednoznačně neprokázaly. Nicméně ze zachovaných soch je patrná dědičná shoda s jeho otcem Amenhotepem III. v projevech syndromu nadbytku aromatázy s průvodními znaky gynekomastie a androgenního těla. To byl asi důvod zvláštního uměleckého představení osob v amarnském období a v královsky předepsaném stylu. Je tedy pravděpodobné, že buď Achnaton nebo i Tutanchamon skutečně vykazovali tyto zvláštnosti fyzické podoby, které ovšem umělec expresívně zvýraznil. Je důležité si také uvědomit, že starobylí egyptští králové se obvykle nechali zobrazovat i s vlastní rodinou idealizovaným způsobem. Dokazuje to i busta královny Nefertiti uložená v Novém muzeu v Berlíně, vytvořená sochařem Thutmosem. Busta byla rentgenována CT metodou, která ukázala skutečnou tvář pod silnou vrstvou líčidla a z jejího půvabu se hodně ztratilo.. I když amarnský styl i po smrti Achnatona nějakou dobu přetrvával, v následujících generacích se umělci opět vrátili ke konzervativnímu stylu, jak dokládá i hrobka pozdního následníka Haremheba nebo dekorace z hrobky TT55 vezíra Ramose za vlády Amenhotepa III.\n\nSídelní město El-Amarna, založené za vlády Achnatona a zasvěcené bohu Atonovi (důvody jeho vzniku a pravděpodobná chronologie byly zmíněny výše) bylo zbudováno s plánem plnit funkci vládního centra se všemi službami, sociálním dělením mezi bohatými a chudými částmi. V okrajové části byly domy dělníků, řemeslníků a stavitelů, jak dokumentuje dílna známého sochaře Thutmose. Podle archeologů se počet obyvatel odhaduje na 20 až 50 tisíc. Ve druhém roce vlády následníka Tutanchamona město ztratilo statut sídelního města a postupně bylo opuštěno. Po opětném příklonu faraona k Thébám a kultu boha Amona, město chátralo a stalo se spíše zdrojem různých materiálů. Památka na Achnatona se systematicky ničila, jeho jméno bylo vymazáno, zejména za vlády uzurpátora trůnu Haremheba.\n\nTeprve ke konci 19. století se zájem o egyptské památky promítl do organizovaného archeologického průzkumu.\nPrvní expedice 1891–1892 vedl Flinders Petrie, 1907–1914 Ludwig Borchardt, 1921–1936 se angažovala Egypt Exploration Society, , od roku 1977 anglický egyptolog Barry Kamp. Souhrn poznatků o probíhajícím výzkumu celého areálu ruin se soustřeďuje v “\"Amarna projektu\"” v gesci Univerzity Cambridge..\n\nTrvalý zájem o staroegyptskou historii podněcuje jednak její dlouhověký souvislý vývoj jako kulturní společnosti vázané na plodonosný veletok Nil, tak i výjimečnost stavitelských a uměleckých památek.\nPříběh vizionáře Achnatona je historicky inspirativní v tom, že úsilí narušit či zvrátit po staletí udržovanou náboženskou víru v posmrtný život pod patronací tradičních bohů, je zároveň nedělitelnou součástí mocenských struktur usilujících o podíl na bohatství říše. V případě Achnatona to byl konkurenční vztah náboženských a vlivových skupin v Thébách a v Heliopoli. Achnaton patrně nebyl silnou osobností, proto prohrál a jeho památka byla následníky poničena. Přímí následníci se již potýkali s dynastickou krizí až nakonec se vlády ujal uzurpátor Haremheb, který byl velitelem armády za vlády Tutanchamona a Aje. Nicméně faraonové 18. dynastie, kteří vládli téměř čtvrt tisíciletí (1539–1292 př. Kr.), zanechali nepřeberné množství památek, rozesetých v muzeích po celém světě.\n\n\n"}
{"id": "22151", "url": "https://cs.wikipedia.org/wiki?curid=22151", "title": "Sex po telefonu", "text": "Sex po telefonu\n\nSex po telefonu je typ virtuálního sexu, který označuje sexuální konverzaci mezi 2 nebo víc osobami po telefonu, zvláště když aspoň 1 účastník masturbuje nebo se zapájí do sexuální fantazie nebo vzrušení. Konverzace v sexu po telefonu může mít mnoho forem, např. usměrněné, líčené a hrané náznaky; sexuální anekdoty a doznání; otevřená vyjádření sexuálních pocitů nebo lásky a diskuse o velmi osobních a citlivých sexuálních tématech.\n\nI když není neobvyklé pro vzdálené milence zapojit se do sexu po telefonu, většina „schůzek“ sexu po telefonu zahrnuje platícího zákazníka a placeného profesionála. Pracovník sexu po telefonu je typ sexuálního pracovníka a erotického herce, někdy označovaného jako „telefonní herec (herečka)“, „fantazijní umělec“, „telefonní zabávač pro dospělé“, „audio erotický umělec“ nebo další z mnoha jiných názvů. Mezi nejvíc ceněné atributy profesionála sexu po telefonu patří hlas, herectví a dovednost hraní sexuální role spolu se zkušenostmi rozeznat a adekvátně reagovat na široké spektrum zákazníkových požadavků.\n\nV protikladu k populárnímu přesvědčení, pracovníci sexu po telefonu zřídka masturbují během „schůzky“ s klientem, ale vokálně (hlasově) stimulují masturbaci, sexuální styk nebo se zapojí do hraní scénářů sexuální role podle požadavků klienta. Často tyto požadavky zahrnují témy, do kterých se platící zákazníci nemohou zapojit v reálném životě pro etické a legální důsledky, nedostatek fyzických schopností atd.\n\nSex po telefonu tedy poskytuje poloanonymní „prodejnu“ pro tyto nekonvenční inklinace některých lidí a to s malým nebo žádným důsledkem kromě zahrnutého poplatku. Velká většina „schůzek“ sexu po telefonu není ale tolik exotická a primárně se soustředí na znázornění tradičních sexuálních aktů.\n\nNejobvyklejší účel komerčního sexu po telefonu může vypadat jako pomoc lidem s masturbací, ale selektivní klientela se spoléhá na sex po telefonu jako na prostředek pro odhalení intimních myšlenek a pocitů neutrálnímu cizinci. Zákazníci sexu po telefonu jsou ve velké většině muži a pro mnoho těchto mužů je důležité, aby jejich telefonní partner byla žena. Není neobvyklé, když se lidé uchylují k sexu po telefonu jako k alternativě na odhalení jejich skrytých přání, které jinak sdělí terapeutovi, rodině nebo příteli.\n\nProto pracovník sexu po telefonu je náhradníkem zavolaným posloužit v různých rolích nebo možnostech specifických pro každého klienta. V některých případech zákazník nemusí potřebovat důvěrníka pro sexuální stimulaci, ale jednoduše si může přát slyšet hlas jiné osoby nebo potřebuje něco jiného, např. sympatii, přátelství nebo jinou formu emocionální intimity.\n\nSlužby sexu po telefonu se primárně orientují na muže nebo ženy určité sexuální orientace a soustředí se na hlavní proud sexuálních zážitků. Množství specializovaných služeb sexu po telefonu a mnoho různých sexuálních tém zadaných pracovníkům sexu po telefonu odráží široké spektrum lidského sexuálního chování a je indikátorem obecné potřeby sociosexuálního ventilu, který běžná společnost často nedokáže poskytnout.\n\nI když první komerční služby sexu po telefonu zahrnovaly „volací centrum“ (call center) a pracovníci sexu po telefonu pracovali v určitých standardních kancelářských podmínkách, většina současných služeb sexu po telefonu je řízená sítí dispečerů a erotických umělců, kteří zpracují platební informace, verifikují (ověří) legální věk klientů a provádí hovory v jejích vlastních domovech po jejích vlastních telefonních linkách. Většina moderních služeb používá bezplatná čísla, pomocí kterých mohou klienti žádat hovor s určitým pracovníkem použitím platební karty nebo jiné metody platby. Stále jsou služby, které využívají placená telefonní čísla pro zaplacení, i když je tato metoda postupně nahrazována jinými pro velké množství podvodů spojených s těmito linkami. Některé telefonní společnosti též umožňují svým zákazníkům blokovat odcházející hovory na placená telefonní čísla. V závislosti od typu služby, frekvence a metodě hovoru může být sex po telefonu velmi drahý.\n\nJako jiný sexuální průmysl i sex po telefonu se dostal do nových dimenzí příchodem internetu. Existuje rostoucí komunita nezávislých operátorů sexu po telefonu, kteří se spojují v propagaci. Tato propagace může zahrnovat personalizované webstránky, kde pracovník sexu po telefonu uvede své speciality a služby, různé metody inzerce a surfování po sexuálně orientovaných chatech pro interesované klienty. V minulosti tichý průmysl, tradičně nedostupný amatérům, zažívá teď dobu demystifikace a stále víc jsou dostupné zdrojové webstránky, komunitní fóra a referenční materiály.\n\nV zemích, kde sex po telefonu je legální, poskytovatelé služeb sexu po telefonu typicky inzerují své služby v pánských magazínech a videích a v nočních televizních pořadech (i když stále víc inzerce probíhá na internetu). Tato inzerce téměř vždy oslovuje muže, nejvíc zákazníky služeb sexu po telefonu.\n\nV minulosti převládal názor, že služby sexu po telefonu jsou spojeny s maloletými dětmi a verifikačními praktikami placení a to kvůli častým reklamacím u telefonních a finančních společností pro neodůvodněné poplatky za tyto služby pro dospělé. Souviselo to, když šlo o placená telefonní čísla, které byly široce používány. Často byly tyto poplatky zvaleny na děti, které potají služby zkoušeli nebo na jiné podvodní zdroje.\n\nSex po telefonu je starší příbuzný cybersexu a sexuálního bluechatu (pokecu přes mobil nebo PDA s bluetooth rozhraní). Ale na rozdíl od sexu po telefonu je neobvyklé platit za cybersex a je velmi malý trh pro sexuální bluechat (textové zprávy).\n\nNeexistuje žádná \"fyzická\" interakce mezi pracovníkem a zákazníkem sexu po telefonu - většina interakce v sexu po telefonu mezi reálnými partnery se provádí na vzdálenost, když příležitost na fyzickou intimitu je nepraktická nebo nedostupná.\n\n"}
{"id": "22153", "url": "https://cs.wikipedia.org/wiki?curid=22153", "title": "Stanley Morison", "text": "Stanley Morison\n\nStanley Morison (6. května 1889 Wanstead, hrabství Essex – 11. října 1967 Londýn) byl známý britský typograf, typografický teoretik, písmař a novinář.\n\nStanley Morison pracoval jako typografický poradce londýnských The Times (1929–1944/60), kde navrhl nový (dodnes používaný) formát listu a použití nového písma. Ke změně designu se Timesy odhodlaly po Morisonově kritickém vystoupení ke špatné čitelnosti a typografickému zpátečnictví listu. Novou tvář vytvořil pod Morisonovým vedením grafik reklamního oddělení Victor Lardent. Morison použil jako základ staré písmo Plantin, které však značně upravil co do čitelnosti a úspory místa.\n\nJeho Times Roman je označován za nejúspěšnější nové písmo první poloviny dvacátého století. Roku 1933 bylo písmo uvolněno k obecnému použití. V dnešní době je používáno nejen jako písmo novinové, ale (především díky implementaci v operačním systému Microsoft Windows) jako univerzální ve všech oblastech.\n\nV letech 1923–1967 působil též jako typografický konzultant v Monotype Corporation a je spjat s rozvojem jejich fondu písem v období od dvacátých let do let poválečných.\n\nStanley Morrison publikoval mnoho děl o písmu a tisku. Z jeho teoretických prací čerpá typografie ještě dnes.\n\n"}
{"id": "22154", "url": "https://cs.wikipedia.org/wiki?curid=22154", "title": "Grand Prix Malajsie 2004", "text": "Grand Prix Malajsie 2004\n\nGrand Prix Malajsie\n\nPetronas Malaysian Grand Prix\n\n\n\n\n\n"}
{"id": "22162", "url": "https://cs.wikipedia.org/wiki?curid=22162", "title": "Kmen", "text": "Kmen\n\nSlovo kmen má několik významů:\n\n\n"}
{"id": "22165", "url": "https://cs.wikipedia.org/wiki?curid=22165", "title": "Oddělení (biologie)", "text": "Oddělení (biologie)\n\nOddělení (latinsky divisio) je základní kategorie hierarchické klasifikace organismů v botanice, ale pomocná kategorie v zoologii. Je vyšší než třída (\"classis\") a nižší než říše (\"regnum\"). Pro taxonomické jednotky na úrovni oddělení se tradičně v biologii používá stálých koncovek. V případě botaniky je to koncovka \"-phyta\" (např. \"Charophyta\" – parožnatky, nebo \"Pteridophyta\" – kapradiny), v mykologii se pak užívá koncovky \"-mycota\" (např. \"Zygomycot\"a – houby spájivé). \n\nJedno nebo více oddělení tvoří říši, zatímco každé oddělení se skládá z jedné až několika tříd. Příkladem velkého oddělení jsou např. vřeckovýtrusé houby (\"Ascomycota\"), čítající tisíce druhů. Naopak známe i oddělení obsahující toliko jeden jediný druh; příkladem jsou \"Ginkgophyta\", prastará skupina nahosemenných rostlin, která dosáhla nejvyšší druhové radiace ve druhohorách a jediným jejím recentním zástupcem je druh \"Ginkgo biloba\" (jinan dvoulaločný). \n"}
{"id": "22166", "url": "https://cs.wikipedia.org/wiki?curid=22166", "title": "Limburk", "text": "Limburk\n\nLimburk (nizozemsky Limburg) může být:\n\n\n"}
{"id": "22167", "url": "https://cs.wikipedia.org/wiki?curid=22167", "title": "Oddělení", "text": "Oddělení\n\nOddělení má několik významů:\n\n\n"}
{"id": "22168", "url": "https://cs.wikipedia.org/wiki?curid=22168", "title": "Druh (rozcestník)", "text": "Druh (rozcestník)\n\nDruh má několik významů:\n"}
{"id": "22169", "url": "https://cs.wikipedia.org/wiki?curid=22169", "title": "Brabant", "text": "Brabant\n\nBrabant může být:\n\n"}
{"id": "22179", "url": "https://cs.wikipedia.org/wiki?curid=22179", "title": "Katedrála svatého Víta, Václava a Vojtěcha", "text": "Katedrála svatého Víta, Václava a Vojtěcha\n\nKatedrála svatého Víta, Václava a Vojtěcha a Panny Marie (často zkráceně, dle původního zasvěcení, jen katedrála svatého Víta či \"svatovítská katedrála\") je nejvýznamnější český římskokatolický kostel a dominanta Pražského hradu. Jižní věž katedrály je s výškou 96,6 m třetí nejvyšší kostelní věží v Česku.\n\nJiž od desátého století je svatovítský kostel sídelním kostelem biskupa pražské diecéze, roku 1344 povýšené na arcidiecézi. Při této příležitosti byla zahájena stavba trojlodní gotické katedrály se třemi věžemi, přerušená však husitskými válkami. Přes snahy o dostavbu a dílčí doplňky (vrchol jižní věže) došlo k dostavbě západní části s lodí a dvouvěžovým průčelím až po pěti stech letech, od roku 1873 a slavnostně byla dokončena roku 1929 k tehdy předpokládanému tisíciletému výročí úmrtí svatého Václava, zakladatele kostela. Součástí katedrály je celá řada významných uměleckých památek z různých staletí včetně období dostavby, k nejvýznamnějším patří díla z doby gotické výstavby katedrály (např. kaple sv. Václava, mozaika Posledního soudu a portréty na triforiu).\n\nPrvní kostel stojící na místě katedrály založil kníže Václav asi v roce 929. Po kostelech Panny Marie a sv. Jiří třetí pražský kostel byl umístěn na vyvýšené místo akropole pražského hradiště a byl zasvěcen sv. Vítu, italskému světci, jehož ostatek (paži) získal kníže Václav od saského vévody, východofranského krále Jindřicha I. Ptáčníka. Měl podobu rozměrné rotundy, původně zřejmě jen s jednou apsidou.\n\nNedlouho po smrti zakladatele byly jeho ostatky uloženy v kostele a tím fakticky započat kult sv. Václava. K potvrzení postavení hlavního kostela knížectví došlo roku 973, kdy se stal sídelním kostelem nově zřízeného pražského biskupství. Po výpravě Břetislava I. do Hnězdna roku 1038 do rotundy přibyly ukořistěné ostatky sv. Vojtěcha, druhého pražského biskupa. Tím byla doplněna trojice světců, kterým je od té doby chrám zasvěcen.\n\nPůvodní předrománská rotunda, doplněná o jižní a severní apsidu zřejmě kvůli uložení ostatků sv. Václava a Vojtěcha, byla kvůli nevyhovujícím rozměrům po roce 1061 zbořena a nahrazena bazilikou. Malé fragmenty jsou však uchovány pod kaplí sv. Václava, která zachovává původní umístění Václavova hrobu.\n\nBřetislavův syn a nástupce kníže Spytihněv II. dal namísto prostorově nedostačující rotundy vybudovat mnohem větší a reprezentativnější románskou baziliku sv. Víta, Vojtěcha a Panny Marie. Podle kronikáře Kosmy byla stavba zahájena na svátek sv. Václava roku 1060. Na místě rotundy začala v roce 1060 růst trojlodní bazilika s dvěma věžemi a s ní i nová dominanta Pražského hradu. Respektovala klášter Kostela pražského (ten byl vlastně přistavěn k její severní straně), Svatovítskou kapitulu i biskupský palác. Byla vlastně jakousi obrovitou nástavbou nad svatými hroby. Krátce po zahájení stavby kníže Spytihněv II. zemřel. V budování pokračoval Spytihněvův bratr, kníže Vratislav II., který se stal prvním českým králem. On sám vytyčil půdorys a dispozice stavby. Basilika měla půdorys ve tvaru kříže, na délku měřila sedmdesát metrů, tlusté zdi a pilíře členily temný prostor do tří lodí. Od časů basiliky se dodržovala unikátní tradice: „\"Jestliže byl v jejím centru pochován panovník svatý Václav, nechť jsou čeští králové i napříště zde nejen korunováni, ale též pohřbíváni!\"“ Po požáru, který již hotové dílo postihl roku 1091, byla definitivně dokončena v roce 1096. K roku 1074 je u kostela zmiňována krypta sv. Kosmy a Damiána. Trojlodní bazilika s dvojicí apsidálně zakončených chórů (východním a západním), příčnou lodí na západním konci a dvojicí věží měla podstatně monumentálnější rozměry než předcházející kostel – délku 70 m a šířku 35 m. Její půdorys je dobře doložen; v podzemí jižní části dnešní katedrály se dochovaly bohatě zdobené sloupy západní i východní krypty, fragmenty zdiva, dlažby a nosných sloupů.\n\nDne 30. dubna 1344 byla Praha povýšena na arcibiskupství a vyňata z poslušnosti arcibiskupa mohučského. Za šest dní nato bylo papežskou bulou uděleno pražskému arcibiskupovi Arnoštu z Pardubic právo korunovat českého krále. Dne 21. listopadu 1344 Jan Lucemburský položil základní kámen katedrály sv. Víta v souvislosti s povýšením pražského biskupství na arcibiskupství, přítomni byli královi synové Karel IV. a Jan Jindřich a Arnošt z Pardubic. Arnošt měl přes ramena arcibiskupské pallium. Slavnosti se účastnilo veliké množství prelátů a urozených pánů, přičemž sbor zpíval \"Te Deum laudamus\" (Tebe Bože chválíme). Hlavním architektem byl Matyáš z Arrasu, kterému už bylo 55 let. Stavbu zahájil východním kněžištěm, aby se co nejdřív mohly sloužit mše. V chóru ve tvaru podkovy zbudoval osm kaplí se shodným půdorysem, jimž odpovídají lichoběžná pole ochozu. Klenby rostou na drobných hlavičkách hruškovitých příporek, celek je střízlivý a prostý. Buduje závěr chóru s arkádami až po triforium. Staví východní část dlouhého chóru s jednou kaplí na severní a dvěma na jižní straně. Na jihu zahajuje stavbu včetně obvodového zdiva kaple svatého Kříže, která byla zprvu umístěna samostatně mimo rozestavěnou část katedrály, na severu začíná sakristii. Roku 1352, ve svých dvaašedesáti letech Matyáš z Arrasu zemřel. Od roku 1356 převzal vedení stavby Petr Parléř, narozený ve Švábském Gmündu. Do Prahy přišel velmi mladý, asi 23letý, nejspíše z Kolína nad Rýnem a musel za sebou mít podporu a zkušenosti stavitelské rodiny, aby mu byla svěřena stavba takových rozměrů. Parléř pocházel z významného stavitelského rodu. V katedrále sv. Víta použil tehdy neobvyklou síťovou žebrovou klenbu tzv. Parléřovského typu, jež je vlastně klenbou valenou s výřezy na okna s krásným zdobením, tehdy ještě nosných žeber.\nSv. Vít je trojlodní katedrála s příčnou lodí, triforiem a věncem kaplí. Nejvýznamnější z nich je kaple sv. Václava, postavená nad jeho hrobem. Tuto téměř kubickou místnost Parléř zaklenul do té doby neznámou klenbou hvězdicového vzoru, jejíž podpory se oproti tradičním klenbám přesunuly z rohů místnosti do třetin stěn. Svatováclavská kaple byla vysvěcena 1367 a do roku 1373 vyzdobena. Vedle kaple svatého Václava vznikla do roku 1368 jižní předsíň a v jejím patře korunní komora, kde jsou uloženy české královské korunovační klenoty. Parléř poté založil velkou neboli zvonovou věž, kterou jeho nástupci dovedli až do výše 55 metrů. Chór byl zaklenut a dokončen roku 1385. Po smrti Karla IV. Parléř ještě pokračoval v díle, ale dvacet let po císaři zemřel i on. Zájem následovníků pak opadl. Parléřovi synové zatloukli staveniště stěnou z prken a fragment chrámu uzavřeli zdí. Katedrála tak zůstala pro dalších pět set let torzem. Za panování krále Vladislava II. Jagellonského byla postavena pozdně gotická královská oratoř, jejíž autorství se připisuje architektovi Benediktu Riedovi (Rejtovi) a provedení Hansi Spiessovi. Propojuje katedrálu se Starým královským palácem. Po velkém požáru Hradu a Malé Strany v roce 1541, který zničil mnoho staveb, byla během následujících oprav v letech 1556–1561 postavena západní Wohlmutova kruchta, uzavírající nedostavěnou katedrálu. Z roku 1770 pochází měděná barokní helmice věže, kde jsou také zavěšeny zvony.\n\nZápadní část lodi a průčelí se dvěma osmdesátimetrovými věžemi byla přistavěna v letech 1873–1929 podle projektu Josefa Krannera (zemřel v roce 1871) a Josefa Mockera. Po Mockerově smrti v roce 1899 převzal vedení Kamil Hilbert. V září 1929, za účasti prezidenta Masaryka a arcibiskupa Františka Kordače (jak je uvedeno nad klenbou triumfálního oblouku chóru dómu na straně jižní), byla dokončena dostavba katedrály u příležitosti tisíciletého výročí zavraždění svatého Václava. Mimo bohoslužby slouží chrám jako pokladnice českých korunovačních klenotů, mauzoleum českých králů a galerie sochařských a malířských portrétů. Na výzdobě západní části katedrály se podílela řada význačných umělců – František Kysela, Max Švabinský, Alfons Mucha, Karel Svolinský, Otakar Španiel, Vojtěch Sucharda a další. Na novogotické dostavbě chrámu se jako vyučený kameník podílel i Antonín Zápotocký. V letech 1934 až 1935 upravil hrobku českých králů architekt Kamil Roškot, na erbech spolupracoval sochař Ladislav Kofránek. V 50. letech byla opravena jižní předsíň s novými vraty a zádveřím podle návrhu architekta Jana Sokola.\n\nDekretem kardinála Miloslava Vlka ze dne 23. dubna 1997, k tisíciletému výročí smrti sv. Vojtěcha, byla katedrála zasvěcena svatým Vítovi, Václavovi a Vojtěchovi, neboť toto zasvěcení dostala už předchozí románská bazilika Spytihněva II. od biskupa Gebharta v roce 1074. \n\nV červnu 2019 vydal spolek Hilbertinum ve spolupráci s Archeologickým ústavem AV ČR o katedrále monografii, ve které katedrálu označuje čtverým zasvěcením jako „katedrálu sv. Víta, Václava, Vojtěcha a Panny Marie“. Takovým titulem nazval katedrálu také kardinál Dominik Duka 12. října 2019 při zádušní mši za zpěváka Karla Gotta. Mariánské zasvěcení odkazuje rovněž ke spytihněvovské bazilice, která bývá zmiňována jako bazilika sv. Víta, Vojtěcha a Panny Marie, v některých zdrojích i se svatým Václavem. \n\nV prosinci 2011 se v katedrále konal státní pohřeb Václava Havla, první státní pohřeb od roku 1875. 12. srpna 1992 se zde konalo poslední rozloučení s Františkem kardinálem Tomáškem.\n\nKatedrálu do roku 1954 spravovala církev, poté tehdejší komunistická vláda vládním nařízením určila „československý lid“ za vlastníka a Kancelář prezidenta republiky za správce celého areálu Pražského hradu, včetně katedrály. Po sametové revoluci se rozhořel spor o vlastnictví katedrály. V roce 1992 podala řada organizací zřizovaných církví žalobu na určení vlastnictví katedrály. Po čtrnácti letech, 16. června 2006, po odvolání na straně církve i státu soud rozhodl, že vládní nařízení z roku 1954 nezměnilo vlastnictví katedrály, a že tedy patří témuž vlastníkovi jako před rokem 1954, konkrétně Metropolitní kapitule u sv. Víta.\n\nRozsudek se setkal s nesouhlasem řady občanů, kteří považují katedrálu za státní symbol, jenž by měl být v rukou státu. Řada dalších občanů naopak rozsudek vítá s tím, že katedrála jakožto sídelní kostel arcibiskupa má z povahy věci patřit církvi. Miloslav kardinál Vlk první rozhodnutí soudu 26. října 2005 ve prospěch církve, proti kterému se stát odvolal, přivítal a prohlásil, že stát povinnosti, které získal s katedrálou, neplnil dobře. 5. září Správa Pražského hradu předala katedrálu Metropolitní kapitule u sv. Víta, pod niž od 6. září 2006 spadá.\n\nDne 16. února 2007 však zrušil Nejvyšší soud rozsudek Městského soudu v Praze, který rozhodl, že katedrála svatého Víta patří církvi. Nejvyšší soud dospěl k názoru že vládní nařízení z roku 1954, které z Pražského hradu udělalo sídlo prezidenta a „památku, náležející všemu československému lidu“, je stále platné. Proto podle Nejvyššího soudu chrám byl a zůstává majetkem státu, nicméně vnitřní mobiliář je až na výjimky ve vlastnictví církve. Případem se tak znovu zabýval Obvodní soud pro Prahu 1, který 27. září 2007 rozhodl, že chrám státu zůstává. Tento rozsudek potvrdil i Městský soud v Praze a dovolání církve dne 5. března 2009 Nejvyšší soud odmítl. Zástupce církve se pak obrátil s ústavní stížností na Ústavní soud a hodlal původně jít i k Evropskému soudu pro lidská práva ve Štrasburku.\n\nSpory o katedrálu ukončila 24. května 2010 dohoda mezi nově ustanoveným pražským arcibiskupem Dominikem Dukou a prezidentem Václavem Klausem. Obě strany v textu dohody vyjádřily svou vůli nepokračovat v dalších soudních sporech a byla ustanovena rada, jejímiž členy jsou držitelé sedmi klíčů potřebných pro vyzvednutí korunovačních klenotů a která má koordinovat společné užívání a správu katedrály. Chrám tak zůstal ve vlastnictví státu.\n\nSoudní spor o vlastnictví katedrály je zajímavý i tím, že prakticky nelze určit vlastníka stavby v době jejího vzniku, neboť ve středověkém chápání byl kostel v podstatě vlastníkem sebe sama, neboť byl brán jako poněkud specifická právnická osoba. Proto bylo například možné darovat kostelu určitý dar a také bylo možné si od něj půjčit peníze. Církev katedrálu pouze spravovala prostřednictvím kapituly, ale nebyla jejím vlastníkem. Jejím vlastníkem však v žádném případě nebyl ani panovník či stát.\n\nTrojlodní gotickou katedrálu francouzského typu tvoří závěr s věncem kaplí a bohatým opěrným systémem, z něhož vyčnívá vysoký chór. Na jižní straně vyčnívá do nádvoří Svatováclavská kaple a na ni navazující jižní předsíň se Zlatou branou (pojmenovanou podle zlatého pozadí mozaiky Posledního soudu), předsazenou před jižní průčelí příčné lodi. K rohům obou příčných lodí přiléhají pozdně gotická točitá schodiště. K jižní přiléhá velká věž, v dolní části gotická, ve výšce 55 m, kde měla věž přecházet do osmibokého půdorysu, navazuje renesanční ochoz a barokně upravená báň. V dolní části věže je zasazena kamenná pamětní deska z roku 1394, která popisuje postup středověké stavby. Oproti původnímu projektu, který počítal se symetrickou severní věží, rozhodli se architekti novověké dostavby pro řešení se dvěma věžemi v západním průčelí. Také západní část lemuje na obou stranách věnec kaplí.\n\nMozaika Posledního soudu je dílo z let 1370–1372, které zobrazuje křesťanský soud nad lidmi v soudný den, kdy by měl být každý člověk souzen a dostane se buď do nebe nebo do pekla, restaurována byla v roce 1961 a 2000. Celek je rozdělen do tří částí. V prostředním je vyobrazen Kristus jako soudce obklopený anděly nesoucími nástroje Kristova utrpení, pod nimi je skupinka šesti přímluvců – českých patronů (sv. Václav, sv. Vojtěch, sv. Vít, sv. Zikmund, sv. Ludmila a sv. Prokop), odděleni nápisem s jejich jmény klečí Karel IV. a jeho čtvrtá manželka Alžběta Pomořanská, na vrcholu je tzv. Veraikon (pravá podoba Krista). Vrchy obou bočních polí jsou pokračováním kompozice, postavy Panny Marie a sv. Jana Křtitele se přimlouvají za lidstvo, za nimi jsou okny odděleni apoštolové. V dolní levé části mrtví vstávají z hrobů a tři postavy andělů přijímají spravedlivé. Naopak v pravé části je skupinka hříšníků zavržených mečem archanděla Michaela, která je modrými ďábly vtahována do pekelných plamenů.\n\nVšechny hradní zvony i hodinové cymbály a další vybavení bylo zničeno požárem roku 1541, další byly zrekvírovány za obou světových válek.\n\nNa jižní věži katedrály je zavěšeno sedm zvonů ve dvou patrech:\na tři nové zvony z dílny Dytrychových z Brodku u Přerova, odlité roku 2012, nahrazující starší zvony stejných jmen a doplňující zvonový soubor:\n\nVšechny zvony jsou poháněny ručně a s výjímkou zvonu Zikmund zvoní pravidelně každou neděli.\n\nZvonění na svatovítské zvony obstarává dobrovolný spolek \"Campanaria Pragenses Sancti Viti\" pod vedením Tomáše Stařeckého.\n\nUvnitř jsou stěny hlavní lodi svisle členěny triforiem, které obíhá celou katedrálu. Na pilířích chór je 21 bust panovníků, biskupů, královen i stavitelů z dílny Petra Parléře. Za hlavním oltářem jsou náhrobky prvních biskupů a socha kardinála Schwarzenberga Josefa Václava Myslbeka. V jižním ochozu se nachází monumentální stříbrný náhrobek sv. Jana Nepomuckého z roku 1736 podle návrhu J. E. Fischera z Erlachu. Po bocích vysokého chóru se nalézají dvě velké barokní řezby, znázorňující pustošení chrámu roku 1619 a útěk Zimního krále roku 1620. Uprostřed lodi se nachází renesanční mauzoleum (tumba) Maxmiliána II., Ferdinanda I. a jeho manželky Anny Jagellonské od nizozemského Alexandra Collina, dokončená 1589. Mauzoleum je chráněno ozdobnou renesanční mříží a na jeho bocích jsou vyobrazeni čeští králové a královny, kteří jsou pohřbeni v kryptě pod ním.\n\nZ dalšího vnitřního zařízení je třeba zmínit raně barokní kazatelnu, renesanční Wohlmuthovu kruchtu v severní příční lodi, kam byla přenesena při dostavbě chrámu, a barokní varhany na místě renesančních, zničených při pruském bombardování roku 1757. Dále množství zejména barokních náhrobků, dřevěné Ukřižování Františka Bílka s oltářní mensou a barevná okna předních umělců počátku 20. století.\n\nÚstředním posvátným i uměleckým prostorem katedrály je svatováclavská kaple. Je zbudována nad původním hrobem svatého Václava v podobě jakoby samostatné svatyně vložené do chrámu a svým pojetím připomíná relikviářovou skříň. Spodní část kaple je ozdobena malbami pašijového cyklu a osázena polodrahokamy v pozlacené omítce. Střídmý exteriér kontrastující s nádherou interiéru navazuje na karlštejnskou kapli sv. Kříže. Nad mřížkou vedle oltáře, kde býval uchováván olej k pomazání při korunovaci, je namalovaný portrét Karla IV. Malby byly upraveny v 70. letech 15. století, kdy také namalovány postavy andělů a patronů v horních částech kaple. Ostatní malby v této části představují výjevy z legend o svatém Václavu. Jejich autorem mohl být Mistr Litoměřického oltáře, ideologickým autorem jejich spoluobjednatel, probošt Jan z Vartenberka. Další úpravy a doplnění maleb prováděl Daniel Alexius z Květné. Nad oltářem, obklopená malovanými anděly, je polychromovaná socha svatého Václava s kopím a štítem. Pochází ze 70. let 14. století, autorem je asi Petr Parléř nebo jeho synovec Jindřich a jedná se o nejstarší dochovanou volně stojící sochu světce. Na pravé straně jižní stěny jsou dveře zavřené sedmi zámky, které vedou na schodiště do Korunní komory, kde jsou přechovávány české korunovační klenoty.\n\nJižní i severní stěnu katedrály a její závěr lemuje věnec kaplí, počínaje kaplí svaté Ludmily vpravo od hlavního vchodu (vstup do katedrály, nově s turnikety, je ovšem z levé strany).\n\nHrobky českých králů jsou uloženy v Královské hrobce v podzemí katedrály, dva králové v Collinově mauzoleu uvnitř katedrály a další dva králové a knížata pak v jejím chóru.\n\nPůvodně měl být v katedrále umístěn keramický betlém, který objednala Jednota pro dostavění chrámu sv. Víta na Pražském hradě a navrhla prof. Helena Johnová(1884–1962). Tento betlém ale pro nepříznivé historické okolnosti (2. světová válka, komunistický převrat v roce 1948) nebyl realizován. Současný betlém je dílem sochaře Václava Andrese (1894–1969). Je z polychromované keramiky a obsahuje 25 postav.\n\n\n\n\n\n\n"}
{"id": "22184", "url": "https://cs.wikipedia.org/wiki?curid=22184", "title": "Svatý Vít", "text": "Svatý Vít\n\nSvatý Vít (latinsky \"Vitus\" „veselý“, „živý“, francouzsky \"Guy\") (okolo 297 Mazara Sicílie– okolo 304 Lukánie), byl světec ze Sicílie. Je uctíván jako jeden ze čtrnácti pomocníků, zemřel jako mučedník roku 303. Svátek sv. Víta slaví katolická církev 15. června, pravoslavná církev podle juliánského kalendáře 28. června.\n\nPodle legendy byl Vít synem bohatého pohanského Sicilana jménem Gelas, jeho kojná Crescentia a učitel Modestus jej však tajně vychovávali křesťansky. Chlapci mělo být sedm let, podle některých legend dvanáct, když se vše prozradilo. Odmítl se vzdát své víry a utekl ze Sicílie společně s vychovatelem Modestem a chůvou Crescencií do Lukánie v jižní Itálii. Na útěku měl údajně dojít až do Říma, a tam Vít zbavil syna císaře Diocletiana posedlosti démonem, když mu na hlavu vložil své ruce. avšak pro svou vytrvalost v křesťanské víře byl přesto nakonec popraven.\n\nKdyž odmítl vzdát se své víry, byl prý na příkaz samotného císaře Diocletiana se svými vychovateli uvržen do kotle s vroucím olejem, smůlou a olovem, ale jeho svatost jej osvobodila. Poté byl předhozen lvům, kteří ho nesežrali, ale na znamení pokory mu olizovali nohy. Když tří sicilští mučedníci Vít, Modest a Crescencie, útrapy přestáli, byli nakonec sťati. Anděl však přenesel jejich těla zpět do Lukánie, aby tam mohli spočinout ve věčném pokoji.\nNejstarším literárním svědectví o Vítovi a dalších sicilských mučednících obsahuje \"Martyrologium Hieronymianum\" (\"In Sicilia, Viti, Modesti et Crescentiae\"). Kult sv. Víta se začal šířit po sepsání životopisné legendy kolem roku 600, kdy došlo k translaci jeho ostatků do Říma, kde byl zasvěcen první chrám \"San Vito e Modesto\" na Esquilinu, do něhož putovali pro pomoc nemocní s epilepsií a nervovými chorobami (Přilehlý klášter spravovaný cisterciáky byl roku 1834 zrušen, rekonstruovaný roku 1973 dodnes existuje) . Druhý kostel byl Vítovi zasvěcen v  Římě, roku 756, když byly jeho ostatky přeneseny do baziliky Saint Denis u Paříže, třetím místem úcty se stal v roce 836 kostel benediktinského opatství Corvey. Dále úcta postupovala od 9. století na území Germánů, mj. do obráceného Saska, kde po dobytí slovanských území křesťany svatý Vít pozvolna nahrazoval kult pohanského boha Svantovíta. Kult také šířili císaři Svaté říše římské. Třetím nejvýznamnějším centrem kultu od roku 929 byla a je Praha.\n\nPodle legendy o sv. Václavu to byl právě kníže Václav, kdo na zasedání říšského sněmu obdržel od římského císaře darem \"rámě sv. Víta\", tj. ramenní kost světce, kterou přivezl na Pražský hrad a na počest světci dal před rokem 929 vystavět rotundu sv. Víta, později zasvěcenou svatým Vítu, Vojtěchu a Václavovi. Po Spytihněvově přestavbě rotundy na baziliku byl hlavní oltář opět zasvěcen sv. Vítovi. Roku 1355 dal císař Karel IV. Vítovu hlavu a další ostatky převézt do Prahy, kde spočinuly ve stříbrné relikviářové bustě téhož světce ve Svatovítském chrámu, a ve stříbrném relikviáři tvaru paže. Tyto a další relikviáře byly roku 1420 odvezeny do úschovy na hrad Karlštejn, kde je dal císař Zikmund rozlámat na žold svým vojákům. Teprve v době jagellonské byly zhotoveny nové důstojné relikviáře, busta i paže dnes vystavené ve Svatovítském pokladu.\n\nSvatý Vít je uctíván zpravidla o svém svátku 15. června, a to jako patron herců, komediantů (zvláště krotitelů lvů), tanečníků a epileptiků (srov. tzv. tanec svatého Víta), patron lékárníků, ochránce před očními chorobami a před bleskem. Od roku 2005 je také patronem rybářů a houbařů.\n\nDále je regionálním patronem Čech, Prahy, Saska, chorvatské Rijeky a italského města Forio v Kampánii. Je podle něj pojmenováno množství míst v Rakousku a Bavorsku (biskupství Eichstätt). Sv. Vít je velmi ctěn také v Srbsku (Vidovdan).\n\nSvatý Vít bývá znázorňován jako chlapec (někdy poněkud starší, než by odpovídalo jeho skutečnému věku) v bohatém odění, v ruce drží palmovou ratolest jako znak mučednictví, často též s kotlem, kohoutem, se lvem či mezi lvy, kteří mu na důkaz podřízenosti olizují špičky nohou. Ve skupinových vyobrazeních ho doprovázejí spolumučedníci sv. Modest a Krescencie, nebo čeští patroni. V českých zemích jsou sv. Vítovi zasvěceny desítky kostelů. \n\n\n\n"}
{"id": "22192", "url": "https://cs.wikipedia.org/wiki?curid=22192", "title": "Heinz Guderian", "text": "Heinz Guderian\n\nHeinz Wilhelm Guderian (17. června 1888 – 14. května 1954), pro svůj agresívní a vysoce efektivní styl vedení jednotek známý jako „Schneller Heinz“ – \"„Rychlý Heinz“\", byl německý vojenský teoretik a generál tankových vojsk.\n\nJednalo se o hlavního tvůrce tankové doktríny německé armády i teorie blitzkriegu. Jeho kniha \"Achtung! Panzer!\" z roku 1937 je dosud považována ze jednu ze základních učebnic taktických a strategických zásad úlohy tankových jednotek v koordinaci s mobilním dělostřelectvem a motorizovanou pěchotou podpořenou letectvem. Tato seskupení rychle útočících formací, se staly jádrem wehrmachtu v moderní válce, které dokázaly provést hluboké průlomy a obklíčení velkých území nepřátelských vojsk. Guderian byl zpočátku velitelem tankového sboru (Invaze do Polska, Invaze do Francie), posléze tankové armády (Operace Barbarossa). Během úspěšného tažení a pronásledování britských expedičních vojsk u Dunkerque mu samotný Hitler nedovolil zničit beznadějně ustupujícího nepřítele k pobřeží Atlantiku. Jeho taktika Blitzkriegu se však nejvíce osvědčila při napadení Sovětského svazu a způsobila Rudé armádě obrovské materiální a lidské ztráty.\n\nBěhem tohoto ruského tažení se však naplno projevily jeho typické spory s nadřízenými. Guderian byl mimo jiné jedinečný tím, s jakou vynalézavostí dokázal mistrně obcházet či přímo ignorovat rozkazy vrchního velení. Po neúspěchu wehrmachtu dobýt hlavní ruskou metropoli Moskvu, se Guderian dostal do vůdcovy nevole. Dne 25. prosince 1941 byl odvolán společně s vrchním velitelem pozemního vojska Waltherem von Brauchitschem. Adolf Hitler se stal od této doby vrchním velitelem všech vojenských sil Německa a Heinz Guderian byl přemístěn do rezervy OKH pro ignorování Hitlerových rozkazů zakazujících ústup. Byl přesvědčen, že viníkem jeho odvolání byla pomluva polního maršála Günthera von Klugeho, který tak chtěl zamaskovat své některé velitelské chyby. Guderian dokonce vyzval Klugeho na osobní souboj, který však Adolf Hitler zakázal.\n\n1. března 1943 byl znovu povolán do služby jako generální inspektor tankových vojsk a měl na starost dohled nad vývojem, výrobou a výcvikem obrněných jednotek. Na rozdíl od Hitlera, který preferoval technické novinky, Guderian dával přednost jednodušším, lehčím a pohyblivým panzerům s dostatečným dojezdem. Od 21. července 1944 do 28. března 1945 byl náčelníkem generálního štábu pozemních vojsk (OKH). Po ostrých sporech s Hitlerem, které neustávaly a byly čím dál víc vyhrocenější, obdržel od vůdce rozkaz, aby rezignoval \"ze zdravotních důvodů\" .\n\nPo válce žil tři roky v americkém zajetí v Rakousku, nebyl však obžalován z válečných zločinů a nebyl přivolán k Norimberskému procesu, přestože v této věci intervenovali zejména Poláci a Sověti. Byl to mimořádně schopný generál, patrně jeden z nejlepších německých vojevůdců celého období války, ale neobdržel nikdy hodnost polního maršála. Na sklonku života vydal knihu \"Erinnerungen eines Soldaten\" (v České republice vyšlo jako \"Vzpomínky generála\"), kde popisuje své zkušenosti s činností ve wehrmachtu. Zemřel v bavorském Schwangau roku 1954.\n\n\n\n"}
{"id": "22197", "url": "https://cs.wikipedia.org/wiki?curid=22197", "title": "Vysoká škola báňská – Technická univerzita Ostrava", "text": "Vysoká škola báňská – Technická univerzita Ostrava\n\nVysoká škola báňská – Technická univerzita Ostrava (VŠB-TUO) navazuje na činnost Báňské akademie (pozdější Vysoké školy báňské) v Příbrami, která byla v roce 1945 přesunuta z Příbrami do Ostravy. Dnešní název školy zachycuje přechod od dřívější úzce zaměřené báňské školy k plnohodnotné technické univerzitě. Rektorem je od září 2017 prof. RNDr. Václav Snášel, CSc.\n\nVŠB-TUO poskytuje vzdělání ve 249 akreditovaných studijních programech v bakalářském, navazujícím magisterském i doktorském stupni. Na univerzitě studuje přes 2100 zahraničních studentů, buď samoplátců, nebo na univerzitě studují v rámci výměnných pobytů.\n\nV roce 1849 byla v Příbrami založena Báňská akademie, která byla v roce 1945 dekretem presidenta Beneše přesunuta z Příbrami do Ostravy. Přesunutí školy neznamenalo přerušení právní kontinuity. O přesuntí školy se diskutovalo od roku 1918, řada profesorů VŠB žádala připojení VŠB k tehdy budovanému areálu ČVUT v Praze, po válce ale byly zohledněny potřeby hornického a hutního průmyslu na Ostravsku.\n\nVýuka byla v Ostravě zahájena 7. listopadu 1945 za obtížných podmínek – vyučovalo se v sedmi objektech rozptýlených po celém městě. Mezi lety 1948 a 1949 se počty studentů 1. ročníku ztrojnásobily, takže roku 1951 došlo k rozdělení školy na fakulty hornickou, s prvním děkanem doc. K. Benešem a hutnickou s děkanem doc. T. Chlebovským. Výrazný rozvoj hornictví a hutnictví v padesátých letech si vynutil i rozvoj adekvátního strojírenství. Založení Vysoké školy báňského strojnictví v Ostravě se sídlem v Brušperku (jejím prvním děkanem se stal prof. RNDr. Milan Mikan) proto mělo pro další rozvoj hornictví a hutnictví značný význam. Učební plán studia byl vypracován po dohodě s fakultou oboru strojního a elektroinženýrství brněnské techniky tak, aby umožňoval vzájemný přechod posluchačů. Po přičlenění této školy k VŠB vznikla roku 1951 fakulta báňského strojnictví, zahrnující i původní ústavy VŠB (elektrotechniky, obecného strojnictví, dopravnictví a horního a hutního strojnictví). Sídlem fakulty se stala bývalá budova gymnázia na Šrámkově náměstí v Ostravě. Prvním děkanem se stal doc. Ing. B. Kaňkovský. Později se fakulta rozšířila o řadu nových kateder a laboratoří, které byly umístěny v šesti dalších budovách. Ve školním roce 1963/64 vznikla na fakultě báňského strojnictví specializace strojírenské technologie.\n\nI když si fakulta ponechala původní báňsko-strojírenské specializace, rozšířil se tak její strojírenský profil natolik, že v roce 1968 byla přeměněna na fakultu strojní a později v roce 1977 po vzniku a rozvoji elektrotechnických oborů – došlo k dalšímu přejmenování na fakultu strojní a elektrotechnickou. Roku 1974 se všechna pracoviště fakulty přemístila do nového areálu VŠB v Ostravě-Porubě. Po akademiku F. Čechurovi byl v roku 1950 pověřen vedením VŠB prof. RNDr. R. Rost, třetím rektorem roku 1951 se stal prof. dr. Ing. V. Mydlarčík. Za jeho funkčního období počet studentů VŠB překročil hranici dvou tisíc a škola se ve školním roce 1952/53 rozrostla na pět fakult (přibyly fakulty geologická a ekonomická). Ukázalo se však, že toto členění je nepříliš vhodné a ekonomicky neúnosné. Proto byl od roku 1959 počet fakult zredukován pouze na tři: hornicko-geologickou, hutnickou a fakultu báňského strojírenství. S rostoucími nároky na řízení školy se rozšiřoval i její správní aparát (řízení školy se 700 posluchači po roku 1945 původně zajišťovali jen rektor s kvestorem, čtyřmi úředníky a jedním zřízencem), takže přestala vyhovovat původní budova rektorátu (ve vile u Nové radnice) a rektorát byl roku 1953 přemístěn do budovy bývalého kláštera na Dvořákové ulici.\n\nRoku 1955 se stal čtvrtým poválečným rektorem prof. Ing. B. Kaňkovský a pátým roku 1959 prof. dr. T. Chlebovský. V jeho funkčním období počet posluchačů VŠB již překročil hranici tří tisíc a studium bylo ze čtyřletého rozšířeno na pětileté. Počet objektů VŠB rozmístěných po celém území města Ostravy však již v této době dosáhl sedmnácti a značně ztěžoval provoz školy i styk mezi rektorátem, fakultami, katedrami, posluchárnami i laboratořemi. Proto prof. Ing. arch. J. Moučka a později prof. Ing. R. Kittrich, DrSc., začali připravovat projekci nového areálu VŠB, jehož výstavba byla zahájena roku 1965 – ve funkčním období šestého ostravského rektora VŠB prof. RNDr. B. Růžičky, CSc. Výstavba hlavních objektů školy v Porubě však byla dokončena až ve funkčním období sedmého poválečného rektora, prof. RNDr. O. Hajkra, DrSc., roku 1973.\n\nVe funkčním období prof. RNDr. O. Hajkra DrSc. vzrostl počet studentů VŠB v letech 1970 až 1985 téměř čtyřnásobně. Vznikly nejen nové studijní obory (mj. obory technika požární ochrany a bezpečnosti průmyslu, systémové inženýrství, ekonomika průmyslu a národohospodářského plánování, roku 1971 obor silnoproudé elektrotechniky, od roku 1977 na všech fakultách obory automatizované systémy řízení), ale od 1. dubna 1977 byla na VŠB zřízena ekonomická fakulta (jejímž prvním děkanem se stal prof. Ing. J. Mikeska, DrSc.), takže větší část absolventů školy již byla vychovávána pro jiné obory než hornictví a hutnictví. Dosavadní pětileté studium bylo v souladu s celostátní koncepcí převedeno v roce 1977 v některých oborech na čtyřleté (studium při zaměstnání se zkrátilo na pětileté). Dostavěly se další tři objekty kolejí a Báňská měřící základna. Rovněž byla zahájena výstavba geologického pavilonu, nové menzy a připravena výstavba ústřední knihovny VŠB. Osmým poválečným rektorem se roku 1985 stal prof. Ing. V. Mynář, DrSc. S jeho jménem je spjata dostavba Vysoké školy báňské (roku 1988 dokončen geologický pavilon a roku 1989 otevřena nová menza v Ostravě-Porubě, prováděla se výstavba ústřední knihovny VŠB a studijního centra, dále přechod správy školy na automatizované systémy řízení a zejména výrazné posílení počtu profesorů, docentů, doktorů i kandidátů věd, vyučujících na VŠB).\n\nV závěru roku 1989 došlo na území celého státu k výraznému demokratizačnímu hnutí, na němž se aktivně podíleli také studenti Vysoké školy báňské. Důsledkem tohoto obrodného procesu byl v závěru roku 1989 a opětovně roku 1990 zvolen velkou většinou v demokratických volbách devátý ostravský rektor VŠB prof. Ing. Tomáš Čermák, CSc.\n\nPůvodní název Vysoká škola báňská v Ostravě škola změnila k 1. lednu 1995 na Vysoká škola báňská – Technická univerzita Ostrava. V současnosti VŠB-TUO Ostrava směřuje mezi přední české a evropské univerzity nabízející technické, přírodovědné a ekonomické vzdělání, produkující aplikovaný i základní výzkum a zajišťující potřebný odborný poradenský, konzultační a expertizní servis průmyslu, bankovnímu i podnikatelskému sektoru včetně nabídky celoživotního vzdělání. Absolventi univerzity si najdou práci často již během studií, školu každý rok úspěšně absolvuje v průměru 3176 studentů. Univerzita podporuje studentské aktivity – vlastní podnikání, studium v zahraničí či studentské organizace. VŠB – Technická univerzita Ostrava spolupracuje s řadou českých a zahraničních univerzit a také s firmami. Na škole se studuje bez bariér.\n\nVŠB-TUO poskytuje vzdělání v rámci sedmi fakult a několika celouniverzitních studijních programů:\n\nVýzkum na VŠB-TUO je možné rozdělit do šesti výzkumných oblastí:\n\n\nVŠB-TUO realizuje výzkum ve výzkumných centrech a ústavech jako Centrum ENET, Centrum nanotechnologií, Centrum pokročilých inovačních technologií, Institut čistých technologií těžby a užití energetických surovin, Institut environmentálních technologií, IT4Innovations a Regionální materiálově-technologické centrum či Výzkumné energetické centrum.\n\nVŠB-TUO nabízí širokou škálu stáží a postdoktorandských pozic. Centrum pro transfer technologií podporuje vědce v rozvoji komerčního potenciálu jejich inovací, čímž napomáhá překlenout rozdíl mezi akademickou a komerční sférou.\n\nVŠB-TUO také provozuje Podnikatelský inkubátor, který poskytuje podporu začínajícím a spin-off firmám.\n\n\n\n"}
{"id": "22199", "url": "https://cs.wikipedia.org/wiki?curid=22199", "title": "Georges Brassens", "text": "Georges Brassens\n\nGeorges Brassens (22. října 1921 Sète – 29. října 1981 Saint-Gély-du-Fesc) byl francouzský písničkář.\n\nGeorges Brassens napsal více než 200 písní. Asi 130 z nich je zaznamenáno v jeho vlastním provedení na sérii 14 dlouhohrajících alb. Dále zhudebňoval a interpretoval také starší francouzské básníky (např. F. Villona, P. Verlaina, V. Huga nebo L. Aragona), za jejichž přímého pokračovatele je považován.\n\nSvými jízlivými texty napadal pokrytectví, upjatost a zpátečnictví francouzské společnosti. Jako člověk se sklonem k anarchistickému hnutí zvlášť s oblibou mířil proti násilí, institucionalizaci a vykonavatelům moci všeho druhu (církev, byrokracie, soud, tisk). Jeho kritika je však nepřímá, často využívá kontrastu, květnatého jazyka a černého humoru. Tak i písně zabývající se pochmurnými tématy vyznívají nakonec vesele.\n\nTomu napomáhá také jednoduchý, celkovou harmonii podpírající hudební doprovod (většinou pouze doprovodná kytara a kontrabas), převážně durové melodie a Brassensův vlastní přednes.\n\nBrassensovo dílo se dodnes těší výjimečné popularitě. Již za své aktivní kariéry (50.–70. léta) přímo inspiroval celou generaci písničkářů a šansoniérů. Roku 1967 byl vyznamenán Velkou cenou Francouzské akademie za poezii.\n\nJsou mu věnovány desítky disertačních prací, po celém světě se stále dobře prodávají jeho nahrávky, stále se objevují nové a nové interpretace a – i přes mimořádnou obtížnost – existují překlady jeho písní do více než 20 jazyků.\n\nU nás Brassense překládá a interpretuje především Jiří Dědeček. Věnoval mu EP \"Špatná pověst\" (1989), CD \"Žalozpěv pro lehký holky\" (1998) a výběr z textů \"Klejme píseň dokola\" (1988).\n\n\n\n"}
{"id": "22200", "url": "https://cs.wikipedia.org/wiki?curid=22200", "title": "Michiel de Ruyter", "text": "Michiel de Ruyter\n\nMichiel Adriaenszoon de Ruyter (24. březen 1607 Vlissingen – 29. duben 1676 Syrakusy) je považován za největšího z nizozemských admirálů a jednoho z největších námořních velitelů historie. Byl velmi zbožný a jeho muži ho bezmezně obdivovali. Přezdívali mu mnoha jmény, poslední a nejslavnější bylo \"Bestevaêr\", což znamená děd(eček). V jeho rodném Vlissingenu stojí jeho památník, jehož dominantou je Ruyterova socha v nadživotní velikosti, hledící na moře.\n\nNámořníkem se stal pravděpodobně už v 11 letech. Pod velením prince Mořice Oranžského bojoval jako mušketýr v osmdesátileté válce proti Španělsku. V roce 1623 se usadil v irském Dublinu, kde se živil jako obchodní agent. V letech 1633 až 1635 se jako navigační důstojník zúčastnil velrybářských výprav k ostrovu Jan Mayen. V roce 1637 se stal kapitánem lodi mající za úkol stíhat vlámské a španělské korzáry škodící nizozemskému obchodu, později se plavil za obchodem do Afriky a Západní Indie. Během obchodních cest do Maroka na vlastní náklady vykupoval křesťanské otroky. Roku 1676 vykoupil z uherské protestantské kazatele, kteří byli Leopoldem I. odsouzeni na galeje.\n\nVedl nizozemské loďstvo v prvních třech anglicko-holandských válkách, v nichž vybojoval několik nezapomenutelných bitev s anglickým loďstvem, mezi nimi i slavnou Čtyřdenní bitvu (11.–14. červen 1666). O rok později provedl něco, co už po něm nikdo další nedokázal zopakovat – proplul ústím Temže a zničil královské loděnice na řece Medway. Spolu s loděnicí v Chathamu zlikvidoval nebo zajal část anglického loďstva, přičemž jednou ze zajatých lodí byla vlajková loď Royal Navy \"HMS Royal Charles\". De Ruyterův nájezd na Medway tak představuje jednu z nejdrtivějších a nejostudnějších porážek v celé historii Royal Navy, a to tím spíše, že při celé akci neutrpěla nizozemská flotila prakticky žádné ztráty. \n\nVítězství zaznamenal též 7. června 1672 v zátoce Solebay v Southwoldu během francouzsko-nizozemské války nad anglo-francouzským loďstvem admirálů Duquesna a vévody z Yorku. \n\nSvé poslední střetnutí vybojoval ve Středomoří: v bitvě u Augusty proti francouzské flotile admirála Abrahama Duquesna poblíž Sicílie byl smrtelně raněn (dělová koule mu rozdrtila levou nohu) a tomuto zranění podlehl.\n\nMichiel Adriaenszoon de Ruyter je považován za jednoho z největších admirálů historie a nedotknutelnou ikonu nizozemského válečného námořnictva. Bylo po něm pojmenováno 7 nizozemských válečných lodí, mimo jiné v současné době sloužící fregata Hr. Ms. De Ruyter (F804) a křižník Hr. Ms. De Ruyter (1935) potopený 27. února 1942 v bitvě v Jávském moři, na jehož palubě zahynul kontradmirál Doorman. Je také brán za nizozemského národního hrdinu.\n\nV roce 1970 byla vydána bankovka v hodnotě 100 guldenů s podobiznou admirála de Ruyter.\n\n\n"}
{"id": "22202", "url": "https://cs.wikipedia.org/wiki?curid=22202", "title": "Rybnik", "text": "Rybnik\n\nRybnik ( též Rybníky) je město a městský okres v jižním Polsku ve Slezském vojvodství vzdálené zhruba 20 km od českých hranic. Má 139 tisíc obyvatel (2018) a spolu s městy Żory, Jastrzębie-Zdrój, Wodzisław Śląski a dalšími tvoří půlmilionovou aglomeraci (viz Rybnický uhelný okruh) navazující na jihu na ostravskou a na severu na katovickou aglomeraci. Leží na území historického Horního Slezska na soutoku řek Rudy a Nacyny. Z geomorfologického hlediska se rozkládá na Rybnické plošině, která je součástí Slezské vysočiny. Při sčítání lidu  2011 se 27 % obyvatel Rybniku a 41,5 % obyvatel okresu Rybnik-venkov hlásilo ke slezské národnosti.\n\nNázev města je odvozen od českého a slezského slova \"rybník\", jeho dávné dějiny jsou totiž spjaty s rybářstvím a v oblasti se vyskytovaly četné rybníky. Tuto skutečnost odráží i podoba městského znaku: modrý štít s vyobrazením ryby. Město bylo založeno na magdeburském právu poblíž starší rybářské osady na přelomu 13. a 14. století, první písemná zmínka o něm pochází z roku 1308.\n\nRybnik byl od svého vzniku součástí Ratibořského knížectví. Tomu vládli do roku 1336 Slezští Piastovci a posléze Přemyslovci, načas bylo i sloučeno s Opavským knížectvím (1336–1377). Od roku 1327, kdy Lešek Ratibořský složil spolu s ostatními slezskými knížaty lenní slib Janu Lucemburskému, patřilo toto území pod Země Koruny české. Roku 1532 bylo zřízeno rybnické stavovské panství, které nejdéle patřilo rodům Lobkoviců (1557–1682) a Uherských (1682-1788). Po Habsburky prohrané první slezské válce v roce 1742 se Rybnik spolu s většinou Slezska stal součástí pruského státu. Roku 1788 bylo rybnické panství odprodáno přímo pruskému císaři Fridrichu Vilémovi II.\n\nV roce 1818 se Rybnik stal okresním městem. Podle \"Topografického popisu Slezska\" z roku 1865 ve městě žilo tehdy 3 169 obyvatel, z toho mluvilo doma 58 % německy a 42 % polsky, resp. slezským nářečím. Zásadní zlom v dějinách dosud provinčního městečka a zemědělského regionu přinesla výstavba železniční trati (1855) a rozvoj průmyslu v druhé polovině 19. století. V roce 1890 byla Uherskými založená huť v obci Paruszowiec přestavěna na moderní železárny \"Silesia\", které později prosluly hlavně výrobou hrnců, stolního náčiní a dalšího vybavení domácnosti. V roce 1880 Jakob Müller zřídil v centru Rybniku pivovar a roku 1899 byla zprovozněna továrna na těžní stroje známá později pod názvem \"Ryfama\". Uhlí se těžilo ve velkém od roku 1896 v Chwałowicích (\"Donnersmarck-Grube\", později \"KWK Chwałowice\") a Niedobczycích (\"Römer-Grube\", později \"KWK Rymer\"), pak také od roku 1916 v Boguszowicích (\"Blücher-Schächte\", později \"KWK Jankowice\"). V roce 1886 byl otevřen Ústav pro duševně nemocné, pro nějž vznikl rozlehlý novogotický areál na sever od městského centra.\n\nBěhem hornoslezského plebiscitu po první světové válce se 71 % obyvatel Rybniku vyslovilo pro setrvání v rámci Německa, přesto ale bylo město připojeno v roce 1922 k Polsku. Rybnický okres byl v meziválečné době jedním z devíti okresů autonomního slezského vojvodství. Státní hranice probíhala sotva několik kilometrů na severozápad od města. Po druhé světové válce se Rybnik ocitl opět v polských hranicích, tentokrát v rámci Katovického vojvodství.\n\nZa současnou podobu Rybnik vděčí administrativním reformám v 70. letech 20. století. Mezi lety 1973 až 1977 bylo k němu přičleněno až 13 obcí, včetně Chwałowic, Boguszowic a Niedobczyc, které od 50. let byly samostatnými městy. Připojení těchto měst, sídlišť a vesnic způsobilo rapidní nárůst obyvatelstva: ze 43 tisíc v roce 1970 na 122 tisíc v roce 1980. Také v 70. letech došlo k výstavbě rybnické elektrárny a s tím souvisejícího vzniku Rybnické přehrady na řece Rudě. Ekonomická transformace po roce 1989 vedla k pádu mnoha podniků v výrazně průmyslovém městě v čele s železárenskými závody \"Silesia\" uzavřenými v roce 1998. Dosud jsou v provozu doly \"KWK Jankowice\" a \"KWK Chwałowice\" a také \"Ryfama\" prodaná v roce 2010 společnosti \"Kopex Machinery\".\n\n\nRybnik má v současnosti osobní vlakové spojení ve čtyř směrech: Katovice, Bohumín, Ratiboř a Pština/Bílsko-Bělá. V provozu je na území města osm železničních stanic a zastávek. Na stanici \"Rybnik\" (hlavní nádraží) zastavují i mezinárodní rychlíky do Prahy, Vídně, Varšavy a Budapešti. Od roku 2018 je realizován projekt Rychlé příměstské železnice (Szybka Kolej Aglomeracyjna) mezi Rybnikem a městem Wodzisław Śląski.\n\nV Rybniku je největší počet kruhových objezdů v celém Polsku: do roku 2019 jich bylo postaveno 42. Východně od města probíhá dálnice A1, která od Bohumína navazuje na českou D1.\n\nMěstskou autobusovou dopravu zajišťuje 40 linek ZTZ Rybnik. Jezdí sem i vybrané spoje MZK Jastrzębie-Zdrój.\n\n\n\n"}
{"id": "22206", "url": "https://cs.wikipedia.org/wiki?curid=22206", "title": "Jack London", "text": "Jack London\n\nJack London, vlastním jménem John Griffith Chaney (12. ledna 1876 v San Franciscu, Kalifornie, USA – 22. listopadu 1916) byl americký spisovatel, který se proslavil svými nejčtenějšími knihami Volání divočiny a Bílý tesák.\n\nOd mládí žil dobrodružným životem. Byl námořníkem, zlatokopem, členem pobřežní rybářské hlídky i pirátským lovcem ústřic. Procestoval celé Spojené státy americké jako tulák - hobo. V době zlaté horečky se vydal na Aljašku, kde sice nezbohatl, ale později využil zkušeností ze severu ve svých povídkách a knihách.\n\nZačal studovat na univerzitě, studium však nedokončil. Od dětství četl dobrodružnou literaturu, kterou později začal i sám psát. Zpočátku neměl úspěch - jeho styl psaní byl drsný a nezvyklý a pro vydavatele nepřijatelný. Postupně se však prosadil, nejprve svými povídkami z Aljašky a později vydával i romány. Byl socialistou, členem socialistické strany a odborů.\n\nPsal námořní povídky, povídky a romány z aljašské přírody a podobně drsných prostředí lidské civilizace. Stal se i válečným zpravodajem v Rusko-japonské válce. Další oblastí byla díla se sociální tematikou.\n\nPostupně se stal známým a uznávaným spisovatelem, ve své době zřejmě nejlépe placeným. Zbohatl, postavil si jachtu a vydal se na cestu kolem světa. Žil na svém ranči v \"Měsíčním údolí\" v Kalifornii. Přes své velké příjmy měl stálé finanční potíže, celý život také bojoval s alkoholismem (poprvé se opil v pěti letech a od puberty se opíjel pravidelně). Svou závislost výstižně popsal v knize \"Démon alkohol\", která vyšla v roce 1914, dva roky před jeho smrtí. V té době vrcholila v USA abstinenční kampaň a je pravděpodobné, že jeho román přispěl k odhlasování prohibičního zákona. Kvůli nemírnému pití především tvrdého alkoholu měl nemocná játra a ledviny. Proti bolestem užíval morfium, jež mu legálně předepsal lékař; na předávkování morfiem také zemřel. Podle některých spekulací mělo být předávkování záměrné a šlo tedy o sebevraždu. Z vyjádření jeho dcery, z názoru historika a z dopisu, který napsal v den smrti, však vyplývá, že zemřel nešťastnou náhodou. Podle doslovu starého českého vydání \"Železné paty\" krátce před smrtí jeho ranč - také významné komunitní centrum - shořel a k jeho smrti přispěla také bída.\n\nJeho román \"Železná pata\" je považován za možná nejsilnější socialistický román všech dob. Je řazen do žánru sci-fi. Soudobý editor Penguinu Jonathan Auerbach upozorňuje, že díla si velmi povšiml Trockij, na nějž mohly udělat velký dojem líčení krutosti hutného a vykrystalizovaného korporátního fašismu a že mohly neblaze působit některé hrdinské a ženské archetypy, ale v zásadě jde o dílo značně prorocké v mnoha aspektech o kapitálu, moci a možnostech a mechanismech společenského vývoje platné dodnes, schopné postulovat nosnou kompetitivní strategii (kterou se inspirovalo například španělské družstvo Mobiot, které dodnes roste, dodnes rozšiřuje své aktivity, vyplácí renty a penze). I díky němu a dalším výrazným autorům této doby vznikla inspirativní díla protagonistů nové ekonomické školy - C. H. Douglase, Henryho George a Silvio Gesella, jež se věnují problému zvanému seigniorage.\n\n\n\n"}
{"id": "22213", "url": "https://cs.wikipedia.org/wiki?curid=22213", "title": "Asonance (hudební skupina)", "text": "Asonance (hudební skupina)\n\nAsonance je česká folková skupina se zaměřením na skotské a irské lidové balady a písně, instrumentální\nskladby a tance z Prahy.\n\nSkupina Asonance patří k nejstarším skupinám působícím na české folkové scéně. Její vznik se datuje do roku 1976, kdy jádro skupiny vytvořili tehdejší studenti pražského gymnázia Jana Nerudy pánové Jan a Pavel Lašťovičkovi, Milan Štěrba a František Korecký, záhy se k nim připojila též Denisa Vondráčková. Prvně jmenovaný působí ve skupině dodnes jako její vedoucí. Zaměření skupiny ovlivnily v počátcích zejména folkové písně Joan Baez, které zavedly kapelníka Honzu Lašťovičku až ke studiu amerických a britských balad, a zejména jejich původu v lidové tvorbě britských ostrovů.\n\nOd počátku 80. let 20. století se skupina na tuto tvorbu pozvolna specializuje, a brzy patří k uznávaným (a v té době i v Čechách k jediným) interpretům zejména irských a skotských balad, tanců a instrumentálních skladeb jako jsou reel, jig nebo hornpipe. V devadesátých letech se ve skupině objevují kromě tradičních českých folkových nástrojů (jako jsou housle, flétny, kytara a basa) také nástroje typické pro ostrovní folk: zejména irské loketní dudy, svislý irský buben bodhrán, strunný nástroj buzuki, a různé typy irských fléten.\n\nKromě tradičních skladeb v tradičním pojetí se skupina věnuje také interpretaci lidových ostrovních skladeb v modernějším hávu, do jejího nástrojového vybavení se tak postupně začleňuje i elektrická basová kytara, klávesové nástroje a v posledních cca 10 letech i bicí souprava a později i elektrická sólová kytara. Tradiční skladby v klasickém pojetí a tradiční instrumentální skladby však také v repertoáru zůstaly, a stejně tak jeden z charakteristických atributů skupiny: vícehlasé úpravy některých lidových i duchovních písní. Tato pestrost repertoáru je také jedním z důvodů, proč skupina patří spíše k těm početnějším: v posledníhc letech kolísá počet jejich členů mezi 10 a 11.\n\nNa podzim roku 2015 vstoupila skupina již do své 40. sezóny. Za tuto dobu vydala deset alb: jeden živý záznam koncertu – Asonance Live (1998) a devět alb studiových (řadových): Dva havrani (1992), Duše mé lásky (1994), Čarodějnice z Amesbury (1996), Má pravá láska (1997), Alison Gross (2000), Vzdálené ostrovy (2003), Jestřáb (2006), Království Keltů (2010) a Tesař z Nazareta (2014). V roce 2008 vydala skupina na DVD s názvem „30 let na podiu“ dvouhodinový videozáznam svého vystoupení a v roce 2010 dva videoklipy k písním Dva havrani a Čarodějnice z Amesbury.\n\n\n\n\n\n\n\n\n\n\n\n\n\n\n\n"}
{"id": "22214", "url": "https://cs.wikipedia.org/wiki?curid=22214", "title": "Zbraň", "text": "Zbraň\n\nZbraň je nástroj (moderní zbraně mohou být i automatické stroje), který slouží k prosazování zájmů. Může sloužit k útoku či obraně materiálních hodnot, ale i duchovních jako je víra či čest. Nejčastěji se používá za účelem způsobení zranění živému organismu. Některé zbraně, hlavně výbušniny, se však s úspěchem používají i k jiným účelům (odstřel sněhových lavin, ledových bariér na řekách apod.). Existují i zbraně pro průmysl (nastřelovací pistole pro kotvení, palné lisy na kabelová oka, zkoušečky kvality betonu atd.). Zbraně patří mezi nejstarší lidské nástroje, které byly vynalezeny. Postupem času se zbraně z primitivních nástrojů určených k zabíjení vyvinuly v sofistikované stroje, přičemž jejich současnou definici je třeba rozšířit i o zbraně, jejichž účelem je snižovat bojeschopnost nepřítele. To v moderním věku nemusí nutně znamenat zabíjení nebo zastrašování. Jedná se např. o zbraně, jejichž účelem je zkratování elektráren (jakož i elektrorozvoden či vedení vysokého napětí).\n\nZbraní se předmět stává v okamžiku použití za účelem zranění živého organismu nezávisle na tom, k čemu byl určen při své výrobě. V běžné mluvě se ale zbraní zpravidla rozumí předměty nebo stroje, které byly navrženy a vyrobeny právě s důrazem na jejich ranivý účinek.\n\nZbrani v právu je věnován samostatný článek.\n\nV dobách pravěku byl první zbraní opracovaný pazourek – pěstní klín – kus kamene upravený do tvaru kapky vody. Měl dvě ostré hrany a jednu špici. Sloužil hlavně jako nástroj pro úpravu ulovených zvířat (oddělení masa od kůže), málokdy byl použit proti jiným lidem.\n\nSpojením pazourku a dřevěné tyče (rukojeti) vznikla sekera (pazourek je zasazen kolmo k tyči) a oštěp (pazourek je zasazen ve směru tyče). Sekera byla primárně nástroj, ale již ve starověku byla používána jako zbraň. Oproti tomu oštěp byl primárně zbraní. Díky většímu dosahu byl efektivnější a oštěpy se staly nejznámější a nejúčinnější zbraní pravěku. Navíc šlo oštěp vrhnout. Další zdokonalení předvedly pravěké střelné zbraně – zmenšené oštěpy. Pravděpodobně ještě starší než luk je vrhač nazývaný atlatl, nebo woomera, prodlužující paži a vrhající lehké, šípům se blížící oštěpy. Šípy bylo možno vystřelovat z luku nebo později (možná až ve starověku) z kuše.\n\nS rozvojem státu a objevem kujnosti kovů mohli starověcí lidé vyrábět zbraně v masovém měřítku, což umožnilo existenci prvních armád. První státy jako Mezopotámie nebo Egypt měly vojska vyzbrojená převážně kopími a štíty. Dále byl v této době vynalezen meč, avšak jeho výroba byla zpočátku nákladná, takže jej mohlo používat jen velmi málo lidí. V Řecku se jednalo již o poměrně běžnou zbraň, ale na severu Evropy mezi Vikingy ještě v 10. století převažovaly válečné sekery.\n\nV Římské říši byl meč součástí výzbroje legionářů. Jako relativně krátká zbraň jim umožnil bojovat v sevřených útvarech.\n\nVe středověku se jako zbraně vedle kopí a seker začaly objevovat jejich různé kombinace, tzv. halapartny. Rozvoj řemesel, umožněný velkou rozlohou již civilizovaného území v Evropě, tento vývoj dále urychlil. Jako zbraně byly používány častokrát řemeslnické či zemědělské nástroje (třeba husitské kosy a cepy), později se z nich vyvinuly samostatné zbraně (řemdih, palcát).\n\nDále se používaly meče. Dlouhý meč byl součástí výzbroje elitního vojáka středověku – rytíře. Stoupl význam kuše jako zbraně proti rytířům, tehdejší katolická církev ji z tohoto důvodu zakázala.\n\nZ Číny byl na konci středověku dovezen střelný prach, díky němuž byla umožněná konstrukce prvních děl a dalších palných zbraní jako pušek a mušket. Všechny dosavadní středověké zbraně náhle zastaraly a došlo k rozsáhlé změně rovnováhy sil ve světě. Přestaly se vyrábět zbraně pro boj zblízka, naopak se rozšířila výroba palných zbraní.\n\nVe 20. století prošel vývoj zbraní větší revolucí než za celou předešlou historii. Před a během první světové války byl vyvinut kulomet, tank, torpédo a ponorka, vzducholodě, stíhací a bombardovací letouny a zbraně pro ně, bojové plyny a pozemní a námořní miny. To bylo umožněno hlavně díky praktickému využití technologických objevů 19. století – především v oblasti elektřiny, parního stroje a později spalovacích motorů. V polovině 20. století byl vývoj zbraní (hlavně pum) doveden tak daleko a k takové dokonalosti, že každá další velká válka by zničila celé lidstvo. Byly vyvinuty dělostřelecké i balistické rakety a raketomety, radiolokátor a hlavně jaderná bomba, zbraň totálního ničení. Po ukončení druhé světové války následovalo překotné zbrojení a strach z další války. Za posledních padesát let přibyly do arzenálu zbraní tyto: vodíková puma, řízené střely, mezikontinentální balistické rakety a laserem naváděné střely, autonomní a dálkově řízené bojové prostředky (letecké UAV, pozemní UGV, námořní UMV). I když se Sovětský svaz, jedna z velmocí udržující strach z další války, zhroutil, vývoj zbraní pokračuje stejným tempem, hlavně zbraní hromadného ničení.\n\n\n\n\n\n\n\n"}
{"id": "22220", "url": "https://cs.wikipedia.org/wiki?curid=22220", "title": "Phoebe (měsíc)", "text": "Phoebe (měsíc)\n\nPhoebe je jedním z měsíců planety Saturn. Jeho průměr činí 220 km, střední vzdálenost od planety zhruba 12,9 milionů km. Až do těsného průletu sondy Cassini 11. června 2004 bylo o Phoebe jen málo známo a i v současné době je řada údajů teprve vyhodnocována. Základní shrnutí však již podat lze.\n\nPhoebe objevil roku 1899 William Henry Pickering na snímcích, které pořídil 16. srpna 1898 DeLisle Stewart v peruánské Arequipě. Šlo o první měsíc nalezený fotografickou cestou. Jeho přesnou dráhu vypočítal roku 1905 Frank Elmore Ross.\n\nJméno dostal Phoebe podle Titánky Foibé z řecké mytologie, dceři Eurynomé a Ofióna.\n\nPhoebe má přibližně tvar koule a je na něm velké množství kráterů, což svědčí o vysokém stáří povrchu. Hustota 1,6 g³ naznačuje, že měsíc tvoří převážně vodní led s příměsí silikátových hornin. Zatím nebyla potvrzena hypotéza, že se v případě Phoebe jedná o těleso z Kuiperova pásu; nasvědčovala by tomu však retrográdní dráha tělesa, která je u větších satelitů planet poměrně neobvyklá (výjimkou je Neptunův měsíc Triton).\n\nPhoebe je velmi tmavým tělesem s albedem 0,06, tedy ještě nižším než u uhlí. Na jeho povrchu byl objeven tuhý oxid uhličitý, měsíc tedy nemohl být v minulosti nikdy vystaven obzvlášť vysokým teplotám. Rotace kolem vlastní osy je poměrně rychlá (přesně 9 hodin a 30 minut), oběžná doba kolem Saturnu činí 550,479 pozemských dní (zhruba 18 měsíců). Povrchové teploty kolísají mezi -198 a -161 °C.\n\nNavzdory teprve nedávnému průletu sondy Cassini již byla vytvořena základní nomenklatura povrchových útvarů. Největší kráter o průměru 101 km dostal jméno Jason podle vůdce Argonautů, další výrazné krátery se nazývají Euphemus (průměr 23 km), Canthus (44 km), Eurytion (14 km) a Hylas (30 km). Celkem bylo pojmenováno 24 kráterů a oblast Leto Regio, jména jsou však zatím jen předběžně schválena (2005).\n\nNěkteří vědci se domnívají, že malé Saturnovy měsíce Skathi, Mundilfari, Suttungr a Thrymr jsou ve skutečnosti velkými ledovými bloky vyvrženými z Phoebe při impaktech. Průměr těchto měsíců nedosahuje ani 10 km a všechny mají podobnou dráhu jako Phoebe.\n\n"}
{"id": "22224", "url": "https://cs.wikipedia.org/wiki?curid=22224", "title": "Jestřebí", "text": "Jestřebí\n\nNázev Jestřebí má více obcí: \n\n\nnebo částí obcí:\n\n\nnebo jiných objektů:\n\n"}
{"id": "22227", "url": "https://cs.wikipedia.org/wiki?curid=22227", "title": "Menstruační cyklus", "text": "Menstruační cyklus\n\nMenstruační cyklus označuje periodické fyziologické změny v těle ženy, které probíhají pod kontrolou reprodukčního hormonálního systému a jsou nutné pro reprodukci. Menstruační cykly u žen se typicky vyskytují na měsíčním základě mezi pubertou a menopauzou. Kromě lidí mají menstruační cykly jen velké opice, na rozdíl od estrálního cyklu u většiny druhů savců.\n\nBěhem menstruačního cyklu pohlavně zralé ženské tělo vyvine 1 vajíčko (příležitostně 2, z kterých mohou vzniknout neidentická „dvouvaječná“ dvojčata) a uvolní je v době ovulace. Výstelka dělohy (endometrium) roste synchronně. Po ovulaci se výstelka změní v přípravě pro potenciální implantaci oplodněného vajíčka a následuje těhotenství. Nedojde-li k oplodnění a těhotenství, děloha se zbaví výstelky a začne nový menstruační cyklus. Proces zbavování se výstelky se nazývá menstruace. Menstruace se navenek projevuje ve formě menses (též \"menstruum\"): což je větší část endometria (výstelka) — kromě její nejhlubší vrstvy — a krevní produkty, které vycházejí z těla přes vaginu. I když se tento krevní výtok obvykle označuje jako \"krev\", složením se liší od žilní krve.\n\nV praxi se často menstruace a menses označuje jako perioda. Toto krvácení slouží jako znak, že nezačalo těhotenství. (I když to není jednoznačné, protože někdy existuje krvácení v raném těhotenství.) Během reprodukčních let vynechání menstruace může indikovat, že žena je těhotná.\n\nMenstruace tvoří normální část přirozeného cyklického procesu vyskytujícího se u zdravých žen mezi pubertou a koncem reprodukčních let. Začátek menstruace nazývaný i \"menarche\" se vyskytuje průměrně ve věku 12 let, ale může se přihodit kdykoli mezi 8 a 16 lety . Poslední perioda — menopauza — se vyskytuje obvykle ve věku 45–55 let. Odchylky od těchto hodnot vyžadují medicínskou prohlídku. Amenorea označuje prodlouženou absenci (vynechání) menses během reprodukčních let ženy z jiných příčin než těhotenství. Např. ženy s velmi nízkým podílem tělesného tuku jako sportovkyně mohou přestat menstruovat. Přítomnost menstruace obvykle dokazuje, že nastala ovulace; většinou platí, že ženy, které nemají ovulaci, nemohou mít menstruační cykly. Existují ovšem výjimky v podobě anovulačních menstruačních cyklů.\n\nI když délka cyklu se může měnit, 28 dní je obecně považováno za průměrnou hodnotu normálního ovulačního cyklu ženy. Konvence považuje začátek menstruačního krvácení za začátek cyklu, proto první den krvácení se nazývá „první den cyklu“. Menstruační cyklus možno rozdělit do 4 fází:\n\nMenstruace trvá několik dní (obvykle 3–5 dní, ale hodnoty 2–7 dní jsou považovány za normální ) a zahrnuje ztrátu asi 50–80 ml krve (včetně vyloučeného endometria). Enzym plazmin — obsažený v endometriu — inhibuje (utlumuje) srážení menstruační krve. Pro tuto opakovanou ztrátu krve mají ženy vyšší potřebu přijímat v potravě železo než muži — jako prevenci nedostatku železa. Mnoho žen pociťuje v době menstruace děložní křeče, též nazývané dysmenorea (bolestivá menstruace), někdy spojené i s nevolnostmi, zvracením a průjmy. Existuje velký průmysl poskytující zdravotní produkty na pomoc ženám zvládnout menses.\n\nK poznatku, že u žen, žijících společně v blízkém prostředí, má začátek menstruace tendenci se synchronizovat, dospěla roku 1971 studentka Martha McClintocková, která obdržela v předchozím roce bakalářský titul na Wellesley College. Spolu se Sternovou ho poté v roce 1998 vysvětlovaly působením feromonů. Ale například v roce 2013 se toto tvrzení zpochybnilo. Nyní je to bráno za mýtus, který vzešel z jediné studie a získal prestiž publikací v časopise Nature, a současná studie prokazuje, že k němu nedochází.\n\nPod vlivem hormonu stimulujícího folikul (FSH) začne ve vaječníku růst několik folikulů (míšků), obsahujících vajíčka, jejichž obaly následně produkují estrogeny, primárně estradiol. Tyto estrogeny iniciují vývin nové vrstvy endometria s typickým histologickým (tkáňovým) vzhledem, zvané proliferační (bující) endometrium. Stoupající hladina estrogenů působí pomocí negativní zpětné vazby na hypofýzu a snižuje sekreci FSH. Inhibin vylučovaný největším folikulem též snižuje FSH. Typicky jen nejrozvinutější folikul (vedoucí folikul) se může dále rozvinout, protože má víc receptorů FSH; růst ostatních folikulů se zastaví. Proto normálně v každém cyklu dozraje jen 1 vajíčko.\n\nKdyž folikul dozraje, vylučuje tolik estradiolu, že spustí — tzv. pozitivní zpětnou vazbou — akutní uvolňování luteinizačního hormonu (LH). V případě průměrného 28denního cyklu tato LH vlna začíná kolem 12. dne cyklu a může trvat 48 hodin. Uvolněním LH dozraje vajíčko a oslabí se stěna folikulu ve vaječníku. Tento proces vede k ovulaci: uvolnění teď už zralého vajíčka, což je největší buňka těla (s průměrem asi 0,2 mm). Který z dvou vaječníků — levý nebo pravý — ovuluje, se zdá být náhodné; žádná známá pravo-levá koordinace není. Vejcovod potřebuje zachytit vajíčko a poskytnout prostor na oplodnění. V cervixu (děložním hrdle) se vyvine charakteristický čirý a tažný hlen, kterým pronikají spermie ze sexuálního styku. Ovulace může být doprovázena charakteristickými ovulačními bolestmi, které mohou trvat několik hodin. Některé ženy jsou schopny rozpoznat ovulaci také podle změn cervikálního hlenu a děložního čípku během ovulace, zvláště když u sebe znaky plodnosti sledují. Neoplodněné vajíčko se rozloží.\n\nPo ovulaci se zbytek foliklu transformuje do žlutého tělíska (corpus luteum) za podpory hormonů hypofýzy. Toto žluté tělísko bude produkovat po následující 2 týdny navíc k estrogenům i progesteron. Progesteron hraje životní roli při proměně proliferačního endometria do sekreční výstelky připravené na implantaci a podporující rané těhotenství. Progesteron trochu zvýší bazální tělesnou teplotu, proto žena měřící si denně svou teplotu registruje, že se dostala do luteální fáze. Proběhne-li oplodnění vajíčka, to putuje jako rané embryo vejcovodem do děložní dutiny a implantuje se během asi 5–7 dní po ovulaci. Krátce po implantaci rostoucí embryo signalizuje svou existenci mateřskému systému — vytváří lidský choriový gonadotropin (hCG) — hormon využívaný pro test těhotenství. Tento signál má důležitou roli v udržování žlutého tělíska a umožňuje pokračování jeho produkce progesteronu. Bez těhotenství a bez hCG žluté tělísko zaniká a hladiny estrogenů a progesteronu klesnou. To nastaví podmínky pro další cyklus. Snížení hladiny progesteronu vede ke spuštění menstruačního krvácení (dojde k přerušení přívodu krve do endometria a jeho hypoxické nekróze (odumření z nedostatku kyslíku) a snížení hladiny estrogenů umožní pozdější růst hladin FSH pro dozrávání nových folikulů.\n\nI když délka folikulární fáze — a následně délka menstruačního cyklu — se může měnit, luteální fáze trvá obvykle 12–16 dní. Spermie mohou v těle ženy přežít 3 až 5 dnů (výjimečně déle), proto většina plodné periody trvá asi 5 dní před ovulací až do 1 dne po ovulaci. V normálním čtyřtýdenním cyklu to odpovídá druhému a začátku třetího týdne cyklu.\n\nRůzné metody plánovaného rodičovství a kontroly oplodnění jsou zaměřeny na stanovení termínu ovulace, díky kterému je možné zjistit relativně plodné a relativně neplodné dny v cyklu. Délka menstruačního cyklu se ale může lišit, a ovulace nemusí vždy probíhat pravidelně. Pro stanovení plodných dnů je vhodné kombinovat více metod, zvláště, pokud si žena přeje otěhotnět. Kromě využití ovulačních testů, které detekují přítomnost lidského luteinizačního hormonu (LH) v moči, může žena své plodné dny určit pomocí sledování změn bazální teploty, změn hlenu a změn polohy a konzistence děložního čípku.\n\nMenstruační cyklus je regulován extrémně složitě. Po mnoho let výzkumníci diskutovali, který regulační systém má základní kontrolu: hypotalamus, hypofýza nebo vaječník s jeho rostoucím folikulem; ale všechny 3 systémy musí interagovat. V každém případě má rostoucí folikul rozhodující roli: způsobí dozrání endometria, poskytuje potřebnou zpětnou vazbu hypotalamu a hypofýze a modifikuje změny hlenu v cervixu. Dva sexuální hormony hrají roli v kontrole menstruačního cyklu – estradiol a progesteron. Zatímco estrogen dosahuje vrchol dvakrát, během růstu folikulu a během luteální fáze, progesteron zůstává prakticky nepřítomný před ovulací, ale stává se rozhodující v luteální fázi a během těhotenství. Mnoho testů ovulace kontroluje přítomnost progesteronu. Tyto sexuální hormony jsou vylučovány vaječníky vlivem hypofýzy a oba FSH i LH v tom hrají nutnou roli. FSH stimuluje nezralé folikuly ve vaječnících k růstu. LH spuští ovulaci. Gonadoliberin (LH-RH) z hypotalamu kontroluje hypofýzu a hypofýza i hypotalamus dostávají zpětnou vazbu z folikulu. Žluté tělísko — které se vyvine z puknutého folikulu a zůstane ve vaječníku — po ovulaci vylučuje estradiol a progesteron. Jen když nastane těhotenství, objeví se hormony pro zastavení menstruačního cyklu (hCG), zatímco produkce estradiolu a progesteronu pokračuje (a výrazně roste). Abnormální hormonální regulace vede k narušení menstruačního cyklu.\n\nNa rozdíl od jiných druhů u lidí zůstává ovulace skrytá. Fakt, že žena může vnímat svou ovulaci, zatímco pro jiné zůstane nerozeznatelná, má sociobiologický význam. Jiné druhy často signalizují vnímavost.\n\nPodle výzkumu se vajíčka formují ze zárodečných buněk v raném životě plodu. Počet je redukován na asi 400 000 až 450 000 nezralých vajíček uložených v každém vaječníku. Menstruační cyklus jako biologická událost umožňuje typicky ovulaci jednoho vajíčka každý měsíc. Proto během plodnosti žena ovuluje asi 400 až 450 krát. Všechna ostatní vajíčka — poté co se podílela během svého růstu na produkci estrogenů — se rozpustí v procesu zvaném atrézie. Protože celková zásoba vajíček ženy se formuje už v plodu, aby vajíčka ovulovala dekády později, vznikly názory, že tato dlouhá trvanlivost může udělat chromatin vajíčka (chromozómy obsahující dědičnou informaci) víc náchylným k problémům dělení, poškození a mutacím než chromatin spermie, který se produkuje průběžně během reprodukčního života muže. Tuto možnost podporují pozorování, že zárodky a děti od starších matek mají vyšší výskyt chromozómových abnormalit než od starších otců.\n\nNe všechny menstruace rezultují z ovulačního menstruačního cyklu. U některých žen může vývin folikulu začít, ale nedokončí se a přesto estrogeny formují a stimulují endometrium. Dříve nebo později děloha toto endometrium vyloučí. Protože se nevyskytne žádná ovulace a zapojení progesteronu, lékaři nazývají tento typ krvácení jako \"estrogenové průnikové krvácení\" a nemohou vždy předpovědět jeho trvání nebo frekvenci. Anovulační krvácení se častěji vyskytuje v pubertě, před menopauzou (premenopauza) nebo u žen, které mají syndrom polycystických vaječníků.\n\n\"Normální menstruační cyklus\" má délku 28 ± 7 dní. Lékaři nazývají cykly s intervaly 21 dní nebo méně jako \"polymenorea\" a cykly s intervaly nad 35 dní \"oligomenorea\" (nebo \"amenorea\", když interval přesáhne 180 dní).\n\nMěnící se hladina hormonů během cyklu ovlivňuje nejenom děložní sliznici, ale mnoho dalších struktur v těle ženy. Během menstruačního cyklu můžeme rozlišit pět cyklů:\n\nDozrávání Graafova folikulu na povrchu vaječníku, ovulace a vznik žlutého tělíska, jak je popsáno výše.\n\nTento cyklus je tedy velice důležitý pro reprodukci a plodnost ženy. Probíhá nenápadně ve vaječnících u každé menstruující ženy.\n\nCyklické změny endometria, jeho proliferační a sekreční fáze, která končí odloučením části děložní sliznice a menstruací. Děložní sliznice začíná růst od 0,3mm a krátce před menstruací má asi 5mm i více.\n\nCyklické změny děložního hrdla. Tyto děje se projevují různou konzistencí cervikálního hlenu. Tento hlen umožňuje přežití a průchod spermiím. V době ovulace je ho více, je řídký a tažný a tím se šance na oplodnění zvyšuje.\n\nZměny na poševní sliznici. Tyto změny se rozdělují do stejných fází jako endometrialní cyklus, nedochází ale k menstruaci, místo toho v pochvě během celého cyklu přibývá vrstev buněk, které v druhé polovině cyklu postupně odumírají a poté jsou odlučovány s menstruační krví ven.\n\nJelikož je mléčná žláza také pod účinkem pohlavních hormonů, prochází také vlastně opakujícím se cyklem. Mění se hlavně žlázové vývody, které se připravují na případné oplodnění a tím začínající produkci mléka. (Bradavky kojící ženy mohou být před či během menstruace citlivé či bolestivé)\n\n\n\n"}
{"id": "22228", "url": "https://cs.wikipedia.org/wiki?curid=22228", "title": "Jacques Brel", "text": "Jacques Brel\n\nJacques Brel (8. dubna 1929, Schaerbeek – 9. října 1978, Bobigny), byl belgický šansoniér, písničkář, básník, herec a režisér.\n\nNarodil se v Belgii v rodině soukromého podnikatele, který vlastnil továrnu na karton. Studoval jen s malým zájmem o školu (kromě hodin francouzštiny). Mladý Jacques Brel se aktivně zajímal o amatérské divadlo. Později vystudoval řečtinu, latinu a obchodní právo. Předpoklad, že jednou převezme rodinnou textilní továrnu, se nikdy nenaplnil, práce obchodníka a podnikatele ho prakticky nikdy nezajímala.\nV roce 1951 si vzal za ženu Thérèse Michielsen, řečenou „Miche“ (=“bochník“) a koncem téhož roku se jim narodila dcera Chantal.\n\nOd roku 1952 skládal své první písně, které zpíval nejprve v rodinném kruhu nebo v bruselských kabaretech. Již v této době v sobě skrýval onu sílu, a to jak ve svých textech, tak ve své osobité interpretaci. Jeho rodině se tyto pokusy vůbec nelíbily a v žádném případě jej nepodporovala v jejich pokračování. On však vytrval a v roce 1953 vydal svůj první singl. Poté opustil Brusel a sám se vydal do Paříže, na pozvání Jacquese Canettiho, objevitele nových talentů, který pracoval u Philipsu a vlastnil kabaret \"Les trois baudets\". Jeho rodina mu odmítla půjčit další peníze, narodila se jeho druhá dcera France. Byla to léta největších problémů. V roce 1955 za ním přijela jeho žena s dětmi a usadili se v Montreuil. Vydal své první dlouhohrající album. Zpíval pro křesťanské organizace, a tak jej Georges Brassens začal přezdívat „abbé Brel“ – s velkou dávkou humoru, neboť byli přátelé.\n\nV roce 1956 se setkal s pianistou Françoisem Rauberem, který jej od té doby doprovázel a staral se o aranžmá jeho písní. V roce 1957 se setkal s dalším pianistou Gérardem Jouannestem, který jej potom výhradně doprovázel na scéně, zatímco François Rauber s ním pracoval ve studiu.\nPostupně si vytvořil své publikum a získal první úspěchy. V roce 1957 obdržela jeho druhá deska \"Velkou cenu Akademie Charles Cros\". Koncem roku 1958 měl první úspěch v pařížské Olympii a v roce 1959 v jiné slavné pařížské hale \"Bobino\".\n\nOd tohoto momentu na sebe vše navazovalo v rychlém rytmu, v roce 1966 opustil scénu. Dne 16. května 1967 absolvoval svůj poslední recitál.\n\nV létě 1967 natočil film \"Rizika zaměstnání\" a začal cestovat po světě na plachetnici.\nV dalších letech se věnoval filmu jako režisér či herec (např. \"Dobrodružství je dobrodružství\" od Clauda Lelouche).\n\nV roce 1974 vše opustil a odjel na plachetnici. Byl těžce nemocen, po první operaci rakoviny plic. Usadil se na Markézách na tichomořském ostrůvku \"Hiva Oa\". Pracoval zde jako pilot a majitel malého letadla, létal zde jako aerotaxi a vozil poštu pro místní obyvatele.\n\nV roce 1977 se vrátil do Paříže a natočil své další album, kterého se během prvního týdne prodalo neuvěřitelných více než milion kusů. Vrátil se zpět na ostrovy, ale v červenci 1978 se jeho zdravotní stav zhoršil a byl přepraven do Francie. Zemřel v říjnu téhož roku. Je pochován na Markézách, po boku Paula Gauguina.\n\nNejen ve frankofonním světě je považován za jednoho z největších šansoniérů, hudebních skladatelů a básníků druhé poloviny 20. století. Jeho vliv na francouzskou (a belgickou) hudební scénu je stále významný. Dodnes je symbolem nonkonformismu a některé jeho texty, přestože známé, neustále překvapují svou násilnou prozíravostí.\n\nV prosinci 2005 byl zvolen diváckým SMS hlasováním za největšího Belgičana (všech dob) ve stejnojmenné anketě státní televize RTBF.\n\nDiskografie:\n\nRežie:\n\nHerec:\n\n"}
{"id": "22233", "url": "https://cs.wikipedia.org/wiki?curid=22233", "title": "Kybernetika", "text": "Kybernetika\n\nKybernetika (z řeckého κυβερνητικός (\"kybernētikós\", „týkající se kormidla, řízení“) z κυβερνάω (\"kybernáō\", „kormidluji, řídím“)) je věda, která se zabývá obecnými principy řízení a přenosu informací ve strojích, živých organismech a společenstvích. K popisu používá zejména matematický aparát. Je založena na poznatku, že některé procesy probíhající v živých organismech jsou popsány stejnými rovnicemi jako analogické procesy v technických zařízeních. Za zakladatele je považován Norbert Wiener, americký matematik, který vydal v roce 1948 knihu \"Kybernetika aneb Řízení a sdělování u organismů a strojů\".\n\nDle Akademického slovníku je rovněž kybernetika naukou, která se zabývá studiem složitých informačních systémů.\n\nÚžeji a historicky je kybernetika vědou o technické reprezentaci lidských biologických schopností a vice versa hledá biologické obdoby již známých technických řešení. Návaznost na biologii platí obecně, nicméně se nejčastěji zabývá biologickými schopnostmi člověka, je tedy často antropomorfní, a to už svými definicemi (např. kandela), ze kterých je až následně lidský faktor odstraňován. Například se nejprve řešila elektronizace lidského vidění, až později došlo i na jiné organismy: Např. psi (černobílé), různé gamuty (IR, UV u včel a některých ptáků) vs. strašek s až 12 barvami oproti lidským pouhým třem (RGB). Pro účely kybernetiky jsou v přírodě hledány nejjednodušší příklady základních evolučních řešení: Jako modely se používají háďátko, octomilka, švábi (už i jako kyborgové: s uťatou hlavou, ovšem jen makroskopicky formou vivisekce) a další. Vrcholnou metou praktické kybernetiky je elektro-biologický interface, rozhraní pro oboustranný přenos informace mezi tělem a elektronikou, naší nejzvládnutější technologií. Tím by se plně otevřela oblast bioniky, s praktickým použitím nejen v protetice.\n\nZa praotce kybernetiky je označován Hérón Alexandrijský (1. st. n. l.). Ve svém díle \"Automata\" se věnuje automatizaci a toto dílo tak bývá označováno za první knihu o kybernetice. Popisuje v něm různá zařízení, např. olejovou lampu, do které se automaticky doléval olej, automatický pohyb loutek, samočinně zavírané dveře chrámu a dokonce automat na antickou limonádu (někdy je uváděno na svatou vodu), do kterého se vhazovala mince.\n\nModerní kybernetika se vyvíjela odlišně v různých zemích. V západních zemích víceméně splynula s obecnou teorií systémů a řada oborů, které byly považovány za součást kybernetiky, se vyvíjí jako samostatné obory – například informatika, umělá inteligence nebo neuronové sítě.\nV zemích východního bloku byla nejprve kybernetika považována za „buržoasní pavědu“, z čistě ideologických důvodů. Začala být znovu přijímána až v polovině 50. let. Pak se naopak stala zastřešující disciplínou pro mnoho oborů, které se v zemích mimo východní blok osamostatnily. Za součást kybernetiky byla považována například i informatika.\n\n\n\nProcesy různé povahy se dají sledovat jako získávání, uchování, zpracování a interpretace informací.\n\n\nZ praktického hlediska můžeme kybernetiku rozdělit na následující části podle přístupu i aplikací:\n\nTeoretická kybernetika studuje především obecné vlastnosti a chování systémů. Zabývá se obecným popisem vlastností a chování systémů. Z tohoto pohledu zahrnuje teoretická kybernetika teorii systémů a teoretickou informatiku.\n\nSystém lze definovat různým způsobem, základní definice jsou:\n\nPodle toho, jaký přístup volíme, bude ta která definice více či méně vhodná. Např. definice č. 1 a 2 budou vhodné při prvním studiu složitých systémů, definice č. 3 bude vhodná při návrhu regulace, definice č. 4 při kybernetickém přístupu v biologii nebo ve fyzice a definice č. 5 v teoretické informatice.\n\nAplikovaná kybernetika představuje použití kybernetického přístupu při analýze, modelování a simulaci a návrhu systémů, dále aplikuje poznatky kybernetiky do dalších oblastí. Aplikovaná kybernetika zasahuje do mnohých oblastí lidské činnosti - zahrnuje totiž mj. následující obory:\na mnohé další.\n\nModelem systému nazýváme jakýkoliv zjednodušený popis systému, který v sobě akumuluje důležité vlastnosti systému. Žádoucí je, aby model umožňoval i predikci chování systému v zatím neověřených podmínkách.\n\n\n"}
{"id": "22234", "url": "https://cs.wikipedia.org/wiki?curid=22234", "title": "Nemesis", "text": "Nemesis\n\nNemesis může znamenat\n\n\n\n\n"}
{"id": "22237", "url": "https://cs.wikipedia.org/wiki?curid=22237", "title": "Matematická analýza", "text": "Matematická analýza\n\nMatematická analýza ( [] „řešení“, starořecky ἀναλύειν \"ánalýein\" „řešit“) je jednou ze základních disciplín matematiky. Jejími základními pojmy jsou funkce, limita (posloupností a funkcí), derivace a integrál. Zahrnuje však také teorii míry, nekonečných řad a analytických funkcí. Metody matematické analýzy mají velký význam v přírodních a technických vědách.\nZáklady matematické analýzy (infinitezimální počet) se zejména v anglosaských zemích označují jako calculus, kalkul(us), což se po roce 2000 prosazuje někde i do češtiny. (Existuje však i logický kalkulus.) Toto označení pochází z latinského slova \"calculus\", oblázek. Ve starověkém Římě se oblázky používaly v abakusech, což byly desky s drážkami, ve kterých se kaménky posunovaly obdobně jako korálky na drátěném počítadle.\n\nZákladními oblastmi matematické analýzy jsou teorie posloupností, limit, integrální počet a diferenciální počet na množině reálných čísel. Dále sem patří teorie obyčejných i parciálních diferenciálních rovnic, integrálních rovnic, funkcí komplexní proměnné, diferenciální geometrie, variační počet a další obory.\n\nPůvodně se matematická analýza studovala v oboru reálných, později komplexních čísel. V současnosti se však její metody aplikují v široké třídě topologických prostorů. Důvodem je jednak možnost aplikace na širší třídu problémů (například studium funkcionální analýzy), jednak hlubší porozumění analýze v abstraktnějších prostorech, jež se už mnohokrát ukázalo být přímo aplikovatelné na klasické problémy. Jedním z příkladů by mohla být Fourierova analýza, kde jsou funkce vyjádřeny jako určité nekonečné řady (s komplexním exponentem nebo řady trigonometrických funkcí). V reálném světě je tato dekompozice užitečná k rozložení libovolné (zvukové) vlny až na jednotlivé frekvenční součásti. Koeficienty výrazu ve Fourierově rozvoji funkce mohou být také uvažovány jako vektory nekonečně-dimenzionálního prostoru, který je známý jako Hilbertův prostor. Studium funkcí definovaných v takto dostatečně obecných podmínkách také poskytuje pohodlnou metodu získávání informací o tom, jak se funkce mění v prostoru, stejně jako v čase. Při řešení parciálních diferenciálních rovnic se tato technika nazývá oddělení proměnných.\n\nPrvní kroky v analýze byly učiněny již v počátcích řecké matematiky v období antiky. Například nekonečná geometrická řada byla známa již tehdy díky Zénonovým aporiím.\nPozději řečtí matematici jako například Eudoxos a Archimédés vytvořili ještě jasnější, ovšem zatím neformální, použití konceptu limit a konvergence, když používali metodu vyčerpání ke spočtení plochy a obsahu/objemu dvou- a třírozměrných objektů. V 12. století v Indii vytvořil matematik Bháskara II. koncepci diferenciálního počtu, příklady derivačního a diferenciálního koeficientu a také tvrzení, které je dnes známé jako Rolleova věta.\n\nZáklady matematické analýzy vznikají až v době, kdy byl přesně definován infinitezimální počet, nezávisle na sobě Leibnizem a Newtonem.\n\nÚspěch infinitesimálního počtu se vyvinul časem na diferenciální rovnice, vektorový počet, variační počet, komplexní analýzu a diferenciální topologii.\n\nVývoj a použití kalkulu (diferenciálního a integrálního počtu) a matematické analýzy měl a má dalekosáhlé důsledky pro téměř všechny aspekty života v moderním světě. Je používán téměř ve všech vědách, především ve fyzice. Prakticky všechny moderní výdobytky, například různé stavební techniky, letectví a jiné technologie používají infinitezimální počet přímo ve svých základech. Mnoho algebraických vzorců, které jsou dnes používané v balistice, energetice a jiných praktických vědách, byly odvozené prostřednictvím kalkulu.\n\n\n\n"}
{"id": "22239", "url": "https://cs.wikipedia.org/wiki?curid=22239", "title": "Číslicový systém", "text": "Číslicový systém\n\nČíslicový neboli digitální systém je zařízení, které pracuje s informacemi v diskrétní podobě. Opačným případem je systém analogový, který pracuje se spojitými hodnotami. Číslicové systémy se skládají z logických obvodů. Rozsáhlé číslicové systémy se popisují pomocí programovacích jazyků, jež jsou určeny pro modelování, simulaci a automatizovanou syntézu. Příkladem číslicového systému jsou dnešní počítače.\n\nČíslicové systémy lze v zásadě rozdělit na aplikačně specifické systémy a univerzální počítače. Aplikačně specifické systémy se používají na místech, kde je třeba, aby vykonávaly specializovanou činnost, která nemůže být měněna uživatelem. Naopak univerzální počítače (systémy pro obecné použití) jsou programovatelné. To znamená, že mohou být modifikovány tak, aby se změnila jejich funkce či aplikace. Díky tomu, že se vestavěné počítače dají libovolně programovat a mohou tak vykonávat různé funkce, lze dosáhnout nižší ceny výsledné aplikace.\n\nČíslicový systém může být realizován např. mechanicky, elektronicky (polovodiče) apod. Polovodičové technologie však zákonitě musejí dosáhnout svého limitu, který je dán fyzikálními principy (minimální rozměr tranzistoru či rychlost světla). Nástupcem by mohly být systémy realizované pomocí technologií budoucnosti (DNA, fotonika či kvantová mechanika).\n\nReprezentací původně spojité informace v digitálním systému vzniká tzv. kvantizační šum.\n\n"}
{"id": "22240", "url": "https://cs.wikipedia.org/wiki?curid=22240", "title": "Kralovický potok", "text": "Kralovický potok\n\nKralovický potok je potok v Plzeňském kraji, levý přítok Střely. Je dlouhý 20,5 km, plocha jeho povodí měří 75,5 km² a průměrný průtok v ústí je 0,2 m³/s.\n\nKralovický potok pramení v nadmořské výšce 535 m n. m. na severním úpatí vrchu Březina v Žihelské pahorkatině nedaleko silnice spojující Kralovice a Vysokou Libyni. Potok vrch Březina obtéká ze severozápadu, v Olšanském rybníku se spojuje se Sedleckým a Olšanským potokem. Z rybníka vytéká jihovýchodně po jižním svahu Červené hory k Mariánskému Týnci. Před rybníčkem v Týnci přijímá levý přítok z Voleského rybníka a protéká mezi Mariánským Týncem a památnou Radimovou lípou. Za železniční tratí protéká městem Kralovice, kde překonává přibližně pětimetrový stupeň umělého vodopádu, a stéká se s Týřovským potokem.\nZa Podšibenským Mlýnem vtéká do hlubšího údolíčka, jeho tok se stáčí k jihu a přijímá Bučecký potok. Ve vsi Buček do něj ústí Dřevecký potok, za vsí se stáčí tok k jihozápadu. Za silnicí spojující Lednice a Kozojedy vtéká na území přírodního parku Rohatiny, který meandrující tok protéká údolím s drobnými nivami. V okolí přírodní památky Čertova hráz se nacházejí štoly a haldy po těžbě vitriolové břidlice. Na území parku přijímá své poslední přítoky – Kopidlovský potok a později Kočínský potok. Tok se stáčí opět k jihovýchodu a u Píplova Mlýna vtéká ve výšce 280 m n. m. do Střely, nedaleko před jejím ústím do Berounky.\n\n"}
{"id": "22242", "url": "https://cs.wikipedia.org/wiki?curid=22242", "title": "Ptačí oblast", "text": "Ptačí oblast\n\nSměrnice č. 147/2009/ES o ochraně volně žijících ptáků (dále jen „Směrnice o ptácích“) byla původně přijata již v roce 1979, v současné době se jedná o tzv.kodifikované znění (od roku 2009). Směrnice vyhlašuje druhovou a územní ochranu všech druhů ptáků, které se přirozeně vyskytují na evropském území členských států EU, a to ve všech jejich vývojových stadiích a v jimi obývaném prostředí. Ochrana se vztahuje na ptáky, jejich vejce, hnízda a jejich stanoviště. V zásadě nelze ptáky držet, odebírat z přírody, lovit, nabízet je, obchodovat s nimi, usmrcovat je, atd. Směrnice o ptácích připouští jednoznačné a kontrolovatelné odchylky z uvedené obecné ochrany, a to např. tradiční, udržitelným způsobem provozovaný lov, zájem ochrany veřejného zdraví, bezpečnost leteckého provozu, prevence hospodářských škod, vědecký výzkum, atd.\n\nPříloha II/1 a II/2 směrnice o ptácích obsahuje seznam druhů, které mohou být, s ohledem na početnost jejich populace, zeměpisné rozšíření a míru rozmnožování, loveny podle národní legislativy daného státu. Členské státy zajistí, že lov těchto druhů nenaruší úsilí o ochranu v jejich areálu rozšíření. Prodej, doprava a držení i chov v lidské péči za účelem prodeje a nabízení živých nebo mrtvých ptáků a jejich částí jsou možné pouze u druhů přílohy III/1 směrnice o ptácích, a to za předpokladu, že ptáci byli legálně zabiti nebo odchyceni nebo získáni jiným zákonným způsobem. Podobný přístup lze povolit u druhů přílohy III/2 směrnice o ptácích s ustanoveními pro určitá omezení.\n\nPtačí oblasti jsou vymezovány podle výskytu druhů uvedených v přílohách směrnice, nebo jako shromaždiště (hnízdiště, zimoviště) ptáků libovolného druhu v počtu vyšším než 10 000 ks. Tito ptáci jsou hlavním předmětem ochrany, v ptačí oblasti jsou ovšem chráněni všichni ptáci, pakliže na některý druh není udělena výjimka z ochrany (např. povolení odstřelu protahujících populací kormorána velkého v Ptačí oblasti Třeboňsko).\n\nPtačí oblasti nejsou zvláště chráněnými územími. Vyhlašuje je vláda svými nařízeními, ve kterých nejsou žádné zákazy, ale mohou zde být stanoveny činnosti vyžadující souhlasu orgánu ochrany přírody.\n\nV ptačích oblastech je podporován k přírodě šetrný způsob hospodaření.\n\nV Česku bylo navrženo (rokem 2009 také vyhlášeno) k ochraně celkem 41 ptačích oblastí o celkové rozloze 706 000 ha, tj. necelých 9 % rozlohy státu. Největší ptačí oblastí je Šumava.\n\n"}
{"id": "22243", "url": "https://cs.wikipedia.org/wiki?curid=22243", "title": "Joy Division", "text": "Joy Division\n\nJoy Division byla anglická hudební skupina založená v anglickém městě Manchester v roce 1976. Během své existence vydala dvě studiová alba \"Unknown Pleasures\" a \"Closer\". V roce 1980 spáchal, epilepsií a depresemi trpící zpěvák Ian Curtis, sebevraždu. Bylo mu nedožitých 24 let. Zbylí členové založili dodnes existující skupinu New Order.\n\nSkupina, jejímiž zakládajícími členy byli kytarista Bernard Sumner (alias Bernard Dickin alias Bernard Albrecht), baskytarista Peter Hook a bubeník Terry Mason, vznikla pod vlivem punkové vlny mezi lety 1976 a 1977. Původní název kapely zněl Warsaw. Existuje několik verzí o tom, jak se k začínající skupině přidal zpěvák Ian Curtis, ta nejznámější říká, že prostřednictvím inzerátu, vyvěšeného v obchodě s deskami, kde pracoval jako prodavač. Začátky skupiny byly velmi složité o jejich demo nahrávky nejevil nikdo zájem, koncerty se nedařily, navíc v roce 1977 vyšlo v Londýně album skupiny Warsaw Pakt. Výměnou na postu bubeníka - Masona nahradil Stephen Morris - a přejmenováním na Joy Division se však problémy nevyřešily. Skupina stála před rozpadem, k němuž však naštěstí nedošlo. Místo něj poctivě zkoušela, odtrženě a izolovaně od okolního hudebního dění. Tato sebeizolace a nepůsobení vnějších vlivů nakonec skupinu dovedla až k jejímu originálnímu soundu, který posléze definoval tzv. novou vlnu. Název Joy Division je odvozen z románu \"House of Dolls\", jehož hlavní postavou je mladá židovská dívka, která je v koncentračním táboře přidělena do „oddílu pro radost“ – bordelu pro německé důstojníky. Díky tomuto názvu i kvůli své pódiové image (černé obleky) byli později už slavní Joy Division obviňováni z koketérie s nacismem, což byl pochopitelně nesmysl.\n\nV roce 1978 se skupina objevila na několika kompilacích, z nichž nejdůležitější pocházela od nové nezávislé firmy Factory a jmenovala se vcelku prozaicky \"A Factory Sample\". Právě od vydání tohoto sampleru se datuje spolupráce Joy Division s výtvarníkem Peterem Savillem a především producentem Martinem Hannetem.\nV roce 1979 vychází první album Joy Division \"Unknown Pleasures\", které je dodnes mnoha hudebními kritiky považováno nejen za jeden z nejlepších debutů, ale dokonce za jednu z nejlepších desek v historii rockové hudby vůbec. Díky Hannetově studiové práci a již zmíněné sebeizolaci skupiny, přicházejí Joy Division s (do té doby) zcela originálním zvukem, jemuž dominují bicí a baskytara. Kytara je upozaděna, často tvoří jen jakousi hlukovou kulisu, zároveň se ale nevzdává svých přirozených melodických partů (zvláště ve skladbách \"New Dawn Fades\" či \"Transmission\"). Vše korunuje Curtisův zpěv, který svým neopakovatelným hlubokým, temným hlasem deklamuje texty plné deprese a rezignovanosti.\n\nPřes obrovský úspěch prvního alba se psychický stav Iana Curtise rapidně zhoršuje. Jeho epilepsie se začíná projevovat množícími se záchvaty, a to i přímo na pódiu, navíc se stupňují jeho deprese. Pokouší se o sebevraždu - nejprve pobodáním, posléze předávkováním léky. Třetí sebevražedný pokus byl úspěšný. Nedlouho před vydáním druhého alba a americkým koncertním turné se Curtis 18. května 1980, po zhlédnutí filmu \"Stroszek\" režiséra Wernera Herzoga a poslechu alba \"Idiot\" od Iggyho Popa, oběsil. V červnu téhož roku vychází singl s písní \"Love Will Tear Us Apart\", zřejmě nejznámější a nejslavnější skladba skupiny. V červenci pak vychází druhé album \"Closer\", jehož obal zdobí romantická malba Máří Magdaléna plačící nad mrtvým Kristem. Po hudební stránce je znát velký posun. Mnoha skladbám dominují syntezátory, které často zcela nahrazují kytaru (např. \"Isolation\"). Tyto postupy posléze převezme mnoho novoromantických skupin. Definitivní posmrtnou tečku za aktivní činností kapely bylo dvojalbum album \"Still\", které obsahuje záznamy z koncertů a mnoho nevydaných skladeb. V průběhu let poté vzniklo několik dalších kompilací, z nichž zřejmě nejlepší a nejúplnější je \"Substance\" z roku 1988. Písně Joy Division byly také častokrát zpracovány jako cover verze mnoha hudebníky.\n\n\n\n\n"}
{"id": "22244", "url": "https://cs.wikipedia.org/wiki?curid=22244", "title": "Odlezelské jezero", "text": "Odlezelské jezero\n\nOdlezelské (Mladotické) jezero je nejmladší jezero v Česku (nepočítáme-li menší nově vznikající fluviální jezera), obklopené stejnojmennou národní přírodní památkou. Toto hrazené jezero na Mladotickém potoce pod Potvorovským kopcem nedaleko vsi Odlezly se také nazývá Potvorovské\".\" Jezero o ploše 4,53 ha je protáhlé v severojižním směru, jeho plocha jej řadí na 4. místo mezi českými jezery, nepočítaje uměle vzniklá jezera. Délka je přibližně 500 m a šířka se pohybuje mezi 70 až 100 m. Hladina je v nadmořské výšce 412 m.\n\nJezero vzniklo bezprostředně po mimořádných deštích 25. a 26. května 1872, při nichž dosahoval úhrn srážek během krátkého časového úseku až 237 mm. Rozvodněný Mladotický potok katalyzoval sesuv permokarbonských vrstev západního svahu Potvorovského kopce do údolí, které v noci z 27. na 28. května potok přehradily. Katastrofální povodeň nebyla jediným důvodem sesuvu – svah se neznatelně sesouval v důsledku své struktury, dále byla na kopci po staletí řada pískovcových lomů snižující stabilitu svahu a přispěl zřejmě i čerstvý zářez pro Železniční trať Plzeň–Žatec.\n\nUdávaná hloubka jezera v průběhu času postupně klesá (v roce 1972 je udáváno 7,7 m, v roce 1999 už jen 6,7 m, v roce 2006 už jen 6,6 m), jezero se tedy rychle zanáší a bez lidského zásahu by mohlo během několika desetiletí zaniknout. K zanášení jezera však nedochází konstantní rychlostí, a tak nelze přesně určit, dojde-li k zazemnění jezera v řádu desítek či stovek let. Pod hrází lze najít na kaskádě potoka dva vodopády. Do jezera kromě Mladotického potoka ústí ještě Odlezelský potok. Systematický hydrologický průzkum jezera provedl Bohumír Janský, který je též mezi hydrology vášnivým zastáncem jména Mladotické jezero (narozen v Mladoticích).\n\nJezero bylo jako jediné svého druhu v Česku vyhlášeno 7. března 1975 chráněným přírodním výtvorem na ploše 68,3 ha a ochranným pásmem 31 ha. Později se stalo národní přírodní památkou. Předmětem ochrany je zdejší geologický fenomén - výchozy karbonských arkózovitých pískovců a arkóz žihelské pánve a sesuvem vzniklé hrazené jezero.\n\n\n\n"}
{"id": "22254", "url": "https://cs.wikipedia.org/wiki?curid=22254", "title": "Podzemnice olejná", "text": "Podzemnice olejná\n\nPodzemnice olejná (\"Arachis hypogaea\") je rostlina z čeledi bobovitých. Plodem je lusk. Jedná se o luštěninu.\n\nPodzemnice olejná pochází z jižní Ameriky, kde byla domestikována a vyšlechtěna už před asi šesti tisíci lety.\n\nPo oplození žlutých květů začíná intenzivně růst stopka, nesoucí na konci oplozený semeník, který se zavrtává 3–6 cm hluboko do půdy (geocarpismus), kde se vyvine lusk, obsahující 1–7 semen, obalených červenofialovým osemením.\n\nČasto se pěstuje pro semena – arašídy, buráky, buráčky nebo také burské oříšky. Nejedná se však o ořech, ale luštěninu. Arašídy se řadí k suchým skořápkovým plodům (též skořápkové ovoce).\n\nArašídový olej se rovněž používá na smažení, k výrobě stolních pokrmových tuků, tzv. arašídového másla v potravinářství a ve farmaceutickém průmyslu a k výrobě kosmetických výrobků.\n\nArašídy jsou velmi bohaté na živiny. Obsahují 25 % bílkovin, vysoké množství tuků, cukrů.\n\nDále se v nich vyskytuje vitamín B1 (thiamin), B3 (niacin), B5, B6 a B9, antioxidanty a například i koenzym Q10.\n\nArašídy obsahují významné množství resveratrolu. Hrst arašídů obsahuje okolo 70 mikrogramů této léčivé látky.\n\nV roce 2016 bylo podle Organizace pro výživu a zemědělství ve světě vypěstováno téměř 44 milionů tun buráků (se slupkou). Deset největších producentů dodává na trh celkem 81,8 % světové produkce. Největším světovým producentem je Čína, která se na celkovém množství podílí 38 %.\nHlavními vývozci arašídů jsou USA, Argentina, Súdán, Senegal a Brazílie. Vývoz z těchto pěti zemí dohromady představuje 71 % celkového vývozu na světě, přičemž dlouhodobě ve vývozu vedou Spojené státy. Přestože Indie a Čína produkují značné množství arašíd, jejich podíl na mezinárodním obchodu je méně než 4 %. Arašidy se obvykle používají k uspokojení domácí potřeby. Například v Indii se využívá 90 % vyprodukovaných arašídů k tuzemské výrobě arašídového oleje, a jen velmi malé množství je uvolněno pro export.\n\nHlavními odběrateli arašídů jsou země Evropské unie, Kanada a Japonsko, které společně tvoří 78 % světového dovozu arašídů. V Evropské unii je jedinou zemí produkující arašídy Kypr.\n\n\n"}
{"id": "22256", "url": "https://cs.wikipedia.org/wiki?curid=22256", "title": "Dvorská komora", "text": "Dvorská komora\n\nDvorská komora (německy \"Hofkammmer\") byl poradní orgán ve věcech finančních zřízený 1. ledna 1527 při dvoře Ferdinanda I. Jeden ze tří ústředních správních úřadů zřízený v předbělohorském období pro všechny země pod vládou Habsburků (ostatní byly tajná rada, dvorská rada vojenská).\n\nJiž za předchozí vlády Jagellonců byla vytvořena personální unie českého a uherského království. Jagellonští panovníci v obou zemích vládli pomocí zemských úřadů, nebyly vytvořeny žádné společné instituce pro všechny země. Až s nástupem Ferdinanda I. se situace změnila, pod habsburskou vládou se ocitlo České a Uherské království a rakouské země. Ferdinand I. Habsburský využil neomezené pravomoci panovníka v zahraniční politice, vojenství a ve věcech finančních a vytvořil pro tyto oblasti společné orgány všech svých zemí. Formálně se mělo jednat o poradní orgány, fakticky měly velký vliv, jelikož panovník podle jejich rad sám rozhodl a pak formálně příslušné rozhodnutí provedl příslušný zemský úřad. Tyto společné orgány byly v duchu tehdejšího humanistického učeného jazykového úzu někdy nazývány jako nejvyšší „dikasterie“ (z řečtiny), později také jako „kolegia“, protože se jednalo o orgány sborové.\n\nDvorská komora se původně se skládala ze šacmistra a několika radů. Instrukcí z roku 1537 byla plně přeorganizována, v čele stál šacmistr (\"Schatzmeister\", \"superintendent\"), od roku 1568 prezident (\"Hofkammerpresident\") a vedle něho byli čtyři radové. Platby přijímal a peníze vyplácel dvorský pokladník (\"Hofzahlmeister\"), od roku 1544 byli pokladnici dva, z nichž jeden se nazýval dvorský a druhý (od r. 1568) dvorský vojenský. Komoře byla přidělena samostatná kancelář se dvěma sekretáři.\n\nDvorská komora byla určena pro jednotné vedení příjmů a výdajů panovníka a také pro jejich ústřední kontrolu. Do dvorské komory přicházely přebytky z komor zemských, výpůjčky panovníkovy, z čehož se vyplácely výdaje na dvůr, vojsko a centrální úřady. Podřízeny jí byly zemské komory, mezi něž patřila i česká komora. Za spoluúčasti dvorské komory byly vydávány instrukce pro zemské komory. Podle instrukce z r. 1568 byla podřízenost zemských komor dvorské komoře zesílena. Avšak strany nemohly jednat s dvorskou komorou přímou, ale pouze prostřednictvím české komory nebo komory příslušné země. Formálně tak nejvyšším finančním úřadem v České koruně zůstávala česká komora, fakticky však byla podřízena komoře dvorské. V důležitých záležitostech rozhodoval osobně panovník po předchozím přednesu dvorské komoře. \n\nDvorská komora přetrvala až do počátku 19. století. V průběhu druhé poloviny 18. století byly pro finanční záležitosti vedle ní zřizovány další speciální ústřední finanční úřady. Poměry se tu změnily pětkrát nebo šestkrát. Roku 1802 byla posléze trvale zřízena dvorská komora a bankodeputace pro správu státního hospodářství celého habsburského mocnářství; od roku 1816 tento orgán nesl název všeobecná dvorská komora. Roku 1813 byl mimoto zřízen \"zvláštní ministr financí\", který měl nejvyšší dozor nad financemi celého soustátí.\n\n\n\n"}
{"id": "22257", "url": "https://cs.wikipedia.org/wiki?curid=22257", "title": "Rožďalovické rybníky", "text": "Rožďalovické rybníky\n\nPtačí oblast Rožďalovické rybníky se nachází na rozhraní středního Polabí a Českého ráje asi 16 km severovýchodně od okresního města Nymburk.\n\nZ fytogeografického hlediska patří do teplé oblasti termofytika, podokresu Rožďalovická tabule. Reliéf má charakter ploché pahorkatiny s výškovou členitostí 30–75 m a nadmořské výšce 210–270 m. Území patří do povodí Labe a je odvodňováno řekou Mrlina.\n\nKrajinu charakterizuje komplex přirozených lesů s dubohabrovými háji, rákosinami a vlhkými loukami v okolí soustavy více než 20 rybníků táhnoucí se od obce Dětenice na severozápadě až po Městec Králové na jihovýchodě. Tento pestrý komplex biotopů tvoří útočiště pro výskyt řady vzácných a ohrožených druhů rostlin a živočichů. V současné době má k nejcennějším lokalitám vlastnický nebo nájemní vztah Pozemkový spolek Polabí Polabského ekocentra ČSOP, který zde hospodaří v souladu se zájmy ochrany přírody. Mezi chráněné rybníky rožďalovické soustavy patří rybníky Zrcadlo, Bučický, Nečaský, Pustý, Vražda, Jakubský, Pilský, Komorní, Komárovský, Kojetín, Bílek, Hasina, Pařízek, Třeboňský, Horní a Krčský.\n\nFormování krajiny započalo po skončení husitských válek, kdy bylo území značně vylidněno a trpělo jarními i podzimními záplavami. Zabránit tomu mělo rybníkářství. Vznikly zde menší plochy rybníků než na Poděbradsku a Pardubicku, což bylo dáno zejména omezenými zdroji vody v Mrlině a Štítarském potoce. První rybníky byly vybudovány již před koncem 15. století a zachovaly se většinou doposud. Své první zkušenosti s výstavbou rybníků zde sbíral i proslulý Jakub Krčín z Jelčan.\n\nPtačí oblast Rožďalovické rybníky byla vyhlášena nařízením vlády č. 606/2004 Sb. pro ochranu dvou ptačích druhů - motáka pochopa a jeřába popelavého. V oblasti se vyskytuje i řada dalších ptačích druhů, jako jsou například bukač velký (\"Botaurus stellaris\"), orel mořský (\"Haliaeetus albicilla\"), luňák červený (\"Milvus milvus\"), strnad luční (\"Emberiza calandra\"), chřástal kropenatý (\"Porzana porzana\"), čáp černý (\"Ciconia nigra\"), sýkořice vousatá (\"Panurus biarmicus\") a jiné. Do dnešní doby bylo na lokalitě zaregistrováno 205 druhů ptáků z nichž zahnízdilo 136.\n\nFlóra je pestrá se zastoupením převážně teplomilnějšího křídla středoevropské květeny, jako jsou například lilie zlatohlavá (\"Lilium martagon\"), vstavač nachový (\"Orchis purpurea\"), prstnatec májový (\"Dactylorhiza majalis)\" a jiné. Z obojživelníků se zde vyskytují početné populace žab – kuňka obecná (\"Bombina bombina),\" rosnička zelená \"(Hyla arborea\") a skokan skřehotavý (\"Pelophylax ridibundus)\", z hmyzu se vyskytuje například roháč obecný (\"Lucanus cervus)\".\n\n"}
{"id": "22261", "url": "https://cs.wikipedia.org/wiki?curid=22261", "title": "Hamerské vrásy", "text": "Hamerské vrásy\n\nHamerské vrásy byla přírodní památka do roku 1991, která se po tomto roce stala součástí I. zóny chráněného území Národního parku Podyjí. Nachází se nad údolím řeky Dyje, 1 km východně od města Vranov nad Dyjí v okrese Znojmo na levém břehu řeky Dyje mezi Vranovem nad Dyjí a osadou \"Zadní Hamry\".\n\nHamerské vrásy jsou geologická lokalita silně zklikacených (ptygmatických) vrás v okrajové části Bítešské ortoruly jako doklad horotvorných pochodů vzniklých při injekci magmatické hmoty do rul přibližně před 795 mil. let.\n\nZ hlediska rostlinného pokryvu se jedná o lesostepní lokalitu s hojným výskytem tařice skalní a dalších chráněných rostlin jako je například netřesk výběžkatý, koniklec velkokvětý aj.\n\n"}
{"id": "22264", "url": "https://cs.wikipedia.org/wiki?curid=22264", "title": "Nirvána", "text": "Nirvána\n\nPojem nirvána (sanskrt) nebo nibbána (pálí) označoval původně vyhasnutí ohně. Gautama Buddha použil toto slovo ve smyslu ustání nesprávných skutečností, když přirovnal pominutí \"žádostivosti\" (taňhá), příčiny veškeré \"strasti\" (duhkha), k vyhasnutí plamene. Vyhasnutím žádostivosti v jejích třech aspektech, \"chamtivosti\" (rága), \"nesnášenlivosti\" (dósa) a \"zaslepenosti\" (móha), pomine \"strast\" (duhkha) a \"nevědomost\" (avidždžá). Chybným ztotožňováním žádostivosti s přirozenou vnitřní touhou lze dospět k chybnému chápání pojmu jako vyhasnutí duše. Je to riziko překladu a výkladu. Ve skutečnosti Gautama Buddha učil vedle vyhasnutí žádostivosti také kultivování vrozené \"touhy\" (chanda). Duše, pro kterou Gautama Buddha z jistých dobrých důvodů neužíval konkrétní pojem, vyhasnutím žádostivosti dojde \"probuzení\" (bódhi) a jedinec se tak stane buddhou (\"probuzeným\"). Vyhasnutí žádostivosti je pro něj cestou do říše nestvořeného: \"Je nezrozené, nevzniklé, nezformované, nestvořené. Kdyby nebylo tohoto nezrozeného, nevzniklého, nezformovaného, nestvořeného, nebylo by úniku ze zrozeného, vzniklého, zformovaného, stvořeného. Protože ale je toto nezrozené, nevzniklé, nezformované, nestvořené, je tedy možný i únik ze zrozeného, vzniklého, zformovaného, stvořeného.\" To neznamená, že stvoření je negativní samo o sobě. Znamená to, že bychom se s ním neměli ztotožňovat, neboť je pouhým prostředkem, který je sám o sobě pomíjivý, takže únik je potřebný pro všechny jedince, kteří jsou do svého stvoření doslova propadnutí, jelikož se s ním ztotožňují. Únikem naznačená pozitivní existence je ve srovnání se světem, jak jej prožívá člověk, zcela jiná.\n\nJsou tři vlastnosti nestvořeného:\nNirvány je možné dosáhnout cílevědomou praxí, kterou Buddha formuloval jako ušlechtilou osmidílnou stezku. Gautama Buddha v nauce o anátmanu zjišťuje, že to, co člověk pociťuje jako subjektivní existenci, je produktem souhry podmíněných vznikajících faktorů, jde tedy jen o relativní skutečnost. Nevysvobozený prožívá sám sebe jako něco vlastního, individuálního čili jednotlivého, a tedy odděleného od ostatní reality, proto je ovládán žádostivostí a v důsledku toho trpí. Připadá si individuálně, jako kdyby měl svoji vlastní individuální podstatu či identitu. Kdo však za subjektivním bytím a objektivním světem individuálních entit objeví jen individuálně bezpodstatné, strastiplné a pomíjivé či závisle vznikající a zanikající dharmy, dospěje takříkajíc na konec světa. Avšak stav nirvány není místem, které by bylo možné někde v kosmu najít, podobně jako nebeské světy božských bytostí (dévů). V Buddhově době se někteří mylně domnívali, že by mohlo být možné na konec světa docestovat. Na otázku, zda by se člověk mohl dostat na konec světa chůzí, Buddha odpověděl záporně a řekl: \"V tomto šest stop vysokém těle s jeho vnímáním a vědomím je obsažen svět, vznik světa, konec světa a stezka, vedoucí ke konci světa.\" Tím, že člověk v meditačním pohroužení pozná tělo, dýchání, cítění a myšlení jako individuálně bezpodstatné jevy nebo produkty takových jevů, uskuteční vysvobození.\nPozn.: pojmy jsou uváděny v sanskrtu, není-li uvedeno jinak.\n"}
{"id": "22265", "url": "https://cs.wikipedia.org/wiki?curid=22265", "title": "Sankhára", "text": "Sankhára\n\nBuddhistický pojem sankháry (pálí, množné čísl.) nebo sanskáry (sanskrt, mn.č.) nelze do evropského jazyka jednoznačně přeložit. Původní význam je „to, co skládá“, ale také „to, co je složené“. Nejčastější překlad do evropských jazyků zní \"formace\". Tento termín zachovává oba významy původního slova - aktivní aspekt („to, co formuje“), i pasivní („to, co je zformováno“).\n\nSankháry tedy na jedné straně označují všechna úsilí, to znamená popudy, sklony, zájmy, hnutí vůle, která způsobují, že člověk něco tvoří, na druhé straně také vše vytvořené, každý útvar a v nejširším smyslu všechny objekty žádostí.\n\nV prvním smyslu jsou sankháry jednou z pěti složek skutečnosti a zde se obvykle označují jako \"mentální formace\". Ty zahrnují přibližně 50 mentálních fenoménů, určujících aktivní odpověď mysli na vnímané objekty. Některé jsou karmicky neutrální, jiné (a ty jsou proto obzvlášť důležité) jsou zdrojem prospěšné nebo neprospěšné karmy. Karmicky aktivní formace tvoří druhý člen řetězu podmíněného vznikání, podle něhož vznikají vinou neznalosti pravé tváře skutečnosti.\n\nV druhém významu se sankháry vztahují na „vše, co je složené“, „vše , co je podmíněné“, tedy naprosto vše, kromě nirvány. Např. \"sabbe sankhára aniččá\" - všechny formace jsou pomíjivé.\n\nRůzné buddhistické školy nabízí různý seznam mentálních formací.\n\nThéravádová abhidhamma popisuje 50 mentálních formací, z nichž 11 je karmicky neutrálních (přesněji řečeno jejich karmická kvalita je určena jejich sdružením s prospěšnými nebo neprospěšnými formacemi), 25 karmicky prospěšných a 14 neprospěšných. Je důležité si uvědomit, že tyto fenomény nevznikají v mysli bez příčiny, nahodile, ale že mají vždy svou příslušnou příčinu (příčiny) a jsou také s to vyvolávat odpovídající následky.\n\n\n\n\n3 zdrženlivosti (viratijo) - tj. zdrženlivosti od neprospěšných činů:\n\n2 bezmezné ctnosti (apamaňňá) - jsou tak nazývány, protože jejich objektem je nekonečné množství bytostí:\n\n1 nepřítomnost klamu\n\n\n4 zakotvené v nenávisti:\n\n\nDále:\n"}
{"id": "22266", "url": "https://cs.wikipedia.org/wiki?curid=22266", "title": "Józef Piłsudski", "text": "Józef Piłsudski\n\nJózef Klemens Piłsudski (5. prosince 1867 Zułów – 12. května 1935 Varšava) byl polský socialistický aktivista, bojovník za nezávislost, politik, státník, náčelník státu v letech 1918–1922, vrchní velitel polských ozbrojených sil od 11. listopadu 1918, první maršál Polska od 19. března 1920, dvojnásobný premiér Polska (1926–1928 a 1930), tvůrce tzv. sanačních vlád za druhé Polské republiky vzniklých v roce 1926 po květnovém převratu a spoluzakladatel Polské socialistické strany (pol. \"Polska Partia Socjalistyczna\" – \"PPS\") a Bojové organizace PPS (pol. \"Organizacja Bojowa PPS\").\n\nV mládí, během svých podzemních aktivit, byl znám pod pseudonymy \"Wiktor\" a \"Mieczysław\", mezi jeho stoupenci, obzvlášť z období služby v Polských legiích, se užívaly přídomky \"Komendant\" (velitel), \"Dziadek\" (dědeček), \"Marszałek\" (maršál) a \"Ziuk\".\n\nJózef Piłsudski z rodu Piłsudských se narodil 5. prosince 1867 na panském sídle Zułów (rus. \"Зулов\") poblíž vesnice Zułowo (lit. \"Zalavas\"; rus. \"Залавас\") ve Vilenské gubernii Ruského impéria, do rodiny s vlasteneckými tradicemi. Otec, Józef Wincenty (1833–1902), byl v době lednového povstání v roce 1863 okresním komisařem Národní vlády v Kovenské gubernii, matka, Maria z Billewiczů (1842–1884), pocházela ze známého šlechtického rodu Mogiła. Rodiče se vzali těsně před povstáním.\n\nPo porážce povstání, prchajíce před ruským pronásledováním, Józef Wincenty Piłsudski utekl ze Žmudi do Litvy, kde několikrát změnil místo pobytu. Teprve na podzim nebo v zimě roku 1863 se novomanželé usadili ve věnném Zułówu.\n\nJózef Wincenty Piłsudski měl kladný vztah k industrializaci. Podstoupil majetky ženy (Adamowo, Suginty, Tenenie, Zułów, celkem asi 12 000 ha) důkladné modernizaci a přivedl odborníky, a to i ze zahraničí. Na břehu Mery postavil velký třípatrový mlýn, velký lihovar, výrobnu kvasnic, cihelnu a výrobnu terpentýnu. Nechal postavit i nové panské sídlo.\n\nV Zułówu se 5. prosince 1867 narodil Józef Klemens Piłsudski. Byl čtvrtým dítětem v řadě – v roce 1867 se narodila Helena, v roce 1865 Zofia a v roce 1866 Bronisław. Po Józefovi, kterému se v rodině říkalo \"Ziuk\" (obdoba českého Pepy), se narodili ještě Adam, Kazimierz, Maria, Jan, Ludwika, Kacper a dvojčata Piotr a Teodora (zemřela ve věku 1,5 roku).\n\nJózef byl pokřtěn 15. prosince 1867 v římskokatolickém kostele knězem Tomaszem Wolińským. Jeho kmotrem byl Józef Marcinkowski a kmotrou Konstancja Rogalska.\n\nMaria Piłsudska vychovávala své děti v hluboce vlasteneckém duchu a dbala i na jejich vzdělání. Děti učili na sídlo přivedení učitelé. Jazyky učily dvě chůvy, Němka a Francouzka.\n\nNeúspěšná investiční aktivita otce vedla ke zkáze jemu svěřených majetků. Rodinné problémy prohloubil požár, po kterém se v roce 1874 Piłsudští přestěhovali do Vilna (pol. \"Wilno\"; rus. \"Вильна\"; lit. \"Vilnius\"), kde žili v tvrdých hmotných podmínkách.\n\nZde se v roce 1877 Józef spolu s bratrem Bronisławem zapsal na studia na I. Vilenském gymnáziu, nacházejícím se v budově bývalé univerzity. Na gymnáziu byli bratři spolu s dalšími studenty podrobeni intenzivní rusifikaci. V roce 1882 oba bratři (spolu s dalšími kamarády) založili samovzdělávací kroužek \"Spójnia\" (čes. \"Pouto\"), zabývající se získáváním polských knížek z Varšavy.\n\nV září roku 1884 zemřela po léta těžce nemocná Maria Piłsudska. O rok později Józef odmaturoval (nejlepší hodnocení z historie – dvojka a geografie – jednička, nejhorší z jazyků s výjimkou francouzštiny). Na podzim započal studium medicíny na Charkovské univerzitě. Tam začal s podzemní činností ve studentských organizacích bojujících za nezávislost, kde narazil mj. na široké kruhy lidí spojených s ruskou revoluční organizací Svoboda lidu (rus. \"Народная воля\"; pol. \"Wola Ludu\") jejíchž několika setkání se zúčastnil. Ve dnech 2. a 3. března 1886 se zúčastnil studentské demonstrace při příležitosti 25. výročí zrušení nevolnictví, poté byl společně s více než 150 dalšími zadržen carskou policií. Po dokončení prvního ročníku se pokusil na jaře 1886 přestoupit na univerzitu v Dorpatu (rus. \"Дерпт\"), kam ho ale odmítli přijmout z důvodu jeho předchozí opoziční činnosti.\n\nDne 22. března 1887 byl Józef Piłsudski zatčen pro podezření z účasti na spiknutí proti carovi, jehož původci byli členové Teroristické frakce Svobody lidu (pol. \"Frakcja Terrorystyczna Narodnej Woli\"). Piłsudski nevědomky pomohl atentátníkům, mj. tím, že dělal průvodce Vilnem jednomu z nich, snažícímu se získat jed potřebný k zabití cara. Naopak Bronisław se do celé věci zapojil mnohem více. Ačkoliv bylo s Józefem nakonec zacházeno jako se svědkem v procese spiklenců, byl stejně 1. května 1887 odsouzen do vyhnanství v hloubi Ruska na dobu pěti let.\n\nNa začátku října roku 1887 dorazil Piłsudski spolu s dalšími odsouzenými do Irkutska, kde měl čekat na převoz do cílového místa výkonu trestu – do Kyrenska. Dne 1. listopadu v irkutském vězení vypukla vězeňská vzpoura, na které se Piłsudski přímo nepodílel, ale byl brutálně zbit vojáky. Přišel o dva přední zuby a byl za údajný podíl na vzpouře odsouzen na dalších šest měsíců vězení.\n\nDo Kyrenska Piłsudski dorazil 23. prosince 1887 a zůstal tam až do července roku 1890. Setkal se tam s jinými odsouzenými Poláky, bývalými lednovými povstalci. Přebýval v domě socialisty Stanisława Landyho, kde se seznámil s Leonardou Lewandowskou (švagrovou Landyho), svou první láskou. Na počátku srpna roku 1890 byl Piłsudski přesunut do nevelké vsi Tunka (rus. \"Тунка\"). Zde byly životní podmínky snesitelnější než v Irkutsku.\n\nDo Vilna se Piłsudski vrátil 1. července 1892. Tam vstoupil do socialistického hnutí, kde byl ze začátku vilenským zpravodajem podzemního časopisu \"Przedświt \"(čes. \"Úsvit\"), psal pod pseudonymem \"Rom\". Od února roku 1893 se jako součást PPS podílel také na práci tzv. Litevské sekce PPS, sdružující krom něho i další aktivisty z Vilna. V této době udržoval kontakty s členy Zahraničního svazu polských socialistů (pol. \"Związek Zagraniczny Socjalistów Polskich\").\n\nV květnu roku 1893 vydal jménem PPS prohlášení, směřované na soudruhy socialisty-Židy v polských provinciích, v němž obvinil Židy ze zavedení ruštiny v Litvě jakožto kulturního nástroje, což vzbudilo nechuť polského i litevského proletariátu, který žádal o přerušení rusifikace země.\n\nV roce 1894 byl zvolen zástupcem Litevské sekce v nově vzniklém Ústředním výboru dělníků PPS (pol. \"Centralny Komitet Robotniczy PPS\" – \"CKR PPS\") a stal se šéfredaktorem \"Robotnika\" (čes. \"Dělník\"). Při práci na těchto novinách a také na jednáních Ústředního výkonného výboru (pol. \"Centralny Komitet Wykonawczy\" – \"CKW\") se seznámil s budoucím prezidentem druhé republiky, Stanisławem Wojciechowským. Vzhledem k zatčením a cestám aktivistů, byl Piłsudski v této době jediným členem CKW vykonávajícím svou funkci bez přerušení. V rámci strany se zabýval především prací na vydávání novin, ale také zabezpečováním finančních prostředků na další činnost, což souviselo s množstvím cest.\n\nOd května do srpna roku 1896 přebýval Piłsudski v Londýně, jako představitel CKR PPS na IV. kongresu II. internacionály (kromě něj v zastoupení Polska pod záborem zasedali také Ignacy Daszyński, Ignacy Mościcki, Bolesław Jędrzejowski a Aleksander Dębski). Spolu s nimi naplánoval hlasovat za podporu boje za nezávislost Poláků ze strany delegátů. Rozhodnutí podpořili mj. Karl Liebknecht a Karl Kautsky, ale Rosa Luxemburgová byla proti. Nakonec byl text dokumentu pozměněn na méně rozhodný, což vyvolalo odpor Piłsudského.\n\nPo návratu do země se zaměřil na vydavatelskou práci. Mj. v roce 1898 vydal stranou ukradenou tajnou brožuru, jejímž autorem byl varšavský generální guvernér Alexandr Imeretinskij. Piłsudski ji sám přeložil a přidal do ní komentáře. Byl to značný úspěch, vzhledem k tomu, že brožura obsahovala popis metod používaných ruskou tajnou službou. Tato akce PPS byla jedním z hlavních důvodů odvolání Imeretinského carem.\n\nV roce 1899 se Piłsudski oženil s Marií Juszkiewiczowou (rozenou Koplewskou), aktivistkou PPS, nazývanou členy strany \"Piękna Pani \"(čes. \"Krásná paní\"). Juszkiewiczowá patřila k evangelicko-augsburské církvi, pročež změnil Piłsudski vyznání, aby si ji mohl vzít. Konvertoval k luteránství 24. května v Lomži a svatba se konala 15. července 1899 v kostele ve vsi Paproć Duża.\n\nNovomanželský pár se přestěhoval do Lodže (pol. \"Łódż\"), kde v ulici Wschodnia 19/4 vedl Piłsudski, vydávající se za právníka, v prvním patře tajnou tiskárnu \"Robotnika\". Na začátku roku 1900 se zintenzivnilo zatýkání a prohlídky v domovech osob podezřelých z podzemní činnosti. V noci z 21. na 22. února 1900, po odhalení vydavatelství, byl Piłsudski opět zatčen. Předběžné šetření bylo provedeno v Lodži, ale 17. dubna byl uvězněn v cele č. 39, v X. pavilonu varšavské Citadely. Tam čekal na soudní proces, ve kterém byl obviněn nejen z distribuce nelegálního tisku a literatury, ale také z podílu na vraždě dvou špionů. Ve vězení začal simulovat duševní onemocnění. Posudek o duševní poruše, projevující se mj. odporem k lidem oblečených v uniformách, mu vystavil ředitel varšavské nemocnice pro duševně choré Ivan Sabašnikov, kterému Piłsudski učaroval dlouhou rozmluvou o kráse Sibiře (ředitel byl původem Burjat). Poté byl převezen k dalšímu vyšetření do sankt-petěrburské nemocnice sv. Mikuláše, odkud se mu – s pomocí polského lékaře-aktivisty PPS Władysława Mazurkiewicze – podařilo 14. května 1901 utéct (útěk zorganizoval Aleksandr Sulkiewicz). Tím si vysloužil uznání soudruhů z PPS. V roce 1902 byl zvolen do rozšířeného CKR.\n\nPo krátkém pobytě v Londýně se Piłsudski vrátil do země, ale našel stranické struktury slabé a kasu prázdnou. V krátkém čase začal s rozhodnými kroky s cílem napravit situaci a zradikalizovat aktivity organizace. Od roku 1902 se začal vydávat nový časopis \"Walka\" (čes. \"Boj\").\n\nV únoru roku 1904, pod vlivem vývoje situace na Dálném východě, začal Piłsudski uvažovat o zorganizování tajných bojových jednotek.\n\nV průběhu rusko-japonské války (1904-1905), toužíce využít potíží carského režimu, navázali aktivisté PPS neoficiální kontakty s představiteli jiných uskupení bojujících za nezávislost, mj. s Národní demokracií (pol. \"Narodowa Demokracja\"). V rozhovorech s Romanem Dmowským působili jako prostředníci Zygmunt Balicki a Stanisław Grabski. Socialisté prosazovali vytvoření polských legií v Japonsku, složených z Poláků dezertujících z ruské armády. Aktivisté národního hnutí se k tomu však stavěli velmi skepticky. PPS se pokoušela navázat kontakty s japonským velvyslanectvím v Londýně a Paříži, navrhujíce dodat jim zpravodajské informace výměnou za podporu v otázce polské nezávislosti na budoucí mírové konferenci. To se však nepodařilo a PPS se rozhodla vyslat do Tokia Piłsudského a Tytuse Filipowicze.\n\nPřes Londýn, New York, San Francisco, Vancouver a Honolulu dosáhli vyslanci PPS Tokia, hlavního města Japonského císařství. Navštívili tam mj. generální štáb, kde japonské vládě předložili návrh na stálé dotování bojové organizace při PPS, dodávky zbraní, vynesení polské otázky na světlo mezinárodní scény a vytvoření polské legie na území Japonska. Japonskou vládu reprezentoval generál Acuši Murata (jap. \"村田惇\"), který okamžitě odmítl myšlenku vytvoření polských vojenských jednotek. Z pohledu Japonců nebyl postoj Poláků jednotný, neboť v té samé době byl v Tokiu Roman Dmowski, který vyobrazil PPS jako okrajovou skupinu, zabývající se pouze situací polských zajatců z ruské armády držených v japonských táborech. Dmowski a Piłsudski se dokonce setkali, ale obsah jejich rozhovoru je neznámý. Poté předložil vůdce Národní demokracie japonskému ministerstvu zahraničních věcí memorandum, ve kterém odrazoval od zapojení se do vojenské spolupráce s Poláky. Dmowski usiloval o provádění „rozumné smířlivé“ politiky. Z tohoto důvodu Japonci odmítli návrh smlouvy s PPS a poskytli jim jen jednorázovou dotaci 20 tisíc liber.\n\nPo návratu do země prosazoval Piłsudski na konferenci CKR v Krakově započetí radikálních politických a bojových akcí. Naplánoval přípravu a vzplanutí povstání. Výsledkem této aktivity byla demonstrace 13. listopadu 1901 na varšavském náměstí Grzybowského (pol. \"Plac Grzybowski\"), která se zvrhla v pouliční nepokoje.\n\nPo vypuknutí ruské buržoazní revoluce (1905-1907) vytvořil Piłsudski Konspiračně-bojovou organizaci (pol. \"Organizacja Spiskowo-Bojowa\"), a poté Bojovou organizaci PPS, k boji s okupanty a ochraně mnohých tehdy demonstrujících pracujících. V krátké době vzrostl počet bojovníků na dva tisíce. Prováděli atentáty na carské úředníky, útoky na gubernské pokladny a vlaky přepravující peníze. K nejslavnějším akcím Bojové organizace PPS patří: osvobození deseti k smrti odsouzených vězňů z Pawiaku, tzv. krvavá středa (zkoordinované atentáty na carské úředníky v 19 městech Polského království) a akce u Rogówu (přepadení vlaku), provedená Józefem „Montwiłłem“ Mireckým. Propaganda Národní demokracie očernila aktivity PPS a označila je za obyčejné bandity.\n\nV listopadu roku 1906 došlo ve Vídni k rozkolu v PPS. Piłsudski stanul v čele PPS – Revoluční frakce (Frakcja Rewolucyjna – FR), do které přešla většina členů Bojové organizace PPS a tzv. staří. Brzy se PPS-FR začala potýkat s finančními problémy, jejichž východiskem se stalo vyvlastňování.\n\nDne 26. března 1908 provedla Bojová organizace PPS úspěšnou akci u Bezdonysu (pol. \"Bezdany\"; lit. \"Bezdonys\"; rus. \"Бездонис\") – útok na poštovní vůz vlaku projíždějícího přes stanici v Bezdonysu, vzdálenou 25 km od Vilna. Útočníci ukořistili přes 200 tisíc rublů. Peníze posloužily ke splacení dluhů organizace a k podpoře vězňů a jejich rodin.\n\nVíce méně v této době se Piłsudski, prožívající již další čas hlubokou manželskou krizi, seznámil s Aleksandrou Szczerbińskou. Z jejich neformálního vztahu se narodily dvě dcery – Wanda v roce 1918 a Jadwiga v roce 1920. Neformální status vztahu trval až do roku 1921, kdy 17. srpna zemřela jeho první manželka Maria, což Piłsudskému umožnilo se 25. října 1921 znovu oženit.\n\nV posledních červnových dnech roku 1908 vznikl ve Lvově z Piłsudského iniciativy podzemní Svaz aktivního boje (pol. \"Związek Walki Czynnej\" – \"ZWC\"), vedený Kazimierzem Sosnkowským – v té době instruktorem Bojové organizace PPS. ZWC byl spojen s PPS-FR, ale snažil se přesahovat stranické rozdělení - připojily se k němu jiné, převážně nevelké, organizace bojující za nezávislost, proto se v jeho řadách nacházel mj. Władysław Sikorski. Předpisy ZWC byly zbaveny stranické rétoriky - v pojetí Piłsudkého měl Svaz být jádrem budoucí polské armády. V srpnu roku 1909 byl Piłsudski opět mezi zvolenými na sjezdu CKR PPS ve Vídni, čímž se stal osobou, jejíž vliv byl na činnost strany rozhodující. Piłsudski byl v té době hlavním tvůrcem protiruské orientace, plánujíce s pomocí Rakouska-Uherska získat pro Polsko nezávislost (své postuláty shrnul v \"Praktických úkolech revoluce v ruském záboru\" – pol. \"Zadania praktyczne rewolucji w zaborze rosyjskim\"), na rozdíl od Národní demokracie, která chtěla nejprve sjednotit polské země ze všech záborů pod vládu cara, a poté se snažit o osamostatnění. V průběhu času vázal ZWC své aktivity na takové organizace jako Střelecký svaz (pol. \"Związek Strzelecki\") ve Lvově, Tovaryšstvo „Střelec” (pol. \"Towarzystwo „Strzelec”\") v Krakově a Polské střelecké družiny (pol. \"Polskie Drużyny Strzeleckie\").\n\nV roce 1912 byl Piłsudski zvolen velitelem Hlavního střeleckého svazu (pol. \"Glówny Związek Strzelecki\") a přijal pseudonym Mieczysław. Velitelem jeho štábu se stal Kazimierz Sosnkowski.\n\nV období předcházejícím vypuknutí první světové války se Piłsudski podílel na organizaci různých polovojenských skupin v Haliči. Na sjezdu stoupenců aktivního boje 25. srpna 1912 v Zakopaném byl iniciátorem vytvoření Polské státní vojenské pokladny (pol. \"Polski Skarb Wojskowy\"). Dne 1. prosince 1912 tváří v tvář vypuknuvší první balkánské války jmenoval Dočasný výbor konfederovaných stran bojujících za nezávislost (pol. \"Komisja Tymczasowa Skonfederowanych Stronnictw Niepodległościowych\" – \"KTSSN\") Piłsudského vrchním velitelem ozbrojených sil. V roce 1913 zorganizoval v Stróżi poblíž Limanowé kurz důstojnické školy Střeleckého svazu. Zde působil jako jeden z lektorů, publikoval též později pod pseudonymem Z. Mieczysławski Vojenskou geografii Polského království (pol. \"Geografie militarna Królestwa Polskiego\"), ve které analyzoval rozmístění ruských vojsk v polských zemích v perspektivě možných vojenských aktivit.\n\nNa začátku roku 1914 přebýval Piłsudski ve Švýcarsku, Francii a Belgii, kde navštěvoval v exilu vytvořené střelecké jednotky. Měl zde též sérii přednášek na téma lednového povstání (v té době vyšla v Poznani jeho práce pod názvem 22. ledna 1863 – pol. \"22 stycznia 1863\") a problémů při utváření polských ozbrojených sil. Také měl tehdy předpovědět průběh nadcházející války.\n\nDne 28. července 1914 vypukla rakousko-srbská válka, která dala začátek první světové válce. Již následujícího dne vydal Piłsudski první mobilizační rozkazy. Dne 31. července Marian Januszajtis-Żegota konečně podřídil Polské střelecké družiny ve Lvově jeho velení. Pod záštitou Rakouska vznikla 3. srpna na krakovských Błoniach ze „Střelce”, „Sokola” (pol. \"Sokół\") a Bartoszowých družin (pol. \"Drużyny Bartoszowe\") 1. kádrová rota (pol. \"I Kompania Kadrowa\"). Ta sestávala ze 144 vojáků vedených Tadeuszem Kasprzyckým. Piłsudski ji považoval za kovárnu kádrů pro budoucí polské vojsko. Rota vyrazila 6. srpna směrem na Miechów, vyvracejíc po cestě v Michałowicích ruské hraniční sloupy.\n\nDne 12. srpna 1914, po vkročení legií do Kongresového Polska, vydal Piłsudski prohlášení, ve kterém se prohlásil velitelem polských vojsk, podléhajících ve Varšavě vzniklé Národní vládě. Šlo o čistě diverzní akci, mající za cíl podnítit povstání v ruském záboru (ve skutečnosti výše jmenovaná vláda nikdy nevznikla). Piłsudského jednotky ale nebyly nijak nadšeně přivítány – byly vnímány jako skupina nezodpovědných lidí, rebelů a uzurpátorů.\n\nOnoho dne také došlo k vážné krizi – zklamané rakouské orgány zažádaly Piłsudského o rozpuštění střeleckých jednotek nebo jejich začlenění do pravidelných jednotek do 48 hodin. Sám Piłsudski tvrdil, že \"si prostřelí mozek\", pokud toto nařízení vstoupí v platnost. Existují spekulace, že se 13. srpna v domě Felikse Przypkowského v Jędrzejowě neúspěšně pokusil o sebevraždu, o čemž by mohla svědčit díra po kulce v šatníku v jeho pracovně. Avšak z dalších nálezů vyplynulo, že se jednalo o nehodu při čištění zbraně.\n\nV Kielcích obyvatelstvo v panice před přicházejícími legionáři zavíralo dveře a okna. V takové situaci jmenovali prorakousky orientovaní politici (haličští národní demokraté a konzervativci) na 16. srpna 1914 v Krakově Nejvyšší národní výbor (pol. \"Naczelny Komitet Narodowy\" – \"NKN\"), kterému od té chvíle měly podléhat polské jednotky. Navíc, velmi nespokojené s akcemi Piłsudkého bylo rakouské vojenské velení. Bylo mu hrozeno odvoláním a začleněním Poláků do císařsko-královské armády. V této situaci zahájil jednání s členy Nejvyššího národního výboru – došlo k uzavření dohody, ve které Piłsudski rezignoval na ideu jmenování Národní vlády výměnou za ponechání velení nad již existujícími střeleckými družinami v jeho rukách. Bylo stanoveno, že svrchovanost nad v budoucnu vznikajícími polskými legiemi bude mít Výbor, který byl místní parlamentní reprezentací. Bylo stanoveno vytvoření dvou legií – v západní a východní Haliči, do kterých budou z císařsko-královské armády převeleni Poláci v hodnostech plukovníků a generálů.\n\nVzhledem k rozpuštění východní legie se Piłsudski nepodřídil doporučení NKN neverbovat do západní legie obyvatele Polského království. Dne 5. září 1914 vytvořil v Kielcích Polskou národní organizaci (pol. \"Polska Organizacja Narodowa\"), podporovanou německými vojenskými úřady. Nicméně, vzhledem k neúspěchům německých vojsk při pokusu o dobytí Varšavy, byl v listopadu roku 1914 Piłsudski donucen podřídit Polskou národní organizaci NKN.\n\nZároveň v říjnu roku 1914 inicioval Piłsudski povstání Polské vojenské organizace (pol. \"Polska Organizacja Wojskowa – POW\"), tajného sdružení aktivního ve všech záborech, jehož se stal hlavním velitelem.\n\nPo rozbití armády rakouského generála Dankla Ruskem byl Piłsudkému přikázán návrat do Haliče s 1. kádrovou rotou. Brzy však znovu vstoupil na půdu Kongresovky, prováděje rozhodné útočné operace proti ruským vojskům, na rozdíl od rakouské armády, chovající se velmi konzervativně. V době rozvinutí ofenzívy carských vojsk se Piłsudski rozhodl vykonat ústupový manévr, bez ohledu na rozkazy rakouského velení, přejíce si dosáhnout Krakova. Pod Ulinou Małou vykonaly Piłsudského jednotky riskantní manévr, prolomily obklíčení ruskými vojsky a později, 11. listopadu, dosáhly Krakova. O čtyři dny později byl Piłsudski jmenován brigadýrem a 22. června vyznamenán rakousko-uherským Řádem železné koruny (něm. \"Österreichisch-Kaiserlicher Orden der Eisernen Krone\").\n\nDne 6. srpna 1915, na první výročí vypuknutí války, napsal do rozkazu vojákům:\nV druhé polovině srpna roku 1915 se Piłsudski objevil ve Varšavě, již okupované německými vojsky. Tam provedl mj. návštěvu jednotek POW (pod velením Tadeusze Żulińského), pomáhaje nakonec k začlenění varšavského praporu POW do 1. brigády. Zablokoval též nábor do legií, veda politiku „vyvlastnění“ – domáhaje se od německé a rakouské vlády souhlasu k vytvoření polské vlády a polské armády nenalézající se pod cizím velením.\n\nDne 27. února 1916 se Piłsudski v Karasinu (ukr. a rus. \"Карасин\") navrátil k římskokatolickému vyznání. Akt zřeknutí se protestantismu, provedený skrze kaplana 1. pluku, knížete Henryka Ciepichałła, byl proveden v přísném utajení. Svědky této události byli Kazimierz Sosnkowski a Bolesław Wieniawa-Długoszowski.\n\nDne 29. července 1916 brigadýr Piłsudski rezignoval na velení, aby tak vyjádřil odpor vůči opovrhování legiemi a neuznávání jich za polské vojsko bojující za nezávislost. Byl odeslán na odpočinek, přičemž demise byla přijata až 26. září. Demise Piłsudského způsobila masové rezignace Poláků z vojenské služby. Mj. z toho důvodu vydali 5. listopadu Německé císařství a Rakousko-Uhersko prohlášení (tzv. Zákon 5. listopadu - pol. \"Akt 5 listopada\") poprvé deklarující vznik nezávislého polského státu na území Ruského impéria okupovaném vojsky Centrálních mocností. Motivem prohlášení byla snaha získat milionovou polskou armádu jako spojence ve válce Německa a Rakouska-Uherska proti Rusku. Zákon 5. listopadu postavil otázku nezávislosti Polska na úroveň mezinárodního práva a přinutil Velkou Británii a Francii (které do té doby považovaly polskou otázku za vnitroruský problém) k vyvinutí nátlaku na carské Rusko směrem k ústupkům ve věci Polska. V důsledku Zákonu nabídl Piłsudski generálnímu guvernérovi Hansi Hartwigu von Beselerovi – původci prohlášení – svou pomoc v organizaci polské armády na straně Centrálních mocností.\n\nDne 12. prosince 1916 Józef Piłsudski přijel do Varšavy na Vídeňské nádraží (pol. \"Dworzec Wiedeński\"). O několik dní později se stal členem Dočasné rady státu v Polském království (pol. \"Tymczasowa Rada Stanu w Królestwie Polskim\" – \"TRS\"; něm. \"Provisorische Staatsrat im Koenigreich Polen\"), kde se stal referentem Královsko-polské vojenské komise (pol. \"Królewsko-Polska Komisja Wojskowa\"). Dne 16. ledna 1917 podřídil POW Dočasné radě státu. S ohledem na Piłsudským předem předpokládané přechýlení vah vítězství na stranu Dohody, jakož i pozdější vypuknutí revoluce v Rusku (což ho prakticky eliminovalo na nějaký čas jako nepřítele), způsobil tzv. přísahovou krizi, doporučuje polským vojákům, aby neskládali přísahu věrnosti Němcům. Předtím – 2. července – vystoupil z TRS. Za odmítnutí složení přísahy bylo okolo 3300 Poláků z Kongresovky internováno a okolo 3500 vojáků z Haliče převedeno do rakousko-uherské armády a posláno do Itálie. Začalo též masové zatýkání aktivistů bojujících za nezávislost – do vězení byli uvrženi mj. Walery Sławek, Wacław Jędrzejewicz a Adam Skwarczyński.\n\nJózef Piłsudski byl zatčen 22. července 1917. Převezen byl do vězení v Gdaňsku (pol. \"Gdańsk\"), odkud přes vězení ve Špandavě (něm. \"Spandau\") a citadelu Fort Blücher ve Weselu dorazil do Magdeburku. Po několika měsících se k němu připojil Kazimierz Sosnkowski. V době uvěznění (7. února 1918) se narodila první dcera Piłsudkého a Aleksandry Szczerbinské – Wanda. Od chvíle uvěznění jeho už tak vysoká popularita – jako oběti pronásledování a symbolu války s okupanty – ještě vzrostla. Stále větší neúspěchy na frontě přinutily Němce ke zvážení jeho propuštění. Byl za ním vyslán hrabě Harry Kessler, který si chtěl od Piłsudkého vydobýt prohlášení, že neučiní nic proti Němcům. Ten však kategoricky odmítl nabídku podepsání loajality. Když však vypukla v Německu listopadová revoluce, objevili se v pevnosti dva němečtí důstojníci v civilu, převezli oba zajatce do Berlína, odkud byli zvláštním vlakem odesláni do Varšavy.\n\nNejpravděpodobnější příčina náhlého propuštění Piłsudského byla obava německého generálního štábu z propojení německé revoluce s bolševickou, čemuž mohl zabránit vznik překážky v podobě polského státu. Nálada v Německu se změnila krátce po potlačení nepokojů v Berlíně, Magdeburku, Hamburku a dalších městech, ale polský stát už byl faktem.\n\nDne 10. listopadu 1918 přijel Piłsudski do Varšavy, kde ho na nádraží přivítali mj. člen Regentské rady (pol. \"Rada Regencyjna\") kníže Zdzisław Lubomirski a velitel hlavního štábu POW Adam Koc. Rada předpokládala pro Piłsudského funkci ministra vojenských záležitostí v kabinetu Józefa Świeżyńského navzdory tomu, že v něm dominovali národní demokraté. Samotný zainteresovaný o tom nevěděl, avšak když dorazil do Varšavy, Świeżyński už odstoupil. V té době se utvářely místní centra polské moci na území všech záborů: levicová lidová vláda Daszyńského v Lublinu (podporovaná POW), Polská likvidační komise Haliče a Těšínského Slezska (pol. \"Polska Komisja Likwidacyjna Galicji i Śląska Cieszyńskiego\") v Krakově (Wincenty Witos), Národní Rada knížectví těšínského (pol. \"Rada Narodowa Księstwa Cieszyńskiego\") v Těšínském Slezsku, poznaňská Nejvyšší lidová rada (pol. \"Naczelna Rada Ludowa\") (mj. Wojciech Korfanty). Díky tomu se tvořily struktury polské státnosti. Piłsudski garantoval německým vojákům bezpečný návrat do revolucí zmítané vlasti. Tímto způsobem se podařilo odvrátit první nebezpečí pro budoucí nezávislost. Dne 11. listopadu byla Regentskou radou Piłsudskému svěřena kontrola nad vojskem a 12. listopadu poslání vytvořit národní vládu. Piłsudski rozhodl přemístit do Varšavy lublinskou vládu Daszyńského, ačkoliv věděl, že: „Není frakce nebo strana, která by mohla říci, že si vlastními silami poradí se všemi problémy.“ Z toho důvodu uznal za nezbytné zahrnout do složení vlády také představitele jiných stran. Nebylo to ale jednoduché, neboť Piłsudski byl brán především jako levicový aktivista.\n\nDne 14. listopadu se Regentská rada rozpustila, předávajíc tak Józefovi Piłsudkému, jako vrchnímu veliteli polské armády, nejvyšší moc. Dne 16. listopadu oznámil Piłsudski mocnostem vznik nezávislého polského státu. Jako faktická hlava státu jmenoval Piłsudki na post ministerského předsedy Ignacyho Daszyńského. Vzhledem k odporu politických stran k osobě premiéra sestavil Daszyński vládu a podal demisi, na jeho místo byl jmenován Jędrzej Moraczewski. Složení Rady ministrů bylo podobné lublinské vládě. Tato vláda se ujala úřadu 18. listopadu a Piłsudski v ní zaujal místo ministra vojenských záležitostí. Po přijetí povinností Dočasného náčelníka státu, na základě vlastního dekretu, 22. listopadu podal demisi z pozice ministra.\n\nDne 26. listopadu Piłsudski vydal dekret přikazující provedení voleb do Ústavodárného Sejmu (pol. \"Sejm Ustawodawczy\"). Dříve vydal také dekret zavádějící osmihodinový pracovní den a šestačtyřicetihodinový týden. Zabýval se též otázkou pařížského Polského národního výboru (pol. \"Komitet Narodowy Polski\" – \"KNP\"), jehož součástí byli mj. Roman Dmowski a Ignacy Paderewski, uznaného vládami Francie, Velké Británie a Itálie za náhradu polské vlády v emigraci. Piłsudski, po projednání s představitelem KNP Stanisławem Grabským, udělil výboru plnou moc k reprezentaci Polska na pařížské mírové konferenci. Do složení představitelstva mírového jednání se přidali též politici ze země (mj. Daszyński), stejně jako aktivisté polské diaspory (Władysław Mickiewicz, syn Adama Mickiewicze). V polovině prosince vyslal náčelník do Francie Bolesława Wieniawu-Długoszowského, aby získal Józefa Hallera pro plán přivedení jeho Modré armády do země a jejímu užití ve východních kresách. Poslal také dopis Dmowskému (ve kterém mu přál úspěchy v jednáních) a francouzskému maršálovi Ferdinandu Fochovi (ubezpečil ho v něm o touze po navázání polsko-francouzské vojenské spolupráce).\n\nV té době Lewis Bernstein-Namierowski v memorandu pro britské ministerstvo zahraničí popsal pozici Piłsudského:\n\nSám Piłsudski se vydal do Lvova, kde stále trvaly polsko-ukrajinské boje. Zároveň se náčelníkovi donesly informace o vypuknutí velkopolského povstání 27. prosince. Piłsudski mu nemohl pomoci vojensky, omezil se pouze na vyslání generála Józefa Dowbora-Muśnického. Dne 13. ledna 1919 jako náčelník státu přijal delegaci z Poznaňska. Podle jeho názoru Poznaňsko nebylo tak svobodným územím jako Království a Halič, když nad ním přetrvávala moc Německa, kterou schválily podmínky příměří mezi Dohodou a Německem. Prohlásil, že může pouze představit Dohodě nezbytnost změny bodu, odkládaje tak záležitost Poznaňska do kongresu.\n\nVláda Moraczewského byla koncipována jako dočasná, Piłsudski plánoval, že jeho nástupcem se stane Ignacy Paderewski. Ale dříve, než se tak stalo, došlo k neúspěšnému pokusu o převrat v podání odpůrců náčelníka – Mariana Januszajtise-Żegoty, Eustachyho Sapiehy a Jerzyho Zdziechowského. Krátce po tom 18. ledna 1919 jmenoval premiérem Ignacyho Paderewského. Jedním z dalších dekretů Józefa Piłsudského byl dekret o městské samosprávě vydaný 4. února 1919.\n\nDne 26. ledna 1919 se konaly volby do Ústavodárného Sejmu. Zvítězil v nich národně demokratický Lidový národní svaz (pol. \"Związek Ludowo-Narodowy\"), ale nezískal dostatečný počet hlasů ke svržení Paderewského vlády, tím méně k odstranění Piłsudského. Dne 20. února 1919, na třetím zasedání skončila dočasnost úřadu náčelníka – Sejm přiznal Piłsudkému pravomoc Náčelníka státu vydaje \"Usnesení Ústavodárného Sejmu ze dne 20. února 1919 ve věci pověření Józefa Piłsudkého v dalším spravování úřadu Náčelníka státu\" (pol. \"Uchwała Sejmu Ustawodawczego z dnia 20 lutego 1919 w sprawie powierzenia Józefowi Piłsudskiemu dalszego sprawowania urzędu Naczelnika Państwa\"). Toto usnesení obdrželo název Malá ústava (pol. \"Mała Konstytucja\").\n\nVe vztahu k Rusku byl Piłsudski toho názoru, že pokud proti \"Němcům jsme vždy mohli najít spojence, ve svém vlastním zájmu aktivní – i v případném střetnutí s nimi bychom nebyli izolováni\", zatímco \"v případě Ruska to vypadá naopak\". I z toho důvodu se snažil eliminovat ohrožení Polska z východu. Plánoval vytvoření několika národních států v tomto pohraničí, které by se pak staly součástí federace pod vedením Polska. Tvořily by jakousi hráz proti Rusku. Realizace takových plánů vyžadovala vlastnictví dostatečného vojenského potenciálu, ale v té době čítala polská armáda okolo 200 tisíc vojáků a stále se čekalo na příchod Hallerovy armády.\n\nS vědomím, že ani bílí ani rudí nechtějí dopustit obrození Polska, podnikl Piłsudski riskantní vilenskou expedici. To znamenalo rozpoutání války s bolševickým Ruskem. K prvnímu bojovému kontaktu jednotek obou zemí došlo 17. února 1919. Vilno bylo obsazeno 21. dubna po třech dnech bojů. Nezdařil se ale pokus vytvořit vládu obnoveného Litevského velkoknížectví vyslancem Piłsudského Michałem Römerem.\n\nPo ovládnutí Vilna byly podniknuty akce ve východní Haliči. Polská ofenzíva na jihovýchodě začala 14. května. Halič a Stanislav byly obsazeny. V Paříži byl uzavřen pakt mezi Paderewským a vyslancem ukrajinského atamana Symona Petljury o společném boji proti bolševikům. Ten nicméně nevstoupil v platnost z důvodu nátlaku Francie obávající se zhoršení vztahů s bílým generálem Děnikinem. Mezitím Piłsudski dorazil na frontu a zorganizoval nový útok, který začal 28. června. V jeho důsledku ovládla polská vojska Ternopil a dosáhla řeky Zbruč. Polské síly však táhly dál. Ve stejné době došlo k pokusu dohodnout se s bolševiky – Józef Piłsudski poslal dopisy mj. Julianovi Marchlewskému, ve kterých slíbil zastavení postupu vojsk výměnou za vytvoření neutrálního pásu o šířce 10 km. Lenin ale hrál o čas, vzhledem k úspěchům v bojích se silami bílých. Na přelomu srpna a září roku 1919 Kancelář šifer (pol. \"Biuro Szyfrów\") pod vedením Jana Kowalewského rozlomila první šifrovací klíče Rudé armády, které umožnily číst bolševickou korespondenci z front občanské války na Ukrajině, v jižním Rusku a na Kavkaze. Zlomeny byly též šifry Dobrovolnické armády a „bílé“ Černomořské floty, a také šifry armády Ukrajinské lidové republiky. Díky tomu měl Piłsudski, opíraje se o data rozvědky, rozsáhlé znalosti o situaci v tomto regionu. Data dodaná Kanceláří informovala také o koncentraci bolševických vojsk u východní hranice Polska. V obavě před očekávaným útokem Sovětů se Piłsudski rozhodl zintenzivnit spolupráci s ukrajinskými silami Petljury a podpořit jeho aktivity pro vytvoření ukrajinského státu.\n\nPo podzimních útocích na vládu v prosinci roku 1919 odstoupil Paderewski z funkce premiéra, což zkomplikovalo situaci Piłsudského, neboť považoval Paderewského za spojnici Polska se západem, a jeho odchod mohl znamenat ztrátu polského vlivu ve Washingtonu. Piłsudski v souvislosti s útoky napsal Paderewskému těsně před jeho odstoupením:Dalším premiérem se stal národním demokratům blízký Leopold Skulski, s tím, že „silové“ rezorty nadále zůstaly pod vedením lidí Piłsudského.\n\nDne 28. února 1920 se Piłsudskému narodila druhá dcera – Jadwiga.\n\nDne 19. března 1920, v den svých jmenin, přijal a potvrdil hodnost Prvního maršála Polska. Piłsudskému se ohlásili představitelé Všeobecné kontrolní komise (pol. \"Ogólna Komisja Weryfikacyjna\"), která v souladu s usnesením Sejmu provedla kontrolu celého důstojnického sboru polské armády. Tato komise se rozhodla požádat vrchního velitele, aby přijal hodnost Prvního maršála Polska. Maršálská bulava (palcát – pol. \"buława\") mu byla slavnostně předána po skončení polsko-sovětské války 14. listopadu 1920.\n\nPiłsudski se domníval, že polský pochod na Moskvu není reálným cílem, naopak je třeba bolševikům:Osobně však plán expedice nepřipravoval, dělali to jeho spolupracovníci: Julian Stachiewicz, Bolesław Wieniawa-Długoszowski a adjutant Piłsudského – Stanisław Radziwiłł.\n\nZároveň byl na začátku roku 1920 ve Varšavě podpořen vznik ruského Národního výboru, pod záštitou polské vlády, tzv. „třetího“ demokratického Ruska, které souhlasilo jak s nezávislým Polskem, tak Ukrajinou.\n\nExpedici předcházela jednání s atamanem Petljurou, představitelem ukrajinské strany – v jejich důsledků byly podepsány dvě dohody: politická (21. dubna) a vojenská (24. dubna), garantující pomoc při vytvoření ukrajinského státu ze strany Polska a vojenskou pomoc v boji s bolševiky ze strany Ukrajiny. Započetí polského útoku Piłsudski určil na 25. dubna. Jeho cílem bylo dobytí Kyjeva a restituce poddněperské Ukrajiny. Ze začátku byla polská vojska úspěšná, získala tisíce zajatců a snadno zabrala další území. Dne 7. května polské a ukrajinské jednotky vstoupily do nebráněného Kyjeva. Piłsudski vykonal několikahodinovou návštěvu obsazeného hlavního města Ukrajiny. Po návratu do Varšavy 18. května ho uvítal maršál Sejmu Wojciech Trąmpczyński (zvolený národními demokraty) a přirovnal činy Piłsudského k úspěchům Boleslava Chrabrého.\n\nOdpovědí bolševiků na úspěchy polské armády byly protiofenzívy: na severu – řízená Michailem Tuchačevským, a na jihu – Semjonem Buďonným, velitelem Konarmije. Úder na jihu vedl k prolomení fronty. Piłsudski ale neměl v úmyslu bránit Kyjev – polské jednotky pod velením Edwarda Śmigłého-Rydze opustily místo 10. června 1920. Maršál plánoval přemístit jeho armádu za účelem útoku na Buďonného, ale Śmigły-Rydz buď nerozuměl rozkazu Piłsudského, nebo mu dokonce rozkaz nebyl doručen. \"Konarmija\" znovu prolomila frontu a polské jednotky byly donuceny ke stažení. Tou dobou již bolševické síly disponovaly významnou početní převahou.\n\nNa severu Piłsudski počítal s udržením Vilna na staré, kdysi německé, linii opevnění. Ale značná převaha sovětských vojsk tento plán zmařila. Rudá armáda táhla směrem na Varšavu, překonávajíc okolo 20 km denně.\n\nKyjevská porážka zvedla v zemi kritiku namířenou proti Piłsudskému.\n\nDne 9. června odstoupila vláda Skulského, jejíž místo zaujal kabinet vytvořený Władysławem Grabským.\n\nDne 1. července Ústavodárný Sejm jmenoval Radu národní obrany (pol. \"Rada Obrony Państwa\" – \"ROP\"), která, ačkoliv působila pod vedením Piłsudského, omezovala do určité míry jeho moc. Navzdory stanovisku maršála se ROP obrátila na dohodovou Nejvyšší válečnou radu s prosbou o zprostředkování mírových rozhovorů. Závěry Rady byly pro Polsko nepříznivé a podle Piłsudského – kapitulantské (mj. vzhledem k uznání Curzonovy linie za východní hranici Polska). Byla ale podniknuta mírová jednání, která vykonala delegace nové vlády vytvořené 24. července Wincentym Witosem.\n\nÚtoky na Piłsudského související s porážkami na frontě pokračovaly. Dne 19. července na zasedání ROP ho Roman Dmowski obvinil z dezorganizace armády a domáhal se důkladných změn za pomoci důstojníků poslaných ze západu. O něco později kněz Stanisław Adamski, velkopolský delegát, přímo obvinil Piłsudského ze zrady. V reakci maršál dal požadavek k hlasování o důvěře ROP, kterou obdržel. Zbývající čas do předpokládaného bolševického útoku na Varšavu strávila ROP vyvíjením obranné strategie. Mezitím Piłsudki vypracoval plán protiofenzívy zpod Brestu (pol. \"Brześć\"), který ale byl dobyt bolševiky předtím, než se podařilo rozmístit jednotky.\n\nV noci z 5. na 6. srpna zvažoval Piłsudski v Belwederu (\"Pałac Belwederski\" – sídlo náčelníka státu ve Varšavě) možnosti ofenzívy a nad ránem provedl rozhovor s generálem Rozwadowským. To vedlo k vypracování operačního rozkazu č. 8358/III – společného díla Piłsudského, Kazimierze Sosnkowského, generála Tadeusze Rozwadowského a Maxime Weyganda. Ten definoval plán soustředění a protiútoku polské armády z řeky Wieprz. Velký význam pro průběh bitvy na Visle měl další rozkaz č. 10000 z 10. srpna 1920, vypracovaný z iniciativy náčelníka štábu, generála Rozwadowského. V souvislosti s ním zanechal vrchní velitel dalšího posilování Úderné skupiny, která měla útočit z řeky Wieprz, a několik dalších divizí se tak mohlo zúčastnit bojů v nejdramatičtější chvíli, kdy 14. srpna 1920 bolševici prorazili polské obranné linie u Radzyminu a 5. armáda generála Władysława Sikorského se musela v průběhu bojů u řeky Wkra bránit proti početnějším sovětským silám.\n\nDne 12. srpna se Józef Piłsudski dostavil do hlavního velitelství v Puławách, kde složil do rukou premiéra Witose demisi z funkce náčelníka státu a vrchního velitele. V dopise premiérovi uvedl, že podle jeho názoru, pokud mírové rozhovory s bolševiky k ničemu nevedly, Polsko musí spoléhat na pomoc zemí Dohody, a ty ji podmiňují odchodem maršála. Witos ale rezignaci nepřijal.\n\nGenerál Marian Kukiel, prezident Historického institutu generála Sikorského, tvrdí, že od 12. srpna byl Piłsudski nemocný (trpěl uremií), napůl při vědomí a obtížně docházel k rozhodnutí.\n\nBylo to v předvečer bitvy u Varšavy, trvající od 13. do 25. srpna 1920. Během prvních čtyř dní bitvy rozvíjející se sovětský úder doprovázelo značné vysunutí se dopředu a odhalení jednoho z křídel bolševických sil. Úderná skupina pod vedením Piłsudského 16. srpna vyrazila do týlu Rudé armády a zaútočila na odkryté křídlo, což dalo bolševickým silám rozhodující ránu. Znamenalo to plný úspěch polského plánu.\n\nVojenský úspěch byl zpečetěn v bitvě na řece Němen, která začala 20. září 1920. Dne 25. září polské jednotky obsadily Grodno a zbytky armády Tuchačevského, nyní v kleštích, byly donuceny k ústupu do hloubi Ruska. Krátce poté se udála tzv. vzpoura Żeligowského, který na doporučení Piłsudského předstíral vzpouru a zabral 9. listopadu vilenský okres, což vedlo k vytvoření okleštěné tzv. Střední Litvy (pol. \"Litwa Środkowa\"; lit. \"Vidurinė Lietuva\") v oné oblasti. Nepřátelské akce byly oficiálně ukončeny 12. listopadu 1920 v důsledku podpisu \"Dohody o předběžném míru a příměří mezi Polskou republiku a Ruskou sovětskou federativní socialistickou republikou a Ukrajinskou sovětskou socialistickou republikou\" (pol. \"Umowa o preliminaryjnym pokoju i rozejmie między Rzecząpospolitą Polską a Rosyjską Federacyjną Socjalistyczną Republiką Rad i Ukraińską Socjalistyczną Republiką Rad\") v Rize. Válečný stav ukončil o rok později Rižský mír (pol. \"Traktat Ryski\"), podepsaný 18. března 1921.\n\nÚspěch Polska a jeho armády byl úplný, nicméně jak Rižská smlouva, tak i silové řešení v Litvě bylo současně pohromou pro politický koncept Piłsudského, zakládajícího se na vytvoření tzv. konfederace Mezimoří (pol. \"Międzymorze\") ze zemí dávné První republiky. Paradoxně aktivity Piłsudského vedly k realizaci vizí jeho největšího protivníka – Romana Dmowského – který prosazoval národní stát.\n\nK vzestupu polského svobodného zednářství došlo pod záštitou Piłsudského. Během dvou konferencí v Belwederu s Władysławem Baranowským, v červenci roku 1919 a v říjnu roku 1920, mu Józef Piłsudski sám, z vlastní iniciativy, navrhl označení lidí ze svého nejbližšího okolí a vojska, které považoval za nejvhodnější kandidáty pro zednářství.\n\nDne 18. března 1921 byl podepsán Rižský mír s bolševickým Ruskem, který znamenal ukončení vojenských aktivit na východě. Započal proces stabilizace a rozvoje. Dne 17. března byla přijata ústava, jejíhož zpracování se Piłsudski nezúčastnil. Obávaje se nastolení diktatury budoucího prezidenta, kterým se dle očekávání měl stát Piłsudski, autoři textu ústavy zásadně omezili moc hlavy státu. I přes přijetí základního zákona, Ústavodárný Sejm prodloužil vlastní funkční období a stejně tak platnost „Malé ústavy“.\n\nV noci ze 16. na 17. srpna 1921 v Krakově zemřela první manželka Józefa Piłsudského, Maria. Do konce života nesouhlasila s rozvodem, navzdory skutečnosti, že její manžel už dlouho žil v neformálním vztahu s Aleksandrou Szczerbińskou. Dne 25. října měli svatbu a následně se nastěhovali do Belwederu.\n\nMezitím se vláda Witose chýlila ke kolapsu vzhledem k vládní krizi, způsobené nespokojeností z postoje orgánů k slezským povstalcům. Piłsudski dlouho nepřijímal demisi Witose, ale v září byl nahrazen Antonim Ponikowským, stojícím v čele tzv. vlády odborníků. Maršál do ní nechal zahrnout své stoupence – mj. Kazimierze Sosnkowského v čele ministerstva vojenských záležitostí.\n\nDne 25. září 1921 Piłsudski unikl smrti při atentátu provedeném mladým Ukrajincem, členem ukrajinské organizace bojující za nezávislost, Stepanem Fedakem. Neúspěšný atentát se odehrál ve Lvově (pol. \"Lwów\") – Fedak vypálil tři rány, ale zranil pouze vojvodu Kazimierze Grabowského.\n\nVláda Ponikowského už nespolupracovala s Piłsudským tak dobře jako Witosův kabinet. Mj. uzavřela dohodu s bolševickým Ruskem, na jejímž základě se Polsko zavázalo vydat Petljuru výměnou za zaplacení dluhu Polské republice. Takový postup vůči atamanovi se setkal s velkou nespokojeností náčelníka státu. Piłsudski nesouhlasil se směřováním politiky ministra zahraničních věcí Konstantyho Skirmunta – po uzavření Rapallské dohody mezi Výmarskou republikou a bolševickým Ruskem začal maršál vyvíjet nátlak na vládu, aby podala demisi. To se také stalo 6. června 1922. Piłsudski prohlásil, že v období voleb by měl vládnout kabinet mající široké politické zastoupení – Ponikowského ekipa ho neměla, a proto musela odstoupit. Nepřátelé maršála ho ale obvinili, že se tímto způsobem snaží dosáhnout diktátorské moci.\n\nDemise Ponikowského vlády začala nejdelší vládní krizi za druhé republiky. Dne 12. června Piłsudski informoval Konvent seniorů Sejmu, že se pozastavuje nad tím, jakým způsobem interpretovat zápis v Malé ústavě, pojednávající o tom, že: \"Náčelník státu jmenuje vládu v plném složení na základě dohody se Sejmem\". Vzhledem k tomu Sejm svolal tzv. Hlavní výbor (pol. \"Komisja Główna\"), který měl vyloučit maršála z procedury jmenování kabinetu. Ten se ale neshodnul na kandidátovi Komise. Následně sám na premiéra vybral Artura Śliwińského, jehož vláda vydržela ale jen do 7. července (tehdy mu odvolali podporu krakovští konzervativci).\n\nS ohledem na to vybral Sejm za kandidáta na předsedu vlády Wojciecha Korfantyho. S jeho osobou ale nesouhlasil Piłsudski, i přes Korfantyho prohlášení o ochotě spolupráce s maršálem. Posledně zmíněný navíc oznámil svou okamžitou rezignaci. Odmítnutí podpisu pod seznamem osob majících tvořit Korfantyho kabinet způsobilo, že 25. července bylo navrženo vyslovení nedůvěry náčelníkovi, podporované pravicovými poslanci. Návrh neprošel – „pro“ bylo 186 poslanců, „proti“ 206.\n\nKonečně, na konci července, vytvořil vládu konzervativec Julian Nowak. V jeho kabinetě se stal ministrem vojenských záležitostí příznivec Piłsudského, Gabriel Narutowicz, což byl pro maršála úspěch.\n\nVe dnech 5. a 12. listopadu 1922 se konaly parlamentní volby. Nový Sejm (i Senát) byl roztříštěný, kdy jak pravice, levice, střed, tak i uskupení národnostních menšin získaly podobný počet hlasů. Obě komory podle ústavy měly následně vytvořit Národní shromáždění, které mělo provést volbu prezidenta.\n\nJiž 20. listopadu se s Piłsudským setkal Stanisław Thugutt, který ho přemlouval ke kandidatuře na nejvyšší post v zemi. Dne 4. prosince maršál ale oznámil, že nebude kandidovat na prezidenta Polské republiky. Jako důvod uvedl příliš malý rozsah skutečné moci náležící prezidentovi podle nové ústavy. Piłsudski poukazoval na fakt, že hlava státu spíše měla především reprezentační funkce, takže prezidentem by se měla stát osoba mimo stranický systém, kterou by přijali členové různých stran. Současně navrhl pro tuto pozici Witose, ale jeho osobě oponovala Polská lidová strana „Osvobození“, takže maršál předložil kandidaturu svého dávného podzemního soudruha – Stanisława Wojciechowského. V pátém hlasování ale zvítězil Gabriel Narutowicz, kterému 14. prosince Piłsudski předal vládu.\n\nPo prezidentské volbě Józef Piłsudski odešel z politiky. Plánoval se věnovat pouze armádě, zachovávaje si předsednictví Vnitřní válečné rady (pol. \"Ścisła Rada Wojenna\"). Dne 16. prosince 1922, inspirovaný pravicovými útoky na nového prezidenta, atentátník Eligiusz Niewiadomski zavraždil Narutowicze. Podle mnohých životopisců maršála to byl pro Piłsudského šok, který:Funkci prezidenta převzal podle ústavy maršál Sejmu Maciej Rataj, který svěřil úkol sestavení vlády Władysławowi Sikorskému – ten ji přijal, dohodnuvši se předem s Piłsudským, že se stane náčelníkem Generálního štábu. Dne 20. prosince se novým prezidentem stal Stanisław Wojciechowski.\n\nPo vytvoření vlády Witose, 28. května 1923 Piłsudski rezignoval nejprve na velení ve štábu, a později také z předsednictva Vnitřní válečné rady. Stalo se tak mj. z toho důvodu, že nový ministr vojenských záležitostí, Stanisław Szeptycki, směřoval do Sejmu návrh zákona o organizaci vrchních vojenských úřadů, ve které měl ministr mít svrchovanost nad náčelníkem Generálního štábu a Generálním inspektorem ozbrojených sil (který měl být jeho zástupcem ve Vojenské radě). Současně však 28. června Sejm přijal rezoluci, že \"Maršál Józef Piłsudski se jako náčelník státu a vrchní velitel zasloužil o národ\".\n\nOdcházeje z politického života maršál pronesl 3. července svůj slavný projev v Malinovém sálu varšavského hotelu Bristol, ve kterém mj. vyjádřil svůj odpor proti stranictví a konjukturalismu. Řekl mj.:\n\nPo pronesení tohoto projevu maršál odešel do „emigrace“ v panském domě v Sulejówku u Varšavy. Tam se zabýval především spisovatelskou činností.\n\nKdyž ale 15. prosince 1923 padl kabinet „Chjeno-Piastu“ – koalice Polské lidové strany „Piast“ (pol. \"Polskie Stronnictwo Ludowe „Piast“\") a Křesťanského svazu národní jednoty (pol. \"Chrześcijański Związek Jedności Narodowej\" - odtud posměšný název \"Chjeno\") – Stanisław Thugutt zabývající se úkolem vytvořit vládu navrhl Piłsudskému přijetí místa ministra vojenských záležitostí. Podobně jednal Władysław Grabski, když Thuguttovy snahy přišly vniveč. Piłsudski souhlasil s tímto návrhem, ale výměnou za garanci apolitičnosti armády – prostřednictvím zrušení dohody navržené Szeptyckým. Grabski ale soudil, že vydat do rukou Piłsudského příliš velkou moc by se mohlo setkat s nevolí národních demokratů. V důsledku toho Piłsudski do vlády nevstoupil. Později, když se ministrem vojenských záležitostí stal Sikorski, pokusil se definovat novou strukturu pro nejvyšší vojenské úřady v Polsku, po vzoru francouzských řešení. To se také setkalo s velmi kritickou reakcí maršála, v jehož zdání nápady Sikorského nebyly v souladu s polskou realitou.\n\nZhoršující se politická situace v zemi, pády dalších vlád a strach z opětovného uplatnění moci kompromisní vlády „Chjeno-Piasta“ způsobily, že na se konci roku 1925 Piłsudski rozhodl vrátit k aktivní politické praxi. Podle historika Andrzeje Garlického už od roku 1922 přemýšlel o převzetí moci cestou státního převratu. Jeho rozhodnutí podpořila politická nestabilita země.\n\nDne 10. května 1926 byla vytvořena nová vláda Wincentyho Witose. Piłsudski naplánoval, že se objeví v hlavním městě v čele vojáků, a tím vyvine tlak na vládu. Vyrazil 12. května 1926 se v ranních hodinách a protože se mu nepodařilo setkat s prezidentem, ve 13.30 vydal povel obsadit Varšavu. Generál Rozwadowski, velitel obrany hlavního města, vydal ultimátum, ve kterém žádal, aby se Piłsudského síly stáhly do 18.30. Poté vládní síly zaútočily na maršálovy jednotky. Dne 14. května se odehrály rozhodující boje. Celkem 379 osob bylo zabito a Piłsudski zvítězil, se značnou podporou veřejnosti, ale proti právu. Vláda podala demisi a prezident Wojciechowski složil svůj úřad. Maršál Sejmu Rataje jmenoval vládu Kazimierze Bartela, v které Piłsudski převzal ministerstvo vojenských záležitostí a generálního inspektora ozbrojených sil. Dne 31. května byl Piłsudski zvolen prezidentem republiky, ale tuto hodnost nepřijal, a tak Národní shromáždění zvolilo prezidentem jeho chráněnce Ignacyho Moścického.\n\nPo květnovém převratu zavedl Piłsudski autoritativní systém opírající se o armádu a jeho stoupence – zvaný \"sanace\" (pol. \"sanacja\"; z latiny \"sanatio\" – \"uzdravení\"). Ve skutečnosti nezměnil zpočátku ústavu, ale značně omezil roli parlamentu. Dne 2. srpna přijal Sejm novelizaci ústavy (srpnová novela – pol. \"nowela sierpniowa\"), významně posilující roli prezidenta – mohl vydávat nařízení s mocí zákona a rozpouštět obě komory parlamentu na žádost vlády.\n\nDne 20. září 1926 navrhl Klub křesťanské demokracie vyslovení nedůvěry vzhledem k dvěma ministrům v Bartelově vládě – Antonimu Sujkowskému a Kazimierzovi Młodzianowskému. Návrh byl přijat, Bartel podal demisi vlády, ale maršál doporučil prezidentovi, aby jmenoval vládu ve stejném složení. To nebylo v rozporu s ustanoveními ústavy, ale protiparlamentní ukázka tohoto kroku byla zřejmá. Další Bartelova vláda vydržela ale pouze čtyři dny.\n\nDne 2. října se Józef Piłsudski stal premiérem. K překvapení mnoha politických kruhů, včetně mj. parlamentní levice se ve složení jeho kabinetu objevili představitelé konzervativního tábora: Aleksander Meysztowicz (ministerstvo spravedlnosti) a Karol Niezabytowski (ministerstvo zemědělství). Šlo o demonstraci maršála, který chtěl ukázat levicovým uskupením, že nebude rukojmím žádné ze stran, dokonce ani těch, které mu daly svou podporu během převratu. Dne 26. října 1926 se na zámku v Něsviži (pol. \"Nieśwież\"; běl. \"Нясвіж\"; rus. \"Несвиж\") setkal Piłsudski s představiteli polské aristokracie. Tyto aktivity byly součástí boje maršála s politickými stranami a starými strukturami. Sám Piłsudski již v té době nechtěl být, jak napsal:V době spravování funkce předsedy vlády se Piłsudski zaměřoval´především na vojenské záležitosti, považuje armádu za jedinou sílu schopnou ochrany suverenity státu. Mj. aby se vyhnul klientelismu a nepotismu v ozbrojených silách, jmenoval náčelníkem Personálního úřadu Ministerstva vojenských záležitostí plukovníka Bohdana Hulewicze, pocházejícího z pruské armády.\n\nV prosinci roku 1926 se v Litvě udál státní převrat, v jehož důsledku se diktátorem stal Antanas Smetona. Ten začal s represivními akcemi vůči polské menšině, v reakci na to byl uzavřen litevský učitelský seminář na Vilensku. Dne 9. prosince se Józef Piłsudski objevil v Ženevě na zasedání Společnosti národů. Setkal se tam s litevským premiérem Augustinasem Voldemarasem, na kterém si vynutil prohlášení stvrzující mírový stav mezi Polskem a Litvou.\n\nDne 4. listopadu 1926 vydal prezident Mościcki dekret, ve kterém za nedefinované tiskové přestupky hrozily vysoké pokuty nebo do tří měsíců vězení. Tento akt, nazvaný tiskovým dekretem, však byl zrušen Sejmem a jeho nová verze, vydaná prezidentem v květnu roku 1927, byla mnohem mírnější.\n\nDne 19. ledna 1928 bylo zveřejněno programové prohlášení nového prosanačního uskupení \"Bezpartijního bloku spolupráce s vládou maršála Józefa Piłsudského\" (pol. \"Bezpartyjny Blok Współpracy z Rządem Józefa Piłsudskiego\" – \"BBWR\"). Osoby, které se staly součástí BBWR, i přes různé politické orientace, spojovalo přání posílení státu a chuť udělení podpory Piłsudskému v tvorbě kabinetu a vládnutí. Toto uskupení mělo také vést k parlamentní podpoře pro změnu ústavy.\n\nV parlamentních volbách z 4. března 1928 BBWR zvítězil, získal okolo 25 % hlasů, obdržel 130 mandátů v Sejmu a 46 v Senátu (ze 111). Dne 13. března, během setkání se skupinou poslanců Bloku, popsal Piłsudski své vize dalších vlád, během kterých měl kabinet zaujímat výsadní postavení ve vztahu k parlamentu. Maršál odmítl koncept monopartismu a novou ústavu považoval ještě za vzdálenou budoucnost.\n\nBěhem prvního zasedání Sejmu, v době předčítání prezidentského projevu maršálem, komunističtí poslanci začali vykřikovat protivládní hesla, za což byli násilím vyvedeni ze sálu policií. Felicjan Sławoj Składkowski popsal tento incident následujícím způsobem:\n\nKrom toho se maršálem Sejmu nestal Bartel (podporovaný Piłsudským), ale Daszyński z PPS. To znamenalo začátek otevřeného válčení mezi parlamentem a maršálem a jeho stoupenci.\n\nToto období bylo dobou, během níž se rychle zhoršil zdravotní stav Józefa Piłsudského. V dubnu roku 1928 měl mírný záchvat mrtvice a od té doby měl problémy s manipulací pravou rukou. S největší pravděpodobností byl již tehdy maršál nemocný rakovinou jater. Z důvodu špatného zdravotního stavu podal Piłsudski 27. června 1928 demisi své vlády. Jeho místo předsedy vlády zaujal už počtvrté Kazimierz Bartel. Dne 1. července, hned po rezignaci, poskytl Józef Piłsudski „\"Hlasu Pravdy\"“ (pol. \"Głos Prawdy\"), ve kterém otevřeně vyhlásil válku Sejmu, užívaje drastických, a dokonce vulgárních, výrazů, nazývaje parlament mj. „sejmem děvek“ nebo „sejmem korupce“. Podle jeho názoru se poslanci zachovali:Další spor maršála se Sejmem měl svůj původ v tzv. případu Czechowicze. Ministr státní pokladny Gabriel Czechowicz byl obviněn parlamentní opozicí z překročení státního rozpočtu pro rok 1928. Částka, o kterou se jednalo, pocházela z dispozičního fondu premiéra. Byla ale využita BBWR během předvolební kampaně. Sejm odhlasoval žádost o postavení Czechowicze před Státní tribunál (pol. \"Tribunał Stanu\"), neodvažuje se však hnát k odpovědnosti samotného Piłsudského.\n\nMaršál vzal celý případ jako provokaci ze strany parlamentu. Odpověděl článkem na stránkách \"Hlasu pravdy\". Byl to jeden z nejostřejších Piłsudského textů – užívaje urážlivých výrazů, napadl v něm osobně především dva poslance: Hermana Liebermana (\"hlavní tenor v té smradlavé operetě\") a Jana Wożnického (\"zaostalý\", \"lidožrout\"). Mimo to maršál vystoupil na zasedání Státního tribunálu, bera na sebe všechna pochybení, a úplně tak zdiskreditoval březnovou ústavu. V důsledku Tribunál vrátil případ do Sejmu.\n\nDne 14. dubna byla vytvořena nová vláda, v jejímž čele stanul Kazimierz Świtalski. Byla nazývána vládou plukovníků – bývalých vojáků oddaných maršálovi, zastávajících silové řešení problémů s opozicí. Piłsudského do ní přesvědčovali zvláště Świtalski, Sławek a Prystor. Na konci června se s maršálem setkal Daszyński, který navrhl utvoření koalice BBWR, PPS a PSL „Wyzwolenie” (pol. \"Polske Stronnictwo Ludowe „Wyzwolenie”\"; čes. \"Polská lidová strana „Osvobození”\"). Piłsudski ale tuto nabídku odmítl. Ve výsledku tak v polovině září roku 1929 došlo ke vzniku Centrolewu (čes. \"Středolevý\") – bloku šesti parlamentních uskupení oponujících sanaci.\n\nDne 30. října 1929 se mělo konat ustavující zasedání Sejmu. Premiér Świtalski, který měl stát v čele tohoto zasedání, ale byl zaneprázdněn, díky čemuž ho měl zastoupit Piłsudski. V předsálí Sejmu se objevila skupina důstojníků, čekajících na příchod maršála. Poslanci si mysleli, že vojáci byli vysláni Piłsudským za účelem zatčení členů parlamentu. Z toho důvodu maršál Sejmu Daszyński odmítl započít zasedání. Ostrá rozmluva mezi Piłsudským a Daszyńským:Zasedání nebylo započato, v reakci na to ho prezident Mościcki odročil o měsíc. Konečně se Sejm sešel 5. prosince a konsolidace protisanační opozice dosáhla toho, že bylo odhlasována nedůvěra Świtalského vládě. Funkci převzal již popáté Bartel, a to vedlo k dočasnému zmírnění sanačního režimu proti parlamentu. Byla to ale změna jen zdánlivá – když parlament odhlasoval nedůvěru ministru práce a sociální péče Aleksandru Prystorovi, Piłsudski se vrátil k otevřené válce se Sejmem. Novým premiérem se stal Walery Sławek, který neskrýval názor, že se Sejmem je třeba se vypořádat silou.\n\nDne 30. června 1930 se v Krakově konal „Kongres obrany práva a svobody lidu“ (pol. \"Kongres Obrony Prawa i Wolności Ludu\"), zorganizovaným Centrolewem. Usnesení účastníků Kongresu hovořilo o nutnosti ukončení diktatury Józefa Piłsudského a odvolání Ignacyho Moścického z funkce prezidenta, přičemž vystřídat ho mohl právě maršál. Navrženo bylo také vytvoření demokratické vlády, těšící se široké podpoře. Dne 14. září Centrolew plánoval podniknout přes 20 protisanačních demonstrací. Reakcí na tento záměr byla demise Sławkovy vlády 23. srpna – Sławkovo místo zaujal sám Józef Piłsudski.\n\nMaršál pokračoval ve výjimečné ostré a místy vulgární kritice parlamentu na stránkách \"Gazety Polskej\" (čes. \"Polské noviny\"):\n\nTentokrát se však netajil s tím, že se nezastaví před narušením tělesné nedotknutelnosti poslanců:Dne 29. srpna 1930 vydal prezident Mościcki na žádost Piłsudského dekret o rozpuštění parlamentu. To znamenalo, že od nabytí účinnosti tohoto dekretu nebyli již poslanci chráněni imunitou.\n\nDne 1. září 1930 se s Piłsudským setkal ministr vnitra Felicjan Sławoj Składkowski. Ukázal maršálovi seznam jeho politických odpůrců a Piłsudski vlastnoručně označil na seznamu osoby, které považoval za obzvlášť nebezpečné, a které bylo třeba zatknout a uvěznit v brestské tvrzi. Byli to mj. Wincenty Witos, Norbert Barlicki, Władysław Kiernik, Herman Lieberman, Karol Popiel a později též Wojciech Korfanty. Bez soudního příkazu, pouze na příkaz Składkowského, byli všichni uvězněni. Zadržené osoby byly bity, ponižovány i týrány hladem. Použito bylo i psychické týrání – mj. fingované popravy. Otázka, zda Piłsudski přikázal takové zacházení s vězni, či zdali vůbec věděl, co se odehrává za zdmi brestské pevnosti, zůstává dodnes sporná.\n\nVe dnech 16. a 23. listopadu 1930 se konaly volby do parlamentu, nazývané „brestskými volbami“. BBWR v nich získal nadpoloviční většinu křesel – 56% v Sejmu a 69% v Senátu, což však nebylo dost na změnu ústavy (vyžadována dvoutřetinová většina).\n\nDne 4. prosince 1930 Piłsudski opět ze zdravotních důvodů rezignoval na úřad předsedy vlády. Jeho místo zaujal Walery Sławek, který byl současně předsedou BBWR. Samotný maršál se odebral na tři a půl měsíce na odpočinek v portugalskou Madeiru. Svou dovolenou ukončil 29. března 1931. Na první schůzi se zástupci nejvyšších státních orgánů Piłsudski prohlásil, že má v plánu omezit své zásahy do záležitostí státu a opět se věnovat tomu, co mu je nejbližší – vojsku. Nařídil také, aby v případě zhoršení mezinárodní situace nahradil Józef Beck Augusta Zaleského na postu ministra zahraničních věcí. Již v této době ustanovil politiku rovnováhy mezi Německem a Sovětským svazem (v roce 1932 byl podepsán polsko-sovětský pakt o neútočení). Plánoval taktéž spolupráci se západními spojenci – Francií a Velkou Británií, jakož i se spřízněnými sousedy – Litvou, Rumunskem a Maďarskem.\n\nAle nebezpečí ze strany Německa narůstalo, zvláště poté, když byl 30. ledna 1933 Adolf Hitler jmenován říšským kancléřem. Piłsudski si přál provést společně s Francií preventivní úder na Německo v případě, že Hitler neustane v dalším zbrojení. Francie však neměla zájem o takový plán, díky čemuž musel maršál usilovat o dohodu s Německem. Dne 26. ledna 1934 byl podepsán polsko-německý pakt o neútočení, který měl platit deset let.\n\nDne 15. června 1934 byl ministr vnitra Bronisław Pieracki zavražděn atentátníky z Organizace ukrajinských nacionalistů (ukr. \"Організа́ція украї́нських націоналі́стів\"). Z velké míry jako následek právě této události vydal prezident Mościcki 12. července 1934 vyhlášku o vytvoření internačního tábora ve městě Bereza Kartuska (dnes Bjaroza v Bělorusku), v kterém byli bez soudního řízení drženi obzvláště nebezpeční političtí nepřátelé, jakož i mj. ekonomičtí zločinci, proti nimž scházely důkazy viny.\n\nJiž od květnového převratu plánovali členové BBWR pozměnit ústavu takovým způsobem, aby prezident získal co největší pravomoci. Dne 26. ledna 1934 využili ústavní precedent a demonstrativní absenci opozičních poslanců v sálu Sejmu, kdy ústavní teze přednesené Stanisławem Carem byly navzdory nedostatečnému kvóru uznány za novou ústavu a prohlasovány. Piłsudski však utlumil zápal reformátorů a upozornil je, že není spokojený s vnucením nové ústavy za pomoci, jak to sám nazval, triku. Rozhodl o další, klidné práci na ústavě v Senátu.\n\nDne 23. března 1935 přijal Sejm novou ústavu. Když prezident Ignacy Mościcki ústavu 23. dubna 1935 podepsal, Piłsudskému zbýval necelý měsíc života. Byla plánována pro maršála, ale nejvyšší autorita se nakonec stala údělem Moścického.\n\nInformace o jeho zdravotním stavu byly oficiálně oznámeny po oslavách Národního dne nezávislosti, 11. listopadu 1934. Během ceremonie Piłsudski omdlel, a proto byla zkrácena oficiální část. Lékař při konzultaci doporučil přivést z Vídně do Polska prof. Karla Wenckebacha. Ten na jaře roku 1935 přiletěl do Varšavy letadlem pilotovaným Jerzym Bajanem. Józefovi Piłsudskému diagnostikoval rakovinu s výhledem na posledních několik týdnů života.\n\nJózef Piłsudski zemřel 12. května 1935 ve 20.45 v Belwederu na rakovinu jater (některé materiály mluví o rakovině žaludku s metastázemi do jater). Onen den byl devátým výročím státního převratu pod jeho taktovkou. Piłsudského pohřeb se stal velkou manifestací národní jednoty. Byl vyhlášen státní smutek.\n\nDne 13. května 1935 byl z jeho těla vyjmut mozek a srdce. Mozek byl zkoumán vědci ve Vilně – po skončení studií mozku byla v omezeném nákladu vydána publikace shrnující první etapu těchto prací (\"Mozek Józefa Piłsudského\"; pol. \"Mózg Józefa Piłsudskiego\"). Dne 17. května odsloužil kardinál Aleksander Kakowski zádušní mši na jeho počest.\n\nMaršálovo tělo bylo uloženo v kryptě sv. Leonarda na Wawelu. Zpočátku však panovaly spory mezi duchovními a světskými orgány o místo odpočinku Piłsudského. Nakonec byla maršálova rakev přenesena 22. června 1937 do krypty pod Věží stříbrných zvonů (pol. \"Wieża Srebrnych Dzwonów\") na příkaz krakovského arcibiskupa Adama Stefana Sapiehy.\n\nDne 12. května 1936 bylo srdce Piłsudského uloženo do hrobu jeho matky na Rasoském hřbitově (lit. \"Rasų kapinės\"; pol. \"cmentarz Misjonarzy na Rossie\") ve Vilně. Náhrobní kámen je vyroben z žuly vytěžené na území polské pohraniční vesnice Bronisławka na Volyni (pol. \"Wołyń\"; ukr. \"Волинь\"). Opracován byl Bolesławem Sypniewským ve varšavském kamenictví „Sypniewski“ (pol. \"Zakład kamieniarsko-rzeźbiarski Sypniewski\"), kde byl i vytesán proslulý nápis na náhrobku „Matka a synovo srdce“ (pol. \"Matka i serce syna\"). V mauzoleu Matky a synova srdce na Rasoském hřbitově jsou na černé žulové desce vytesány dle přání Piłsudského citáty z děl Juliusze Słowackého.\n\nPřed smrtí Piłsudski uvažoval, kdo po něm převezme vedoucí úlohu v Polsku. Ve svém okolí však nenalezl žádného vhodného nástupce a obával se i moci nejvyšších vojenských velitelů po svém odchodu. Jeho obavy se vyplnily, když po Piłsudského smrti začal boj o moc mezi vojenskými představiteli seskupenými okolo osoby generálního inspektora ozbrojených sil Edwarda Śmigłého-Rydze a vládní stranou, v jejímž čele stál prezident Ignacy Mościcki. Žádný z nich ale neoplýval takovými osobnostními rysy jako Piłsudski, aby dokázal dominovat politické scéně ve stejném rozsahu.\n\nVe dvaceti letech mezi světovými válkami, a také po skončení tohoto historického období Polska, byl okolo osoby prvního maršála Polska budován specifický kult osobnosti. Připisoval Piłsudskému cech geniálního velitele, prominentního stratéga a politika, a především vizionáře.\n\nJiž během aktivity v PPS a boje v Legiích se v okolí budoucího maršála vyskytovaly fanaticky mu oddané osoby, přistupující nekriticky k jeho osobě i jeho příkazům. Z tohoto středu pocházela skupina politiků vládnoucích za druhé republiky. Po získání nezávislosti Piłsudského popularita rostla, zvláště po vyhrané polsko-sovětské válce a neschopností následných vlád. Pro své následníky byl tehdy považován za jedinou osobu v Polsku, která je schopna vyvést Polsko z politické a hospodářské krize.\n\nPo květnovém převratu v roce 1926 i zavedení autoritativních vlád se Piłsudského kult stal oficiální státní ideologií, jejíž šíření ještě více narostlo po jeho smrti v roce 1935. Piłsudského portréty tehdy visely na stěnách v institucích a vládních úřadech. Maršál byl hlavním tématem mnoha literárních děl, byl zobrazován na obrazech, byl čestným členem nespočtu organizací, čestným obyvatelem několika desítek měst, jeho jménem byly nazývány instituce, objekty, lodě, letadla atd. Kult osobnosti Piłsudského byl důležitým prvkem vlastenecké výchovy, kterou podstupovali děti a mládež ve školách. V roce 1938 dokonce Sejm schválil speciální zákon, který pod trestem odnětí svobody zakazoval špinění jména Józefa Piłsudského.\n\nBěhem německé okupace a období Polské lidové republiky (pol. \"Polska Rzeczpospolita Ludowa\") vláda proti kultu Piłsudského bojovala, což však jen vedlo k jeho zesílení.\n\nZa časů Polské lidové republiky navazoval na piłsudčíkovskou tradici především Leszek Moczulski a Konfederace nezávislého Polska (pol. \"Konfederacja Polski Niepodległej\"), kteří hlásili étos nezávislosti a považovali aktivitu a činnost ve jménu nezávislosti za morální povinnost.\n\nVšechna díla zabývající se Piłsudským byla v roce 1951 zakázána cenzurou v Polsku a byla okamžitě odstraněna z knihoven.\n\nOd pádu komunismu v Polsku v roce 1989 je maršál Piłsudski uznáván za jednu z nejvýznačnějších postav v historii země. Je patronem mnoha ulic, náměstí i škol. Po roce 1989 bylo též vztyčeno přes deset jeho pomníků.\n\nJózef Piłsudski je postavou, jejíž přínos pro nezávislost Polska je všeobecně uznáván, ale ruku v ruce se s ní váže mnoho kontroverzí. Nejvážnější otázky jsou:\n\n\n\n\n\n\n"}
{"id": "22268", "url": "https://cs.wikipedia.org/wiki?curid=22268", "title": "Palliardiho hradisko", "text": "Palliardiho hradisko\n\nPalliardiho hradisko se nachází na ostrohu nad údolím Želetavky asi 2 km severozápadně od hradu Bítov v okrese Znojmo. Areál je chráněn jako kulturní památka ČR.\n\nHradiště bylo osídlené od pozdní doby kamenné přes halštatské období až po období slovanské. Přístup na hradiště je chráněn dvěma skalisky, mezi nimiž byly vykopány doposud zřetelné příkopy. \n\nHradisko je pojmenováno po svém objeviteli, jihomoravském archeologovi Jaroslavu Palliardim.\n"}
{"id": "22279", "url": "https://cs.wikipedia.org/wiki?curid=22279", "title": "Kolonie", "text": "Kolonie\n\nKolonie je závislé území nebo město bez vlastní vlády, které patří nějakému státu, ale není součástí jeho území. Od kolonií je treba odlišovat satelitní státy a dominia s vlastní vládou a oficiálně nezávislá, i když mohou být \"de facto\" ovládána jiným státem (státy RVHP). V historii se slovem kolonie označovaly odlišné formy vzdáleného osidlování čili kolonizace.\n\nJako starověké kolonie se často označují zámořské osady, původně patrně obchodní stanice (faktorie), zakládané už Féničany ve Středomoří (Kypr, Kartágo, Marseille). Z některých se pak vyvinula více méně samostatná města, k mateřskému městu (metropoli) vázaná pouze tradicemi, kulturou a náboženskými vazbami. Městské kolonie (\"apoikia\") pak zakládala během řecké kolonizace přístavní města (Korint, Théra aj.) zčásti také proto, aby řešila problém přelidnění. Tak Athény rozdělovaly losem dobytá území vojákům, aby se tam trvale usadili a hospodařili (\"klerúchia\"). Tento druh kolonizace (z lat. \"colonus\", usedlý zemědělec, osadník) pak praktikovali také Římané nejprve v Itálii a pak i v západní Evropě. Od názvu „\"colonia\"“ se odvozuje například název Kolín nad Rýnem.\n\nJiný význam měla středověká kolonizace, kdy panovníci méně zalidněných zemí střední a východní Evropy nabízeli osadníkům z přelidněné západní Evropy (Porýní aj.) půdu pro zemědělství a zejména pro zakládání měst, která pro ně znamenala velké příjmy. Přemyslovská kolonizace českých zemí ve 12.-14. století spolu s těžbou stříbra založila moc českých králů a název Kolín je odvozen z latinského \"colonia\".\n\nKolonie v moderním významu zámořských „držav“ jako vzdálených území, která „mateřská“ země obsadí, trvale ovládá svými úředníky a hospodářsky vytěžuje, vznikly až v 15. století. Roku 1415 dobyli Portugalci Ceutu, 1420 Madeiru a 1427 Azory, kolem roku 1450 dosáhli pobřeží dnešní Sierra Leone a Guinejský záliv a na Madeiře se začala pěstovat cukrová třtina. Roku 1488 obeplul Vasco da Gama Mys Dobré naděje a na další cestě doplul roku 1498 do Indie. Roku 1500 objevil Pedro Álvares Cabral Brazílii, 1505 dorazili Portugalci na Ceylon, 1513 do jižní Číny, 1553 založili Macao a 1570 japonské Nagasaki.\n\nMezitím objevil Kryštof Kolumbus roku 1492 pro Španělsko Střední Ameriku a 1494 si Španělé s Portugalci v Tordesillas rozdělili sféry vlivu poledníkem, probíhajícím 1560 km západně od Kapverdských ostrovů. Už v 15. století se na zámořském obchodu podíleli i holandští plavci a po získání samostatnosti 1581 se vydali po portugalských stopách do Indie. Roku 1597 se vrátila první výprava z Moluk s nákladem pepře a 1602 byla založena Holandská východoindická společnost, 1619 dobyli Holanďané Jakartu a postupně vytlačovali Portugalce z jejich pozic. 1638 obsadili ostrov Mauricius, 1639 převzali obchod s Japonskem a nakrátko ovládli i přístavy v Brazílii, v Karibiku a v Angole. Kolem roku 1650 byl obchod s třtinou i s otroky v holandských rukou a 1652 se Holanďané usadili v jižní Africe. Už 1614 vznikla první holandská osada v Severní Americe a 1643 v jižním Chile.\nFrancouzští mořeplavci se dostali k pobřeží Newfoundlandu už počátkem 16. století, 1553 se snažili zachytit v Brazílii, 1562 na Floridě, ale teprve 1605 se trvale usadili v Kanadě a 1609 založili město Quebec. Ovládali obrovské, ale málo zalidněné území a protože Francouzi se do zámoří příliš nehrnuli, obchodovali hlavně s kožešinami a udržovali dobré styky s Indiány. Roku 1624 založili osady v Senegalu, Francouzskou Guyanu a další ostrovní kolonie v Karibiku (San Domingo, dnešní Haiti, 1664) a 1699 město Louisiana v Severní Americe. Menší osady měli také v Indii, 1664 obsadili ostrov Réunion a 1713 Mauricius. Za válek 18. století v Evropě však o řadu svých osad přišli a ztratili také vliv v Severní Americe, kde bylo mnohem víc anglických kolonistů.\n\nTaké Anglie, která se později stala hlavní koloniální mocností, vstoupila do kolonizace až později. Už roku 1497 sice John Cabot v anglických službách doplul k pobřeží Newfoundlandu, angličtí mořeplavci se však dlouho spokojili jen s pirátskými útoky na španělské lodi. Až roku 1607 založili kolonii v Jamestownu (Virginie), 1624 se úspěšně usadili v Karibiku, kde založili třtinové plantáže. Až do zákazu obchodu s otroky v roce 1807 dovezli Angličané do Karibiku asi třetinu všech afrických otroků v Americe. Roku 1634 založili pronásledovaní katolíci kolonii Maryland a 1655 dobyli Angličané Jamajku. Roku 1655 rozhodl parlament o anglickém monopolu na dopravu zboží z anglických kolonií a 1664 dobyli angličané dnešní New York.\nUž roku 1600 byla založena Východoindická společnost, která se snažila ovládnout obchod s kořením, což se jí později ve spolupráci s Holanďany podařilo. Po bitvě u Plassey roku 1757 Britové ovládli Bengálsko a během následujících sto let celou Indii, nejcennější ze svých kolonií. Po Americké revoluci 1775 se Britové soustředili na Kanadu a zároveň hledali, kam vyvážet své trestance. Dnešní Austrálii objevili Holanďané roku 1606, ale teprve 1770 ji James Cook prohlásil spolu s Novým Zélandem za britskou kolonii. Roku 1795 Britové obsadili holandské kolonie v Jižní Africe, jejich panství se dále rozšířilo po porážce Napoleonově 1814 a vynálezy parníku a telegrafu je posílily. Kromě vlastních kolonií, které na vrcholu britské moci v roce 1922 tvořily asi čtvrtinu všech pevnin s téměř čtvrtinou lidstva, mohli Britové ovládat i hospodářství Číny, Argentiny a dalších zemí. Proti Ruské expanzi ve Střední Asii se Britové 1839 pokusili obsadit Afganistan a po Ruském postupu na Balkán vyvolali Krymskou válku, kterou 1856 vyhráli.\n\nBelgický král Leopold II. začal zkoumat možnosti koloniální expanze v Africe od roku 1865 a roku 1884 vznikl Konžský stát jako jeho soukromé vlastnictví, které roku 1907 převedl na belgický stát. Země získala nezávislost v roce 1960. Jako poslední z evropských mocností se do koloniální expanze zapojilo Německo. Kromě řady drobných osad v různých částech světa, které Němci osídlili už v 18. století, zmocnili se v letech 1883-1890 tří velkých území v Africe a řady ostrovů v Tichém oceánu (Německá Nová Guinea a Samoa). Tyto kolonie se roku 1922 staly protektoráty Británie a Francie.\n\nBritské kolonie, osídlené bělošskými kolonisty, získaly v 19. století statut dominia (Kanada 1867, Austrálie 1901), kdežto Irsko se samostatnosti domohlo 1921, Egypt 1922 a ostatní „barevné“ kolonie až po druhé světové válce, v níž se koloniální armády významně podílely na vítězství spojenců (Indie a Pákistán 1947, Izrael 1948, Malajsie 1957, Kypr 1960 atd.) Podobně tomu bylo i s francouzskými koloniemi, které získaly samostatnost v 60. a 70. letech 20. století. Zbytky někdejší koloniální říše tvoří dnešní britská „Zámořská území“ (Normanské ostrovy v lamanšském průlivu, řada ostrovů v Karibiku, v Atlantském oceánu, ostrov Pitcairn v Pacifiku a teritorium v Antarktidě). Francouzská „Zámořská území a dominia“ (DOM/TOM) tvoří Francouzská Guyana a ostrovy v Atlantském (Guadeloupe a Martinik) a v Indickém oceánu (Réunion). Podobné zbytky koloniálních říší, často jako přístavní a vojenské opěrné body má také Nizozemsko, Španělsko, USA a několik dalších zemí.\n\nMezi samostatnými státy a koloniemi v pravém slova smyslu, které žádnou samostatnost ani nepředstírají, je celá řada přechodných forem mezinárodně politického uspořádání. Nejmenší míru samostatnosti mají protektoráty, vzniklé většinou za válečných konfliktů a obvykle spíše přechodné. Příkladem může být Protektorát Čechy a Morava v letech 1939-1945. Větší samostatnost s vlastní - i když třeba jen loutkovou - vládou a parlamentem mají satelitní státy, jako byl Slovenský stát za války nebo satelitní státy Sovětského svazu po válce. Velká míra autonomie charakterizuje dominia, téměř úplně samostatné státy s vlastní vládou i zahraniční reprezentací, vzniklé v průběhu dekolonizace. Na druhé straně i zcela samostatné státy jsou v dnešním globalizovaném světě často na jiných, mocnějších a silnějších státech různě závislé, přinejmenším hospodářsky.\n\n\n\n"}
{"id": "22283", "url": "https://cs.wikipedia.org/wiki?curid=22283", "title": "Intel 8086", "text": "Intel 8086\n\nIntel 8086 je 16bitový mikroprocesor firmy Intel uvedený na trh v roce 1978. Je prvním mikroprocesorem řady x86, která se díky použití jeho levnější varianty Intel 8088 v počítačích IBM-PC stala nejrozšířenější architekturou stolních osobních počítačů.\n\nIntel 8086 pracuje s hodinovým signálem 5-10 MHz a při kmitočtu hodin 10 MHz poskytuje výpočetní výkon asi 0,75 MIPS; může adresovat až 1 MB paměti, 64 K vstupních/výstupních registrů a používat až 256 hardwarových přerušení.\n\nArchitektura 8086 vychází z 8bitového mikroprocesoru 8080, který má podobnou sadu univerzálních registrů. Programový kód 8086 sice není binárně kompatibilní s procesory 8080/8085, ale existuje převodník programů z jazyka symbolických adres (JSA) 8080 do JSA 8086. Krátce po uvedení 8086 byl uveden na trh podobný procesor Intel 8088, který měl 8bitovou vnější datovou sběrnici umožňující spolupráci s levnějšími čipovými sadami.\n\n16bitový procesor\n\n\"Registry\" jsou paměťová místa umístěná v mikroprocesoru. Procesor 8086 má 14 šestnáctibitových registrů.\n\nProcesor lze rozdělit na dvě jednotky, sběrnicovou (BIU) a vykonávací (EU).\n\nZajišťuje styk procesoru se sběrnicí a výpočet adres. Pokouší se předem z paměti načítat instrukce do vnitřní šestibajtové instrukční fronty. Obsahuje segmentové registry.\n\nVykonává vlastní instrukce, které načte ze zmíněné fronty.\n\nŠířka adresní sběrnice je 20 bitů (adresuje 1 MB).\n\nAby mohl 16bitový mikroprocesor používat 20bitové adresy, je každá adresa rozdělena na dvě části – segment a offset, které tvoří tzv. logickou adresu. Segmentová část adresy musí být vždy uložena v některém ze segmentových registrů, offsetová část může být v některém z registrů BX, SI, DI, SP, BP nebo IP anebo může být zadána jako konstanta v programu.\n\nZ logické adresy se fyzická vytváří tak, že se nejprve posune hodnota segmentu o 4 bity vlevo (odpovídá násobení 16) a k takto vzniklému číslu se přičte offset. Tím vznikne 20bitová adresa, ukazující na konkrétní místo v paměti.\n\nDůsledkem adresování je paměť rozdělena na jednotlivé bloky o velikosti 16 B až 64 KB (segmenty), které se mohou překrývat. Segmentová část adresy po vynásobení šestnácti (připsání čtyř nul na nejnižší bity) ukazuje na začátek segmentu a offset je pozice v segmentu vzhledem k jeho začátku.\n\nZ dělení registrů do skupin je patrné, že instrukční sada mikroprocesoru Intel 8086 je dosti vzdálená ideálu ortogonality: každý z univerzálních registrů má svoji speciální funkci, pro kterou nelze použít jiný registr; pro adresování operandů v paměti lze používat pouze registry BX, SI, DI, BP a specializované registry SP a IP. Pro adresování operandů v paměti lze používat obsah registru BX, SI nebo DI, obsah registru BX, SI, DI nebo BP s přičteným posunutím nebo kombinace součtu obsahu ukazatele a indexregistru s posunutím (BX + SI + konstanta, BX + DI + konstanta, BP + SI + konstanta a BP + DI + konstanta). Adresy druhého řádu (registr ukazuje na místo v paměti, ve kterém je ukazatel na operand) nelze používat vůbec.\n\nUniverzální registry lze používat pro aritmetické a logické operace. Jejich sestava se téměř shoduje s univerzálními registry 8bitového mikroprocesoru Intel 8080: v porovnání s ním má Intel 8086 zvětšený akumulátor na 16 bitů a přejmenované registry (A na AX, BC na CX, DE na DX a HL na BX).\n\nKaždý z 16-bitových registrů lze používat jako dva 8bitové registry: AH je vyšších 8 bitů, AL nižších 8 bitů 16bitového registru AX.\n\nKaždý z univerzálních registrů má navíc speciální funkci: registr AX je střadač (akumulátor), některé instrukce pracují jen s tímto registrem. BX se používá především jako ukazatel na data (adresa) v některých adresových módech. CX je čítač, používá se u instrukcí s opakováním. DX je datový registr a lze jej používat pro adresování vstupně-výstupních portů.\n\nTyto registry jsou určeny pro adresování dat v paměti. Indexové registry mají specifikovaný způsob využití. SP (ukazatel vrcholu zásobníku) obsahuje hodnotu offsetu vrcholu zásobníku umístěného v paměti. Na zásobník se při volání podprogramů a přerušení ukládají návratové adresy a lze jej používat i pro ukládání dat. BP je určen k adresování dat na zásobníku; při spolupráci s vyšším programovacím jazykem je využíván jako ukazatel na parametry právě prováděné procedury. SI a DI se využívají při přenosech bloku dat a při přístupu do paměti.\n\nRegistr IP (Instruction Pointer) obsahuje offsetovou část adresy následující programové instrukce.\n\nCS obsahuje segmentovou část adresy následující programové instrukce. DS je určen k adresování dat v hlavní paměti. SS ukazuje na segment strojového zásobníku. Dvojice registrů SS a SP obsahuje adresu vrcholu strojového zásobníku v hlavní paměti. SS se používá jako segmentový registr při adresování pomocí BP. ES je využíván při přesunech dat, jinak je volně k dispozici.\n\nRegistr příznaků procesoru 8086 obsahuje jednobitové příznaky, které určují okamžitý stav mikroprocesoru. Jednotlivé bity tvoří dvě skupiny:\n\nVýznam jednotlivých bitů:\n\nNa základě hodnot příznaků je možné větvit program pomocí instrukcí podmíněného skoku.\n"}
{"id": "22286", "url": "https://cs.wikipedia.org/wiki?curid=22286", "title": "Buffy, přemožitelka upírů", "text": "Buffy, přemožitelka upírů\n\nBuffy, přemožitelka upírů (v anglickém originále Buffy the Vampire Slayer) je americký fantastický dramatický televizní seriál vytvořený scenáristou, režisérem a producentem Jossem Whedonem v produkční společnosti Mutant Enemy. V letech 1997–2003 bylo v sedmi řadách odvysíláno celkem 144 epizod, přičemž prvních pět sezón mělo premiéru na stanici The WB, zbylé dvě na kanálu UPN. Samotný seriál vychází z příběhu celovečerního filmu \"Buffy, zabíječka upírů\" z roku 1992, jehož scénář byl také Whedonovým dílem.\n\nDěj seriálu se odehrává ve fiktivním městě Sunnydale v americké Kalifornii, kam se přistěhuje středoškolačka Buffy Summersová (Sarah Michelle Gellar). Jejím osudem a posláním, stejně jako tomu bylo u dlouhé řady dívek před ní, je být přemožitelkou, bojovnicí s nadlidskou silou, jež se střetává se stvořeními zla, jako jsou upíři, démoni, duchové a další. Buffy si na Sunnydaleské střední škole najde přátele, kteří jí v této práci pomáhají; jejím rádcem a mentorem se stane školní knihovník. Seriál postupně sleduje Buffyino dospívání, absolvování střední školy a přechod na univerzitu a posléze i do každodenního pracovního procesu. Mezitím se ale musí sama vyrovnávat se svým předurčeným osudem a s mnohými nepřáteli z řad nadpřirozených stvoření.\n\nSeriál \"Buffy, přemožitelka upírů\" se dočkal mezi diváky i kritiky velkého ohlasu. Mimo jiné získal dvě ceny Emmy a řadu dalších ocenění, bývá řazen mezi kultovní díla a často se objevuje v různých seznamech nejlepších seriálů všech dob. Samotná postava Buffy Summersové byla například také zařazena na třetí místo v žebříčku největších popkulturních postav let 1990–2010. Seriál je ale i v centru zájmu akademiků, kteří o něm napsali desítky vědeckých prací.\n\nDíky úspěchu seriálu byla kromě jeho DVD edice vydána celá řada odvozených děl, jako jsou romány, komiksy, videohry a další, které rozvíjí jeho příběh a jeho prostředí. V letech 1999–2004 byl také vysílán odvozený televizní seriál \"Angel\". \"Buffy\" se rovněž dočkala oficiálního přímého pokračování – kanonických komiksových sériích, které byly v návaznosti na televizní pořad označeny jako osmá, devátá, desátá, jedenáctá a dvanáctá řada, kterou byl příběh ukončen.\n\nPříběh seriálu \"Buffy, přemožitelka upírů\" se točí okolo dívky Buffy a skupiny jejích přátel, kteří si říkají Scooby Gang a kteří se snaží zkombinovat boj proti nadpřirozeným zlým silám se svými běžnými životy. Ačkoliv jsou v show prezentovány a zkoumány i vztahy ostatních hlavních postav a ačkoliv pořad obsahuje i různé vedlejší dějové linky, je seriál zaměřen především na Buffy a její roli archetypální hrdinky.\n\nTypická epizoda tvoří uzavřený děj a obsahuje jednoho nebo více protivníků (nebo nadpřirozených jevů), kteří jsou na konci tohoto dílu obvykle zničeni (koncept tzv. „nestvůry týdne“). Zároveň však každý díl přispívá i do většího příběhového rámce o délce jedné řady. V průběhu každé ze sedmi sezón povstane mocný antagonista, obvykle označovaný jako „Big Bad“ (česky \"velký padouch\"), který je v závěru dané řady poražen.\n\nV prvních sezónách seriálu jsou nejčastějšími příšerami v seriálu upíři, kteří jsou založeni na tradičních bájích, tradicích a literárních konvencích. Během pokračování seriálu Buffy se svými přáteli postupně bojuje proti rostoucímu množství démonů, duchů, vlkodlaků, zombie, trollů, zlých bohů, ale i čarodějnic či obyčejných špatných lidí. Pro záchranu světa a zabránění apokalypsy nebo zastavení zlých sil, které chtějí ovládnout Zemi, používají členové Scooby Gangu jak fyzický boj, tak i magii či detektivní pátrání. Pomáhá jim v tom také rozsáhlá sbírka prastarých mystických knih a příruček.\n\nDěj seriálu je zasazen do fiktivního kalifornského města Sunnydale nedaleko Los Angeles, které bylo založeno na konci 19. století v místě Pekelné brány (v originále \"Hellmouth\"), portálu vedoucím do dimenzí démonů, což přitahuje do celé oblasti Sunnydale nadpřirozené jevy a bytosti.\n\nV každé generaci je vyvolena jedna dívka, přemožitelka (v originále \"The Slayer\"), která díky svým superschopnostem bojuje proti upírům, démonům a jiným stvořením zla, které se často snaží ovládnout Zemi a o kterých většina lidí nemá ani tušení. Na výcvik i působení přemožitelky dohlíží její rádce, pozorovatel (v originále \"Watcher\").\n\nCelé toto prostředí, ve kterém se odehrává také seriál \"Angel\", je fanoušky označováno jako „Buffyverse“ (složenina ze jména Buffy a slova „universe“, v češtině \"svět\"), přičemž tento termín používá i autor obou seriálů Joss Whedon a je využíván i v publikovaných pracích na toto téma.\n\nDo Sunnydale se se svou matkou právě přistěhovala Buffy Summersová, kterou z její původní školy v Los Angeles vyloučili poté, co podpálila tělocvičnu. Doufá, že nyní unikne svým povinnostem a svému předurčení přemožitelky, což bylo i příčinou onoho požáru v Los Angeles. Tento plán ale překazí anglický knihovník Sunnydaleské střední školy (v originále \"Sunnydale High School\") Rupert Giles, její nový pozorovatel, který jí připomene nevyhnutelnou přítomnost zla, protože škola je postavena přímo na Pekelné bráně. Buffy se spřátelí se svými dvěma spolužáky Xanderem Harrisem a Willow Rosenbergovou (vytvoří tzv. Scooby Gang), kteří jí následně pomáhají v boji se zlými stvořeními. V první sezóně musí zabránit Pánovi (v originále \"The Master\"), starému a obzvláště nebezpečnému upírovi, v otevření Pekelné brány a převzetí moci nad městem. Buffy v závěrečném souboji zemře, je však Xanderem resuscitována.\n\nHlavními protivníky ve druhé řadě jsou zpočátku upíři Spike a Drusilla, kteří nově přijeli do Sunnydale. Sám Spike je mezi nemrtvými známý tím, že v minulosti zabil už dvě přemožitelky. Do města dorazí i přemožitelka Kendra, která byla povolána po Buffyině klinické smrti v poslední epizodě předcházející série. Sama Kendra je ale posléze zabita Drusillou. Willow se pomalu začne zajímat o magii. Romantický vztah Buffy a Angela vyústí ve společně strávenou noc, v níž však upír ztratí duši, kterou v minulosti získal díky cikánské kletbě. Stane se tak Angelusem, svým bývalým démonským já a sadistickým zabijákem, jenž se přidá ke Spikovi a Drusille. Buffy chce zabránit apokalypse přichystané Angelusem, proto jej musí poslat do pekelné dimenze – shodou okolností krátce poté, co díky Willow dostane Angel svoji duši zpět.\n\nNa začátku třetí řady je Angel záhadně navrácen z pekelné dimenze zpět na Zemi, jeho vztah s Buffy však kvůli cikánské kletbě nemůže pořádně fungovat a proto na konci sezóny odchází z města pryč. V Sunnydale se objeví přemožitelka Faith, povolaná po smrti Kendry, která zprvu spolupracuje s Buffy. Tato psychicky labilní dívka se nakonec přidá k napohled přátelskému starostovi města Wilkinsovi, který ale dělá vše pro to, aby se mohl „povznést“ – stát se démonem, a který Faith využívá pro svoje záměry. Ta po souboji s Buffy upadne do kómatu, starostovi se nakonec, během maturitního dne, podaří dosáhnout svého cíle, změní se v démona v podobě obrovského hada, kterého však Buffy se svými spolužáky zničí pomocí výbuchu celé Sunnydaleské střední školy.\n\nVe čtvrté řadě studuje Buffy s Willow na Kalifornské univerzitě v Sunnydale. Do města se vrátí Spike, který je však zadržen Iniciativou (v originále \"The Initiative\"), přísně tajnou vojenskou organizací, jež mu implantuje do mozku mikročip, který mu, když ublíží člověku, způsobuje nesnesitelnou bolest. Willow se na univerzitě seznámí s další čarodějkou Tarou, přičemž jejich přátelství se postupně vyvine v romantický vztah. Faith se probere z kómatu a po střetu s Buffy opustí město. Buffy začne chodit s Rileym, studentem a především členem Iniciativy. Scooby Gang nakonec překazí tajné plány Iniciativy na vytvoření a ovládání Adama, monstra tajně sestaveného z částí lidí, démonů i techniky, kterého zničí, přičemž základna Iniciativy je poté uzavřena.\n\nPátá řada se zabývá soubojem s Glory, vyhnanou pekelnou bohyní, která pátrá po „Klíči“, který by jí umožnil návrat do její dimenze. Ten by při tom ale také protrhl hranice dimenzí, takže by se pekelné stvůry dostaly na Zemi. Ochránci Klíče tento předmět schovali – přetvořili jej do lidské formy, do Buffyiny mladší sestry Dawn, která se v seriálu zničehonic objevila. Ačkoliv jde o zcela novou postavu pro všechny v Sunnydale, ochránci pozměnili lidem jejich vzpomínky, aby si mysleli, že Dawn s nimi vždycky byla. Spike, stále nosící implantovaný čip, si uvědomí, že miluje Buffy a čím dál více pomáhá Scooby Gangu v jeho akcích. Jeho členové zjistí, že Dawn je oním Klíčem, nakonec na to přijde i sama Glory, která mladou dívku unese. Buffy, která chce svoji sestru zachránit, nakonec skočí do vytvořeného mezidimenzionálního portálu, čímž jej uzavře a zachrání tak svět, zároveň však zemře.\n\nNěkolik měsíců po Buffyině smrti se její přátelé nedokážou s touto událostí vyrovnat. Myslí si, že je, podobně jako Angel dříve, uvězněná v pekelné dimenzi. Proto ji pomocí mocného kouzla vzkřísí, přemožitelka se však vrátí v těžké depresi, protože ve skutečnosti byla v nebi a je pro ni šokující vrátit se zpět na drsnou Zemi, kterou zpočátku pokládá za peklo. Willow se i díky tomuto kouzlu postupně stává čím dál více závislou na magii, což zapříčiní, že se s ní Tara rozejde. Buffy, po vypořádání se sama se sebou, pokračuje v podivném vztahu se Spikem. Scooby Gang se střetne s Triem, skupinkou tří nerdů, které vede Warren a kteří se snaží ovládnout Sunnydale. Když jejich plány několikrát nevyjdou, labilní Warren se vydá zabít Buffy. Místo toho ale omylem zastřelí Taru, která se právě udobřila s Willow. Čarodějka začne běsnit, začne využívat veškerou svou temnou magii, jde po Triu a zabije Warrena. Zastaví ji Giles, postupně u ní převládne vina a bolest, načež se pokusí zničit celý svět, aby ukončila utrpení všech lidí. Díky dlouholetému přátelství ji ale nakonec Xander dokáže uklidnit. Na konci sezóny ztratí Spike sám nad sebou kontrolu, napadne Buffy ve snaze znásilnit ji a následně opustí město. Najde mocného démona, který mu po sérii brutálních testů navrátí duši, aby mohl „dát Buffy to, co si opravdu zaslouží“.\nBěhem poslední, sedmé řady vyjde najevo, že vzkříšení Buffy zapříčinilo nestabilitu sil, která umožnila Prvotnímu zlu (v originále \"The First Evil\") začít ničit rovnováhu mezi dobrem a zlem. Po celém světě jsou zabíjeny mladé dívky, potenciální přemožitelky, následně povstane armáda prastarých a mocných upírů Turok-Han. Spike se vrátí s duší, zpočátku však blouzní. Část potenciálních přemožitelek najde útočiště v Buffyině domě, kde podstupují výcvik, do Sunnydale se také vrátí napravená Faith a ke Scooby Gangu se přidá i ředitel obnovené střední školy Wood, syn bývalé přemožitelky. Nehmotné Prvotní zlo užívá pro své potřeby armádu Turok-Hanů a také misogynního kněze Caleba. Pekelná brána je čím dál tím aktivnější a stále více lidí i démonů opouští město, až zde prakticky nikdo nezůstane. Angel se na okamžik vrátí do Sunnydale, aby předal Buffy amulet, který ona přenechá Spikovi. Buffy se svými přáteli sestoupí do Brány, Willow přitom kouzlem povolá síly všech potenciálních přemožitelek, jež s ostatním členy Scooby Gangu podstoupí závěrečnou bitvu. Pomůže jim přitom také Spikův amulet, který využije sílu slunce a zničí všechny upíry v Bráně. Pekelná brána se s celým Sunnydale zhroutí do kráteru, přeživší členové Scooby Gangu uniknou ve školním autobusu a přemýšlí o své nejasné budoucnosti.\n\nBěhem první řady \"Buffy\" ji její tvůrce Joss Whedon popsal pomocí srovnání, jako když „\"Tak tohle je můj život\" dáte dohromady s \"Akty X\"“. Prvky z teenagerovského seriálu \"Tak tohle je můj život\" přináší divákovi soucitné ztvárnění strachu dospívajících, zatímco vědeckofantastická \"Akta X\" dodávají nadpřirozenou zápletku s „nestvůrou týdne“. Kromě těchto seriálů zmínil Whedon i kultovní film \"Zkázonosná kometa\", který měl na něj „velký vliv“, a postavu Kitty Pryde z komiksové série \"X-Men\", jež ovlivnila vytvoření hrdinky Buffy. Autoři neoficiálního knižního průvodce \"Dusted\" si povšimli, že seriál byl často pastišem, který si vypůjčoval prvky z předchozích hororových románů, filmů, povídek, ale i z folklóru a mytologie. Vědci Lucy Nevitt a Andy William Smith popsali \"Buffyino\" využívání pastiše jako „postmoderní gotiku“. Například postava Adama (4. řada) je paralelou k \"Frankensteinovým\" monstrům, epizoda „Vejce zla“ zase obdobou filmu \"Invaze lupičů těl\", apod.\n\nPrvní řada seriálu byla silně ovlivněna hororovými příšerami. Zároveň se díky vztahu Buffy a Angela objevily prvky mýdlové opery, které byly do seriálu postupně zakomponovány. Ve druhé sezóně již horor vychází ze samotného příběhu, emocí a navštěvování střední školy. Třetí série se díky Faith zabývala temnými stránkami předurčení být přemožitelkou. Čtvrtá řada pojednávala o prvním roce na vysoké škole, o tom, že je člověk díky úplně nové volnosti schopen téměř čehokoliv, o ztrátě sebe sama, o hledání nového já, o zkoumání sexuality. V páté sérii se autoři zabývali rodinou a její stálou přítomností v životě každého člověka. Nihilistická šestá sezóna byla zaměřena na vyrovnávání se se samostatností, života bez rodičů a učitelů, svatbou, alkoholismem, závislostí, násilnickým vztahem, obyčejnými padouchy, obyčejnou smrtí. Naopak sedmá řada byla návratem na začátek k podstatě celého seriálu – dívčí síle, její temné stránce, ale především té světlé, a k romantickému vztahu dvou dospělých.\n\nDíly \"Buffy\" často obsahují hlubší myšlenky nebo metafory. Whedon uvedl: „Během psaní jsme velmi opatrně přemýšleli o tom, co se pokoušíme říct v emocionální, politické a dokonce i filozofické stránce… Když odhlédneme od popkulturního fenoménu, je to ve skutečnosti něco, co je hluboce rozvrstveno epizodu za epizodou“. Vědci Rhonda Wilcox a David Lavery poskytli příklady, jak se několik dílů seriálu zabývá otázkami reálného života, které jsou vyjádřeny nadpřirozenými metaforami: „Ve světě \"Buffy\" se problémy, kterým čelí teenageři, stávají doslova monstry. Matka, která převezme kontrolu nad životem své dcery („Čarodějnice“); přísný budoucí nevlastní otec, který je strojem bez srdce („Ted“); mladá lesba, která se bojí, že její podstata je démonická („Sbohem Iowo“ a „Rodina“); dívka, která má sex s nejhezčím chlapcem a která nakonec odhalí, že i on se poté stane netvorem („Nevinnost“).“ Ostatně celý milostný poměr mezi Angelem a Buffy byl plný metafor. K jejich první noci strávené společně, která stála upíra jeho duši, Sarah Michelle Gellar, představitelka Buffy, prohlásila: „Je to dokonalá metafora. Vyspíš se s chlapem a on se pak změní ve zlého.“\n\nBuffy také v průběhu celého seriálu bojuje se svým posláním přemožitelky, protože tento osud pro ni znamená ztrátu svobody. Kvůli přemožitelským povinnostem totiž musí obětovat období svého dospívání. Její potíže a případné uvědomění si jich jsou odrazem různých rozporů, kterým musí čelit moderní ženy, a ohlasem feministických problémů ve společnosti. Samotná Buffy vznikla jako určitá feministická ikona, dívka, která se nebojí za své názory, která umí za ně bojovat.\n\nKdyž se Buffyina matka Joyce ve dvojepizodě „Proměna“ dozví o tom, že její dcera je přemožitelka, její reakce silně připomíná odhalení rodičů, že jejich dítě je homosexuál, včetně popírání, návrhů, aby zkusila „nebýt přemožitelkou“ a nakonec i vyhozením Buffy z domu.\nTéma homosexuality dostane v seriálu významnou roli během čtvrté řady, ačkoliv již předtím se v ději objevila vedlejší postava gaye Larryho. Původní přátelství mezi Willow a další čarodějkou Tarou přeroste v romantický vztah, který je součástí děje pořadu po další dvě řady. Jednalo se o jeden z prvních televizních lesbických párů a vůbec první lesbický vztah dvou hlavních postav v americké televizi. Pro rozšíření Willowiny sexuality tvůrci zpočátku využili jako metaforu čarodějnictví, přičemž jejich první vzájemný polibek byl ukázán až v polovině páté sezóny. Epizoda „Zdroj moci“ ze sedmé řady také obsahuje vůbec první scénu s lesbickým sexem vysílanou v amerických televizních pořadech. Rovněž postava Andrewa, vyskytující se pravidelně během šesté a sedmé série, má silné charakteristiky gaye, ačkoliv si to on sám možná ani neuvědomuje a ostatní postavy jeho chování ignorují.\n\nWillow byla rovněž jednou z mála židovských postav v tehdejší americké televizi.\n\nV trojdílném článku, publikovaném v časopise \"Ikarie\" a zabývajícím se seriálem \"Buffy, přemožitelka upírů\", shrnul Jiří Pavlovský tento pořad slovy: „Ačkoliv Buffy bojuje s upíry, démony a silami temnot, jsou příšery odsouzeny do role pouhých dekorací, které titulní hrdinka a její přátelé likvidují na své nesnadné cestě životem. O čem to tedy všechno ve skutečnosti je? Kupodivu o tom, o čem jsou příběhy už odedávna. Je to o dospívání. O přechodu z bezstarostného světa dětství do záludného světa dospělých, kde může za každým rohem číhat upír, který si rád smlsne. Je to o přijímání zodpovědnosti. Nejen za sebe samotného, ale i za své blízké… Postupně, jak hrdinové dospívají, tak přitvrzuje i seriál a i témata jsou čím dál vážnější. Hrdinové často dělají špatná rozhodnutí a platí za ně – a čím jsou postavy starší, tím je cena za omyl krutější.“\n\nPočet hlavních postav se v průběhu sedmi řad seriálu \"Buffy, přemožitelka upírů\" měnil, v celkovém počtu se jedná o 12 osob. Tyto postavy, tvořící Scooby Gang a bojující proti stvořením zla, rovněž pochází z různých prostředí. Jádro Scooby Gangu tvoří trojice spolužáků ze střední školy – Buffy, Xander a Willow. Obě dívky se jako jediné objevují ve všech 144 epizodách seriálu, Xander chybí pouze v jediném díle („Rozhovory se záhrobím“). Stálicí je také knihovník Giles, který během celé show působí jako rádce Buffy. K této skupině se postupně přidávají další jedinci, přičemž někteří z nich po čase naopak ze seriálu odchází.\n\nDíky navazujícímu ději se v seriálu vyskytuje množství vedlejších postav, které se pravidelně v příběhu objevují. Následující přehled obsahuje takové postavy, které se vyskytují nejméně v 15 dílech.\n\nVzhledem k návaznosti seriálu \"Angel\" patří mezi důležité herce také Alexis Denisof jako Wesley Wyndam-Pryce (3. řada, 9 epizod), Mark Metcalf jako Pán (The Master, 1.–7. řada, 8 epizod), Julie Benz jako Darla (1.–5. řada, 5 epizod) a Julia Lee jako Chanterelle/Lily Houstonová/Anne Steeleová (2.–3. řada, 2 epizody).\n\nScenárista Joss Whedon byl v polovině 80. let 20. století unaven ze stále stejných klišé filmových slasherů, kde postava hloupé nadržené blondýny zamíří na temné místo, aby mohla mít sex s přítelem, a jejím jediným účelem existence ve snímku je být hned zabita. Prvním ztělesněním konceptu \"Buffy\" byla „Rhonda, nesmrtelná servírka“; byla to „prostě představa o nějaké ženě, která vypadá úplně bezvýznamně, ale ze které se vyklube mimořádná postava“. Tato původní myšlenka se postupně vyvinula v \"Buffy\", kterou Whedon dotvořil do opaku klasického hollywoodského vzoru „drobné blondýnky, která jde temnou uličkou a je v každém hororovém filmu zabita“. Chtěl „tuto premisu podvracet a chtěl vytvořit někoho, kdo by byl skutečným hrdinou“. Měla to být postava, která je pěknou milou dívkou, ovšem zcela neznalou, sebestřednou, povrchní a bezduchou. Dozví se o upírech, o svém poslání přemožitelky a postupně dozraje. Vysvětlil také, že „úplně první výpovědí show byla radost ze ženské síly: její existence, její používání, její sdílení“.\n\nWhedon podle své představy napsal scénář, podle kterého v roce 1992 vznikl celovečerní film \"Buffy, zabíječka upírů\" s Kristy Swanson v titulní roli. Jeho režisérka Fran Rubel Kuzui se však na snímek dívala jako na „popkulturní komedii o tom, co si lidi myslí o upírech“. Autor ale s tímto postojem nesouhlasil: „Napsal jsem ten děsivý film o silné dívce a oni jej předělali na masovou komedii. To bylo zdrcující.“ Zatímco Whedonův scénář byl odborníky oceněn, samotný snímek už nikoliv.\n\nPo několika letech oslovila Gail Berman, ředitelka produkční společnosti Sandollar Television, která vlastnila televizní práva k filmu, Josse Whedona, jestli by nechtěl rozvinout koncept \"Buffy\" do podoby televizního seriálu. Scenárista později uvedl: „Řekli: ‚Chceš udělat show?‘ A já si pomyslel: ‚Střední školu jako hororový film.‘“ Tato metafora se stala ústředním konceptem \"Buffy\". Nadpřirozené prvky v seriálu posloužily jako metafory osobních starostí spojených s dospíváním a ranou dospělostí. Na počátku svého vývoje byl pořad označován pouze jako \"Slayer\" (česky \"Přemožitelka\"), později však převzal název původního celovečerního snímku (\"Buffy the Vampire Slayer\"), který podle autora obou děl vyjadřuje všechny aspekty show („Buffy“ – komické jméno zosobňující humor, „Vampire“ (česky \"upír\") – bytost, která v divákovi vyvolává strach a také pocit nadpřirozena, „Slayer“ (česky přesněji \"zabiják\") – výraz, jenž divákovi přináší očekávání akčních scén). Berman a Whedon se snažili prodat myšlenku seriálu, u velkých televizí však neuspěli a ačkoliv společnost 20th Century Fox Television kývla na nabídku koprodukování pořadu, stanice Fox jej odmítla zařadit do vysílání. Rovněž stanice NBC námět nechtěla. Nakonec uspěli u nového televizního kanálu The WB, který si objednal 25minutový zkušební pilotní díl, jenž v roce 1996 napsal, natočil a částečně i financoval Joss Whedon. The WB si \"Buffy\" ale v květnu 1996 do podzimního vysílání nevybrala. Lidem z produkčního týmu se však podařilo vedení přesvědčit, takže v září toho roku si stanice objednala první řadu seriálu s 12 epizodami, na základě čehož začalo natáčení. Vyvrcholením této cesty byla televizní premiéra první epizody 10. března 1997.\n\nNa postavu Buffy Summersové dělalo konkurz více hereček, některé z nich byly v seriálu obsazeny do jiných rolí. Byly mezi nimi Julie Benz (Darla), Elizabeth Anne Allen (Amy Madisonová), Julia Lee (Chanterelle/Lily Houstonová/Anne Steeleová), Charisma Carpenter (Cordelie Chaseová) a Mercedes McNab (Harmony Kendallová). Bianca Lawson, která ve druhé řadě hrála přemožitelku Kendru, se naopak původně ucházela o roli Cordelie Chaseové.\n\nTitulní roli nakonec získala Sarah Michelle Gellar, která předtím v letech 1993–1995 hrála v mýdlové opeře \"All My Children\", přičemž za svůj výkon v roli Kendall Hart získala roku 1995 cenu Emmy v kategorii Nejlepší mladá herečka v hlavní roli v dramatickém seriálu. Původně však v roce 1996 dělala konkurz na jinou postavu, do show byla dokonce obsazena jako Cordelie Chaseová. Nicméně rozhodla se v castingu pokračovat a zkusit získat roli Buffy, což se jí po několika dalších zkušebních výstupech nakonec podařilo.\n\nKonkurzu na postavu Angela se zúčastnil také Nathan Fillion, který se později v show objevil jako Caleb. Štábu však dlouho nikdo nevyhovoval, den před natáčením roli nakonec dostal David Boreanaz, kterého castingová režisérka náhodou poznala po doporučení svého známého, jenž Boreanaze každý den potkával na ulici.\n\nAnthony Stewart Head měl v polovině 90. let za sebou plodnou hereckou i hudební kariéru, nicméně ve Spojených státech byl známý především rolí v sérii dvanácti televizních reklam na Nescafé, kde se objevil po boku herečky Sharon Maughan. Jeho postava knihovníka Gilese byla obsazena jako vůbec první; tvůrci hledali někoho typicky britského, což pro ně Angličan Head splňoval. Nicholas Brendon měl, na rozdíl od ostatních účinkujících, jen malé herecké zkušenosti. Ve svém životě předtím vystřídal více zaměstnání (byl např. asistentem produkce, pomocníkem instalatéra, vrátným, poslíčkem s jídlem, aj.), začal se však věnovat herectví a překonal i svoji koktavost. Roli Xandera získal po pouhých čtyřech dnech konkurzu, přičemž o tuto postavu se ucházel i Danny Strong, který následně hrál v \"Buffy\" Jonathana Levinsona.\n\nV neodvysílaném pilotním díle \"Buffy\" hrála Willow Rosenbergovou Riff Regan. Podle štábu však výsledek nefungoval příliš dobře, proto se pro natáčení seriálu rozhodli tuto postavu dodatečně přeobsadit. Konkurzu se také zúčastnila Alyson Hannigan, která byla známá především z filmu \"Krásná mimozemšťanka\". Svůj přístup k roli Willow popsala skrze reakci této postavy na konkrétní okamžik: Willow smutně povídá Buffy o své panence Barbie, kterou jí vzali v dětství. Buffy se jí zeptá, jestli ji někdy dostala zpátky. Willowina odpověď měla znít „většinu z ní“. Hannigan se rozhodla, že tuto repliku pronese spokojeně, protože si představila, že Willow by mohla být šťastná a pyšná, že „většinu z ní“ získala zpět. To autorům naznačilo, jak by odehrála zbytek scény i celou roli a jak by tuto postavu vymezila, takže ji do seriálu obsadili.\n\nAutor seriálu Joss Whedon působil po celých sedm řad jako výkonný producent a během prvních pěti sezón zastával také pozici showrunnera, vedoucího scenáristů a celé produkce. Během posledních dvou sérií byla showrunnerem a výkonnou producentkou Marti Noxon, která se na \"Buffy\" podílela již od druhé řady jako scenáristka, dramaturgyně a producentka. Fran Rubel a Kaz Kuzuiovi byli uváděni jako výkonní producenti, protože byli držiteli práv a licencí souvisejících s původní filmovou verzi \"Buffy\", na seriálu se však nijak nepodíleli. Ve funkcích výkonných producentů byli v titulcích uváděni i Sandy Gallin a Gail Berman, zástupci produkční společnosti Sandollar Television.\n\nNejvíce dílů \"Buffy\" režírovali Joss Whedon a James A. Contner (oba po 20 epizodách), s 19 díly je za nimi v závěsu David Solomon. Téměř všechny epizody seriálu natočili kameramani Michael Gershman (82 dílů) a Raymond Stella (61 dílů). Tvorba scénáře probíhala ve Whedonově produkční společnosti Mutant Enemy. Sám Whedon napsal 24 epizod (a na dalších třech se podílel námětem), k dalším plodným autorům patří Marti Noxon a Jane Espenson (obě po 23 dílech) a David Fury a Doug Petrie (oba po 17 dílech). Vedoucím výpravy byl po většinu seriálu Carey Meyer (106 epizod), hlavní kostýmní návrhářkou potom Cynthia Bergstrom (107 epizod).\n\nScenáristka Jane Espenson vysvětlila, jak scénáře vznikaly: Nejprve autoři diskutovali o emocionálních problémech, kterým Buffy Summersová čelila, a o tom, jak by s nimi mohla být konfrontována prostřednictvím svého boje proti zlým nadpřirozeným silám. Potom byl příběh epizody rozdělen do aktů a scén. Konce jednotlivých dějství, mezi něž se umisťují televizní reklamy, jsou klíčové okamžiky, které mají nalákat diváky na sledování dílu i po reklamě. Scenáristé proto společně zaplnili scény okolo těchto předělů podrobnějšími událostmi. Na tabuli si vyznačovali pokrok při mapování popisů všech scén a když tato práce byla hotová, scenárista, uvedený v titulcích daného dílu, vytvořil koncept děje celé epizody, který byl zkontrolován showrunnerem. Po schválení napsal autor postupně několik draftů celého scénáře a po konečné úpravě showrunnera bylo jeho dílo použito jako scénář při natáčení.\n\nSeriál byl natáčen v Los Angeles a jeho blízkém okolí, studio bylo zřízeno ve skladištní hale v Santa Monice. Pro exteriéry ústředního bodu prvních tří řad seriálu, Sunnydaleské střední školy, využil štáb areál Torrance High School ve městě Torrance. Exteriér domu Summersových představoval rodinný dům rovněž v Torrance. Záběry z Kalifornské univerzity v Sunnydale pochází z kampusu Kalifornské univerzity v Los Angeles, pro obnovenou Sunnydaleskou střední využili filmaři budovu California State University, Northridge. Část hřbitovních scén byla natáčena na losangeleském hřbitově Angelus-Rosedale Cemetery, nicméně většinou byl využit malý umělý hřbitov vytvořený na parkovišti u haly v Santa Monice. Od konce druhé řady štáb využíval také postavený set hlavní ulice centra Sunnydale.\n\nBěžně se natáčelo 12–14 hodin denně, při jednodušších scénách štáb zvládl za jeden den 6–7 stránek scénáře a při akčních záběrech 3–4 stránky za den.\n\nRozpočet jednoho dílu byl zpočátku 2 miliony dolarů, z čehož polovinu platila stanice The WB a polovinu produkční společnost 20th Century Fox Television, která měla svůj podíl zhodnotit za syndikaci v USA a prodej do zahraničí. Po páté řadě však chtěla 20th Century Fox Television za seriál více peněz a The WB nabídla maximální částku 1,8 milionu dolarů za díl. Do jednání vstoupila stanice UPN, jejíž nabídka producentům činila 2,3 milionu dolarů a která se nakonec s produkční společností dohodla.\n\n\"Buffy\" obsahuje mix scénické, indie, rockové a popové hudby. Pro každou epizodu skladatelé složili mezi 14 a 30 minutami hudby. Kvůli finančním možnostem byli omezeni na nahrání jednoho nebo dvou skutečných orchestrálních vzorků, jinak používali především počítače a syntezátory. I navzdory tomu se snažili vytvořit dramatickou instrumentaci, která by byla srovnatelná s filmovou hudbou. Na seriálu se podílelo postupně několik skladatelů, z nichž nejvýznamnější byli Christophe Beck (58 dílů od druhé do šesté řady) a Thomas Wanker (42 dílů v páté a šesté řadě). Pro muzikálový díl „Ještě jednou a s citem“, zahrnující 35 minut hudby a pouze 13 minut dialogů, napsal texty i hudbu Joss Whedon.\n\nKromě původní hudby obsahují epizody také množství indie rockových písní, většinou hraných skupinami v sunnydaleském klubu Bronz. Hudební poradce seriálu John King uvedl, že „chtěli použít kapely beze smluv“, u kterých „byste věřili, že by mohly hrát na takovém místě“. V různých dílech proto na jevišti Bronzu vystoupili nezávislí interpreti, jako např. Aimee Mann, Cibo Matto, Michelle Branch či Nerf Herder. Fiktivní skupina Dingoes Ate My Baby byla naopak představována členy kapely Four Star Mary. Méně byly užívány písně známých umělců, v některých epizodách však byly využity skladby např. od Sarah McLachlan či Blink-182.\n\nPostupně byla vydána čtyři soundtracková alba: \"Buffy the Vampire Slayer: The Album\" (1999, sestaveno především z písní populárních interpretů), \"Once More, with Feeling\" (2002, soundtrack k muzikálové epizodě „Ještě jednou a s citem“), \"Buffy the Vampire Slayer: Radio Sunnydale\" (2003, rovněž obsahuje písně populárních interpretů ze seriálu) a \"Buffy the Vampire Slayer: The Score\" (2008, s původní hudbou složenou pro seriál).\n\nÚvodní znělku \"Buffy\" složila a nahrála pop punková skupina Nerf Herder, od třetí sezóny byla v seriálu využívána její lehce upravená a znovu nahraná verze. K této kapele se Joss Whedon dostal díky Alyson Hannigan, která jej donutila poslechnout si jejich hudbu.\n\nJanet Halfyard ve své eseji „Music, Gender, and Identity in \"Buffy the Vampire Slayer\" and \"Angel\"“ popsala úvod takto: „Nejprve… slyšíme zvuk varhan doprovázený vlčím zavytím a obrazy probleskující noční oblohy, které se prolínají se záběry s nesrozumitelným starodávným písmem: jsou to nepochybné asociace jak na filmy němé éry, jako třeba \"Upír Nosferatu\", tak na konvence Hammer House of Horror a vůbec hororů obecně.“ Téma se však rychle změní: „Zmizí styl hororů ze 60. a 70. let, vystřídá ho stejný motiv varhan, které jsou však nahrazeny agresivní elektrickou kytarou, což přemisťuje znělku do kultury moderní mládeže…“ Během této hudby probíhá na obrazovce sekvence snímků mladých herců během různých akčních scén i záběrů z bouřlivého dospívání, což celé znělce dodává v hororovém žánru postmoderní zvrat.\n\nKrátké klipy postav a událostí, které byly začleněny do úvodní znělky, se v průběhu jednotlivých sezón, měnily. Jedinými záběry, které zůstaly po celou dobu vysílání seriálu, je pod mizejícím názvem seriálu snímek knihy s titulem \"Vampyr\" a záběr na křížek, který Buffy dostala od Angela v první epizodě. Každá sekvence končí pomalejším a delším záběrem na Buffy, v průběhu sérií postupně obměňovaného za aktuální. Jedinou výjimkou je epizoda „Superstar“, která končí obdobným záběrem na Jonathana Levinsona.\n\nSpeciální úvodní titulky byly vytvořeny pro čtyři epizody. Znělka dílu „Superstar“ ze čtvrté řady, jehož ústřední postavou je Jonathan Levinson, je stejná jako u ostatních epizod této sezóny, bylo však do ní přidáno množství klipů s Jonathanem, které byly vloženy na místa některých akčních záběrů s Buffy. Titulky prvního dílu páté řady „Buffy proti Drákulovi“ obsahují jména všech hlavních postav této série s výjimkou Michelle Trachtenberg, která byla uvedena jako host. Znělka muzikálové epizody „Ještě jednou a s citem“ ze šesté řady byla vytvořena zcela odlišně ve stylu celého tohoto dílu. V titulcích epizody „Krvavý pohled“ (rovněž šestá řada) je Amber Benson zařazena jako herečka hlavní postavy, což je jediný takto koncipovaný díl – v ostatních je uváděna jako host.\n\nPůvodní český dabing \"Buffy, přemožitelky upírů\" vznikl v letech 1998–2000 pro TV Nova. Namluveny byly pouze první tři řady: první sezóna v roce 1998 (vyrobila firma Davay pro Českou nezávislou televizní společnost Nova, překlad Vít Kabelka, režie Lubomíra Sonková), druhá a třetí série v roce 2000 (vyrobila firma Česká produkční 2000 pro CET 21, překlad Vít Kabelka a Jan Medek, režie Václav Knop). Hlasové obsazení hlavních postav bylo v rámci těchto sezón dodrženo většinou stejné, pouze u dvou postav se od druhé řady změnili dabéři.\n\nV návaznosti na dabing Novy si v roce 2005 vyrobila ve studiu Pro-Time český dabing zbylých řad (čtvrté až sedmé) Slovenská televize, překladateli zde byli Martin Gust (pouze 4. série) a Šárka Bartesová (4.–7. série). Režisérsky na výrobu dohlížel opět Václav Knop, obsazení dabérů některých hlavních postav bylo stejné, u některých bylo změněno.\n\nPro vysílání na svých kanálech si nechala FTV Prima vyrobit v roce 2010 ve studiu Brněnské soukromé televize nový dabing celého seriálu, ve kterém bylo hlasové obsazení ústřední trojice (Buffy, Xander, Willow) zachováno s předešlými verzemi a zároveň byli dodrženi i dabéři ze seriálu \"Angel\", který byl na Primě vysílán nedlouho předtím. Překladatelsky se na \"Buffy\" podíleli Radka Demková, Dana Krejčová, Petr Boček, Martin Boček a Zlata Částková, režisérem byl Daniel Dítě.\n\nSeriál \"Buffy, přemožitelka upírů\" zahrnuje celkem 144 epizod o délce okolo 44 minut (pouze epizoda „Ještě jednou a s citem“ má výrazněji odlišnou délku, přibližně 48 minut), přičemž několik dílů bylo koncipováno jako dvojepizody, které byly rozděleny na standardní díly až při reprízách. Samotnému seriálu předcházel nikdy oficiálně nevysílaný a neprezentovaný ukázkový pilotní díl o délce 25 minut.\n\nPřed premiérou prvních dílů odvysílala stanice The WB krátký prezentační klip „History of the Slayer“ (česky \"Historie přemožitelky\"), který byl využit pro propagaci seriálu a pro vysvětlení základních faktů divákům. Dvojhodinová pilotní epizoda, později rozdělená na dva díly, byla na The WB uvedena 10. března 1997 jako náhrada za zrušený seriál \"Savannah\". \"Buffy\" byla v dalších letech jedním z klíčových pořadů tehdy nové stanice The WB, jeden díl průměrně sledovalo 4,4 milionů diváků. Tato sledovanost se nemohla měřit s čísly velkých televizních stanic, takže autoři i herci měli během první sezóny obavy, jestli si televize objedná druhou řadu. Díky zájmu mladých diváků, kterým byl tento program určen, nakonec k objednání druhé série došlo.\nPrvní řada seriálu, vysílaná pouze ve druhé polovině televizní sezóny, měla 12 epizod, všechny následující série byly již celosezónní se shodným počtem 22 dílů. The WB zařadila \"Buffy\" do pondělního večerního slotu (od 21 hodin), kde zůstala do poloviny druhé řady, kdy byla trvale přesunuta do úterního večera (od 20 hodin). Po pěti sezónách měl být seriál v roce 2001 zakončen smrtí hlavní hrdinky. Vzhledem k popularitě ale Joss Whedon souhlasil s pokračováním. Zároveň se \"Buffy\" přestěhovala na stanici UPN, která nabídla producentovi vyšší cenu a která si objednala poslední dvě série, šestou a sedmou, přičemž úterní slot od 20 hodin byl zachován. Během vysílání sedmé řady uvedla představitelka titulní role, Sarah Michelle Gellar, že nehodlala podepsat smlouvu na osmou sezónu \"Buffy\" a že vzhledem k silnému ději sedmé řady chce odejít na vrcholu. Závěrečný díl celého seriálu měl premiéru 20. května 2003.\n\nV roce 2001, po pěti odvysílaných řadách, byl seriál \"Buffy, přemožitelka upírů\" zařazen do syndikace pro americké místní televizní stanice a kabelový kanál FX.\n\nAmerická kabelová stanice Pivot odvysílala v letech 2014 a 2015 seriál \"Buffy, přemožitelka upírů\" premiérově v remasterované podobě v HD rozlišení.\n\nSeriál byl již na začátku své existence prodán do zahraničí, např. v Norsku a Dánsku se první díl \"Buffy\" objevil na televizních obrazovkách již v srpnu 1997, ve Spojeném království byl uveden v lednu 1998.\n\nV Česku byla první řada vysílaná na TV Nova v létě 1999. Úvodní díl seriálu se na obrazovkách objevil 3. července, další epizody následovaly v týdenním intervalu ve stejném čase (v sobotu přibližně mezi 10. a 11. hodinou dopoledne). Uvedeno však bylo pouze prvních pět epizod, protože dne 5. srpna 1999 Vladimír Železný s držitelem vysílací licence pro TV Nova, společností CET 21, zahájil vlastní vysílání, nezávislé na servisní společnosti ČNTS. Ta držela práva pro filmy, seriály a další pořady, které tedy již nebyly po tomto datu vysílány. Celá první řada byla uvedena na TV Nova v létě 2001 a premiérově na ni navázala druhá a třetí sezóna. \"Buffy\" tehdy běžela ve všední dny odpoledne, přibližně mezi 14. a 15. hodinou. První díl první série byl vysílán 2. července, poslední epizoda třetí sezóny 19. září 2001. Kompletní seriál s novým dabingem vysílala poprvé stanice Prima Cool od 11. března do 29. září 2010 (v pracovní dny přibližně od 17:30 do 18:30), přičemž pro čtvrtou až sedmou řadu to byla česká premiéra.\n\nNa VHS vyšel seriál v průběhu let 1999–2002; každá sezóna byla rozdělena do dvou box setů. Výjimkou byla první řada o poloviční délce, která byla celá součástí jednoho box setu, a poslední sedmá řada, která nebyla do této edice vůbec zařazena. Kompletní vydání na DVD proběhlo po jednotlivých řadách nejprve v letech 2000–2004 pro region 2 (Evropa), pro region 1 (USA) došlo k vydání \"Buffy\" na DVD postupně v letech 2002–2004. Box set s každou řadou obsahuje šest disků (krátká první řada pouze tři disky) se všemi epizodami a různými bonusy v podobě audiokomentářů tvůrců, rozhovorů s herci a autory, krátkých dokumentů o tvorbě seriálu a jeho natáčení, pohledů do zákulisí, apod. V roce 2005 bylo dáno do prodeje společné vydání celého seriálu (\"Buffy the Vampire Slayer: The Complete DVD Collection\" s 39 disky), obdobná americká edice \"The Chosen Collection\" obsahovala navíc čtyřicátý disk s novým bonusovým materiálem.\n\nV dalších letech došlo k vydání různých výběrových DVD (\"The Best of Buffy\" či několikadílná edice \"The Slayer Collection\", která obsahovala vždy několik vybraných epizod věnujících se jedné z hlavních postav).\n\nServer Metacritic udělil první sezóně \"Buffy\" na základě 15 recenzí hodnocení 80 %. Například David Okamoto v deníku \"Dallas Morning News\" popsal seriál jako „jízlivé moderní středoškolské drama, které se vydává se za spin-off upírského filmu a které chytře kombinuje temný humor \"Smrtící atrakce\", pocity úzkosti ve školních třídách z \"Beverly Hills 90210\" a bláznivé řešení záhad v partě kamarádů ze \"Scooby-Doo na stopě\"“.\n\nJiří Pavlovský ve svém příspěvku v časopise \"Ikarie\" uvedl, že „někdo \"Buffy\" definoval jako \"Přátele\" s upíry a sedí to. Brilantní hlášky, sympatické postavy a především hraní si s žánrem a seriálovými klišé, to udělalo ze seriálu kult. S dějem pracují tvůrci s obratností zkušených skořápkářů. Ukolébají vás pohodlnou pastí navyklých představ a klišé a pak uhnou a dostanou vás něčím, co absolutně nečekáte. A postupem času se k tomu přidal ještě propracovaný vývoj postav, které stárnou a během seriálu se dost zásadně mění.“ Uvedl také výčet čtyř významných epizod, které podle něj uznává většina kritiků, přičemž autorem všech těchto dílů je Joss Whedon. Jedná se o epizodu „Ticho“ ze čtvrté řady, kdy všichni obyvatelé Sunnydale přijdou o hlas, takže v příběhu, který je tak koncipován jako němý film, je během půl hodiny primárním prvkem hudba a nezazní během ní ani jedno slovo. Dále „lynchovský“ díl „Neklidní“ (opět čtvrtá řada), což je kolekce surrealistických nočních můr hlavních postav, epizoda „Tělo“ z páté série (realistický rozbor reakcí na úmrtí jedné z postav, v protikladu s „Tichem“ nebyla naopak v celém díle použita žádná scénická hudba) a v neposlední řadě „Ještě jednou a s citem“, muzikálová epizoda ze šesté sezóny – nikoliv zábavný díl pro odlehčení, ale epizoda s výpověďmi vážných vnitřních obav a tajemství, které postavy před ostatními dosud skrývaly. Pavlovský k tomu ještě doplnil originální scenáristické hry s žánrem: epizoda „Superstar“ (4. řada) nečekaně zaměřená na jednu z tehdy okrajových postav, příběh okolo Buffyiny sestry v páté sezóně či díl ze šesté série „Zase normální“, po kterém není jasné, jestli není děj celého seriálu pouze výplodem halucinující dívky zavřené v blázinci.\n\nSeriál získal během své existence několik ocenění. Jednalo se o dvě ceny Emmy (nejlepší makeup v seriálu – „Překvapení“/„Nevinnost“ (1998), nejlepší hudební kompozice v seriálu (dramatická hudba) – „Proměna, 1. část“ (1998)), jednu cenu Hugo (nejlepší krátké hrané představení – „Rozhovory se záhrobím“ (2002)), sedm cen Saturn (nejlepší televizní seriál (1997, 2000, 2001), nejlepší herečka v televizním seriálu – Sarah Michelle Gellar (1998), nejlepší herec ve vedlejší roli v televizním seriálu – James Marsters (2000, 2003), nejlepší herečka ve vedlejší roli v televizním seriálu – Alyson Hannigan (2002)). a další ceny (včetně např. Teen Choice Awards).\n\nDále byl nominován na dalších čtrnáct cen Emmy, jeden Zlatý glóbus, dvě ceny Hugo, dvě ceny Nebula a 24 cen Saturn.\n\nPodle Jiřího Pavlovského jde sice o seriál určený původně teenagerům, který se ale „stal tématem disertačních prací, intelektuálních diskusí, filozofických rozborů a vůbec tlustých knih“. \"Buffy\" se totiž stala předmětem vědeckých prací v rámci studií populární kultury, přičemž někteří vědci zařazují tuto show i jako téma do literárních studií a analýzy. Neda Ulaby z americké rozhlasové stanice NPR uvedla, že seriál má „mimořádné přívržence mezi akademiky, z nichž někteří se podílí na tom, čemu říkají ‚Buffy Studies‘“. Ačkoliv tento obor není uznávaný jako samostatná vědecká disciplína, je termín „Buffy studies“ (česky \"studia Buffy\") běžně užíván v recenzovaných vědeckých pracích k seriálu \"Buffy, přemožitelka upírů\" a k souvisejícím tématům. Vyskytují se však i kritici tohoto oboru. Například Jes Battis, autor publikace \"Blood Relations: Chosen Families in Buffy the Vampire Slayer and Angel\", uznává, že studia Buffyversa „vyvolávají nepříjemnou kombinaci nadšení a hněvu“ a setkávají se „v akademických kruzích s určitým pohrdáním“. Na téma \"Buffy\" nicméně vyšly desítky knih a stovky článků, které rozebírají témata seriálu pomocí široké škály disciplinárních pohledů, včetně sociologie, mezilidské komunikace, psychologie, filosofie, teologie i genderových studií. Od roku 2001 funguje elektronický recenzovaný časopis \"Slayage\" (původně s podtitulem \"The Online International Journal of Buffy Studies\", od roku 2010 s podtitulem \"The Journal of the Whedon Studies Association\"), který obsahuje vědecké příspěvky týkající se \"Buffy\" a dalších děl Josse Whedona a jehož editoři pořádají na toto téma také konference. V časopise \"Slate\" byla \"Buffy, přemožitelka upírů\" uvedena jako akademiky nejstudovanější popkulturní dílo s více než 200 příspěvky, články a knihami, které se tomuto seriálu odborně věnují.\n\nV roce 1998 byl v nakladatelství Pocket Books vydán oficiální knižní průvodce prvních dvou sezón seriálu \"The Watcher's Guide, Volume One\". V roce 2000 následoval druhý díl (pro řady 3 a 4) a roku 2004 poslední, třetí část (pro řady 5–7). Nakladatelství Pocket Books a Simon Spotlight Entertainment vydala v letech 1997–2008 také přes 70 románů týkajících se seriálu \"Buffy, přemožitelka upírů\", včetně románových přepisů některých epizod. Od roku 1998 byla ve vydavatelství Dark Horse Comics vydávána komiksová série (nejprve příběhy série \"Classic\", od roku 2007 na seriál navazující osmá, devátá, desátá, jedenáctá a dvanáctá řada, která v roce 2018 vytvořila zakončení celého příběhu. Autorem nebo spoluautorem těchto oficiálních pokračování byl Joss Whedon. V letech 2016–2017 vyšla také minisérie \"\", dějově zasazená do první řady seriálu, vydány byly i související komiksy \"Fray\", \"Tales of the Slayers\" a \"Tales of the Vampires\". Roku 2018 licence vydavatelství Dark Horse Comics vypršela a nově ji získalo vydavatelství Boom! Studios. To začalo od roku 2019 vydávat rebootovanou komiksovou sérii, vytvářející nový příběh Buffy od jejího příjezdu do Sunnydale, přičemž Joss Whedon u této nové verze působí jako konzultant.\n\nV letech 1999–2007 byl ve Spojeném království publikován vydavatelstvím Titan Magazines oficiální časopis \"Buffy the Vampire Slayer Magazine\" (od roku 2005 pod názvem \"Buffy the Vampire Slayer Magazine incorporating Angel Magazine\").\n\nK dalším produktům oficiálního merchandisingu patří např. sběratelská karetní hra \"Buffy the Vampire Slayer Collectible Card Game\" z roku 2001 od společnosti Score Entertainment, RPG hra \"Buffy the Vampire Slayer\" z let 2003–2005 od vydavatelství Eden Studios, či šest videoher pro různé platformy z let 2000–2009: \"Buffy the Vampire Slayer\" (pro Game Boy Color), \"Buffy the Vampire Slayer\" (pro Xbox), \"Buffy the Vampire Slayer: Wrath of the Darkhul King\" (pro Game Boy Advance), \"Buffy the Vampire Slayer: Chaos Bleeds\" (pro GameCube, PlayStation 2 a Xbox), \"Buffy the Vampire Slayer: The Quest for Oz\" (pro mobilní telefony) a \"Buffy the Vampire Slayer: Sacrifice\" (pro Nintendo DS).\n\nV letech 1999–2008 byla postupně vydána čtyři soundtracková hudební alba: \"Buffy the Vampire Slayer: The Album\", \"Once More, with Feeling\", \"Buffy the Vampire Slayer: Radio Sunnydale\" a \"Buffy the Vampire Slayer: The Score\".\n\nVzhledem k rozsáhlému množství odvozeného materiálu je za kánon Buffyversa považováno všech 144 epizod seriálu \"Buffy, přemožitelka upírů\", všech 110 epizod odvozeného seriálu \"Angel\" a dále komiksové série, na kterých se podílel přímo Joss Whedon, ať už autorsky, nebo dohledem: \"Fray\", \"Tales of the Slayers\", \"Tales of the Vampires\", \"Buffy the Vampire Slayer Season Eight\", \"Buffy the Vampire Slayer Season Nine\", \"Angel & Faith\", \"Buffy the Vampire Slayer Season Ten\", \"Angel & Faith Season Ten\", \"Buffy the Vampire Slayer Season Eleven\", \"Angel Season Eleven\", \"Buffy the Vampire Slayer Season Twelve\", \"Angel: After the Fall\" (čísla 1–17) a část řady \"Spike\" (minisérie \"Spike: After the Fall\" a číslovaná série 1–8). Někdy bývá do kánonu řazena i komiksová minisérie \"The Origin\", adaptace původního filmu.\n\nOproti tomu není do kánonu zařazen celovečerní film \"Buffy, zabíječka upírů\" z roku 1992 režírovaný Fran Rubel Kuzui, kde se v roli Buffy představila Kristy Swanson, dále zkušební pilotní, nikdy oficiálně nevysílaná epizoda seriálu, všechny romány, hry a videohry, komiksy, které nebyly vyjmenovány výše, a ostatní produkty. Komiksová série z roku 2019 vytváří pak zcela novou příběhovou linii.\n\nNa základě úspěchu seriálu \"Buffy, přemožitelka upírů\" vznikl v roce 1999 spin-offový seriál \"Angel\", který se do roku 2004 dočkal pěti sezón. Některé postavy z \"Buffy\" trvale přešly do \"Angela\", jiné zde občas hostovaly, několik epizod obou show mělo částečně crossoverový charakter.\n\nJoss Whedon spolu s ostatními autory přemýšlel i o dalších pořadech. Nejblíže k realizaci měl v letech 2001–2002 animovaný seriál \"Buffy the Vampire Slayer: The Animated Series\", který, ačkoliv scenáristé měli vymyšleno již sedm epizod, ale nedokázali prodat. Měl se odehrávat v průběhu první řady hraného seriálu (výkonný producent Jeph Loeb jej označil jako epizodu č. 7,5), měly se zde objevit všechny postavy z té doby (avšak nově i včetně Dawn), které měli namluvit původní herci. Jedinou výjimkou měla být samotná Buffy, neboť Sarah Michelle Gellar neměla o tento seriál zájem, proto ji měla nahradit Giselle Loren, která Buffy dabovala ve videohrách. V roce 2004 byl díky obnovenému zájmu produkční společnosti 20th Century Fox Television vyroben krátký čtyřminutový prezentační film, ale ani potom se žádný kupec nenašel. K dalším uvažovaným dílům patřil seriál věnovaný antihrdince Faith s názvem \"Faith the Vampire Slayer\" (herečka Eliza Dushku po skončení \"Buffy\" ale dala přednost seriálu \"Volání mrtvých\"), seriál nebo film \"Ripper\" o Gilesovi, seriál \"Slayer School\" o Willow a potenciálních přemožitelkách, které se objevily v sedmé řadě, či film o Spikovi.\n\n\"Buffy, přemožitelka upírů\" bývá často řazena do různých žebříčků nejlepších nebo nejoblíbenějších seriálů. Např. v letech 2004 a 2007 se objevila v magazínu \"TV Guide\" na třetím místě v žebříčcích 25, respektive 30 nejkultovnějších seriálů všech dob. Roku 2007 se umístila na desáté příčce v žebříčku 100 nejlepších seriálů z let 1983–2008 časopisu \"Entertainment Weekly\", téhož roku ji magazín \"Time\" zařadil na seznam 100 nejlepších televizních seriálů všech dob. Titulní postava Buffy Summersové se také umístila na třetím místě v žebříčku 100 největších popkulturních postav z let 1990–2010, který vyhlásil časopis \"Entertainment Weekly\", přičemž na prvních dvou příčkách se objevily jiné kultovní a světoznámé postavy: Homer Simpson (1. místo) a Harry Potter (2. místo).\n\nKomentátoři zábavního průmyslu, jako např. \"Allmovie\", \"The Hollywood Reporter\" a \"The Washington Post\", označili \"Buffy\" za pořad, který „má vliv“. \"Buffy\" byla pro televizi zásadním mezníkem, ze kterého čerpaly další seriály. Jako první představila zábavnou a chytrou hrdinku, jejímž úkolem není nic menšího, než záchrana světa. V letech 2003 a 2004, tedy krátce po skončení \"Buffy\", měly premiéru další americké seriály se silnými hrdinkami, které jsou nuceny se vypořádat s nadpřirozenými silami nebo se svým osudem, zatímco se snaží žít normální život. Patří mezi ně např. \"Mrtví jako já\", \"Joan z Arkádie\", \"Volání mrtvých\" či \"Wonderfalls\". Podle Bryana Fullera, tvůrce show \"Mrtví jako já\", \"Buffy\" předvedla, že i mladé ženy se mohou stát ústředními postavami. Jiným způsobem zase \"Buffy\" ve Spojeném království ovlivnila v roce 2005 obnovený seriál \"Pán času\" i jeho spin-off \"Torchwood\". Russell T Davies, výkonný producent \"Pána času\", uvedl: „\"Buffy, přemožitelka upírů\" ukázala celému světu i celému rozsáhlému průmyslu, že psaní o příšerách a démonech a koncích světa není pro břídily, ale že to může být výzva pro ty nejlepší. Joss Whedon zvýšil laťku všem scenáristům – nejen těm žánrovým, ale každému z nás.“ \"Buffy\", jakožto předzvěst tzv. „zlatého věku televize“, rovněž prokázala, že je možné kombinovat nejrůznější žánry, včetně fantasy a tvrdé reality běžného života, na což v dalších letech navázaly seriály jako \"Alias\", \"Ztraceni\", \"Jane the Virgin\", či četné supehrdinské seriály na motivy amerických komiksů, které se objevily po roce 2010.\n\n\"Buffy, přemožitelka upírů\" je hojně odkazována v různých popkulturních dílech, především televizních. Zmínky o \"Buffy\" či narážky na tento pořad se objevily například v seriálech \"Heuréka – město divů\", \"Přátelé\", \"Simpsonovi\", \"Xena\", \"Čarodějky\", \"Smallville\", \"Gilmorova děvčata\", \"Teorie velkého třesku\", \"Castle na zabití\", \"Sběratelé kostí\", \"Jak jsem poznal vaši matku\" nebo \"The Crazy Ones\", přičemž například v posledních čtyřech zmíněných pořadech byli do hlavních rolí obsazeni herci z \"Buffy\".\n\n\n"}
{"id": "22287", "url": "https://cs.wikipedia.org/wiki?curid=22287", "title": "Buffy", "text": "Buffy\n\nBuffy může být:\n\nBuffy může být také ženské křestní jméno:\n"}
{"id": "22291", "url": "https://cs.wikipedia.org/wiki?curid=22291", "title": "Logický obvod", "text": "Logický obvod\n\nLogický, číslicový či digitální obvod je elektronický obvod, který pracuje s diskrétními stavy. Jsou tvořeny tzv. logickými členy (nazývanými též hradla). Naopak z logických obvodů se skládají číslicové systémy.\n\nNa rozdíl od analogových elektronických obvodů, které jsou založené na spojité formě informace (mechanické ručičkové hodiny), v logických obvodech je informace reprezentována a zpracovávána v podobě diskrétní (digitální hodiny). Součástky v logických obvodech (např. tranzistory) pracují z principu analogově. Jsou však používány ve spínacím režimu, který umožňuje se od jejich analogové povahy abstrahovat a pracovat s nimi, jako by byly diskrétní.\n\nNa hranici analogových a číslicových elektronických obvodů je např. komparátor, který jako výsledek porovnání dvou analogových napětí vrátí logickou hodnotu, nebo A/D a D/A převodníky, které převádějí analogové veličiny do číslicové podoby a naopak. Převodem analogové veličiny do digitální podoby dochází k zaokrouhlení a vzniká tzv. kvantizační šum. Logické obvody lze realizovat nejen elektronicky, ale též na elektromechanickém, čistě mechanickém, optickém nebo jiném principu. Proti převažující elektronice mají ale dnes tyto realizace zanedbatelný význam.\n\nLogické obvody se dělí na kombinační logické obvody a sekvenční logické obvody. Kombinační obvody jsou takové obvody, u kterých jsou hodnoty výstupních proměnných pouze funkcí hodnot vstupních proměnných. Výstupní hodnoty tedy závisejí pouze na kombinaci vstupních hodnot. Naopak sekvenční obvody jsou obvody, u kterých výstupní hodnoty závisejí nejen na kombinaci hodnot vstupních, ale také na určité posloupnosti (sekvenci) předchozích vstupních hodnot, která je uchovávána jako tzv. vnitřní stav obvodu (mají tedy paměť).\n\n\n\n"}
{"id": "22294", "url": "https://cs.wikipedia.org/wiki?curid=22294", "title": "Colonia", "text": "Colonia\n\nColonia je chorvatská hudební skupina, jejich žánrem je elektronická disco hudba. Vznikla v roce 1996 ve městě Vinkovci a název si dala podle římského názvu města.\n\nSkupinu tvoří zpěvačka Indra Vladić-Mujkić, programátor Tomislav Jelić a producent Boris Djurdjević. Na všech svých plakátech si nechávají zobrazit jenom svoje křestní jména. Někdy také spolupracují i s jinými skupinami, jako je například Karma. Koncertují v Chorvatsku, Bosně, Rakousku, Maďarsku, Itálii a dalších zemích.\n\n\nV letech 2000 a 2001 také vyšly dvě Best-of CD.\n\n"}
{"id": "22297", "url": "https://cs.wikipedia.org/wiki?curid=22297", "title": "Logický člen", "text": "Logický člen\n\nLogický člen neboli hradlo je základní stavební prvek logických obvodů, který vyčísluje logickou funkci. Typicky má jeden či více vstupů a jediný výstup. Hodnota na výstupu logického členu je funkcí hodnot vstupních:\n\nNěkdy se pojmy logický člen a hradlo rozlišují. Pojem hradlo pak označuje fyzickou součástku (např. integrovaný obvod). Zatímco pod pojmem logický člen je myšlen prvek realizující logickou funkci.\n\nExistují dva způsoby značení logických členů (oba definované ANSI/IEEE Std 91-1984 a jeho dodatkem ANSI/IEEE Std 91a-1991). Prvním jsou obdélníkové (čtvercové) značky (IEC, DIN). Druhým způsobem jsou značky složené z křivek (ANSI), které jsou rozšířeny v profesionálních systémech pro návrh logických obvodů. U obou způsobů značení existují v praxi drobné varianty. Negovaný výstup je často označen kolečkem.\n\nPomocí logických členů AND, OR a NOT lze realizovat libovolný logický obvod a tedy i číslicový systém. Členy AND a OR jsou za pomoci členu NOT komplementární. To znamená, že je možné je vhodným způsobem vzájemně nahradit. Lze implementovat jakýkoliv číslicový systém pouze za pomoci logických členů NAND nebo NOR nebo AND a NOT a nebo OR a NOT (vždy stačí členy se dvěma vstupy), nikoli však například pomocí členu XOR. NAND a NOR se nazývají univerzální logické členy.\n\nNásleduje seznam nejdůležitějších logických členů včetně rovnice v Booleově algebře.\n\nNejjednodušším logickým členem je opakovač, který realizuje funkci identity. Může pracovat i jako buffer - zpožďovací člen s velmi krátkým zpožděním, typicky ns (nanosekundy), oddělovací člen s otevřeným kolektorem, výkonový budič (například sběrnice).\n\nDalším nejjednodušším logickým členem je invertor. Realizuje funkci tzv. logické negace. Někdy se místo něj používá negovaného logického součtu s přivedením hodnoty pouze na jediný vstup (v tomto případě \"A\"). Vzhledem k tomu, že na zbylém a nebo zbylých vstupech bude logická 0, nebude mít tento vstup již na provedení operace vliv. Taktéž je možno použít negovaného logického součinu, kdy se všechny vstupy propojí paralelně (mezi sebou).\n\nTento člen provádí funkci tzv. logického součinu (konjunkce).\n\nTento člen provádí funkci tzv. logického součtu (disjunkce).\n\nTento člen provádí funkci tzv. negovaného logického součinu (Shefferovu funkci) neboli součet negací. Je to nejběžněji používané hradlo. Propojením vstupů je schopno pracovat jako invertor. Lze pomocí něho realizovat většinu klopných obvodů.\n\nTento člen provádí funkci tzv. negovaného logického součtu (Peirceovu funkci) neboli součin negací. Propojením vstupů je schopen pracovat jako invertor.\n\nTento logický člen vyčísluje exkluzivní logický součet.\n\nJedná se o negaci exkluzivního logického součtu.\n\nLogický člen je možno realizovat vhodným zapojením aktivních součástek, tranzistorů, dále pak diod, rezistorů či dalších pasivních součástek. Často se lze setkat s logickými členy ve formě integrovaných obvodů (například řady 74xx), v nichž jsou hradla sestavena z několika tranzistorů. Logické integrované obvody se dělí na TTL, SCHOTTKY STTL, SCHOTTKY ALS, HTL, DTL, LS, CMOS, NMOS a další podle technologie výroby.\n\nDnes se samostatné logické členy používají velmi málo a nahrazují je logické obvody s vyšší integrací, které provádějí složitější logické funkce. Tyto funkce jsou ale stále realizovány z mnoha jednodušších obvodů. Dalšími možnostmi realizace mohou být např. relé, hydraulické ventily či elektronky.\n\nV oblasti řízení se logické členy používají pro návrh logických sítí, které se potom aplikují do programovatelných logických automatů. Logické členy jsou potom pouze virtuální a realizaci zvolené logické funkce zajišťuje programový algoritmus.\n\n\n"}
{"id": "22303", "url": "https://cs.wikipedia.org/wiki?curid=22303", "title": "Einsteinium", "text": "Einsteinium\n\nEinsteinium (chemická značka Es) je jedenáctý člen z řady aktinoidů, sedmý transuran, silně radioaktivní kovový prvek, připravovaný uměle ozařováním jader plutonia. Byl pojmenován na počest teoretického fyzika Alberta Einsteina.\n\nEinsteinium se v pozemské přírodě nikde nevyskytuje. Jde o uměle připravený kovový prvek z řady transuranů.\n\nEinsteinium je radioaktivní kovový prvek, který doposud nebyl izolován v dostatečně velkém množství, aby bylo možno určit všechny jeho fyzikální konstanty. Předpokládá se, že má stříbřitě bílou barvu a působením vzdušného kyslíku se na povrchu zvolna oxiduje.\n\nVyzařuje \"α a γ záření\" a je silným zdrojem neutronů, proto je nutno s ním manipulovat za dodržování bezpečnostních opatření pro práci s radioaktivními materiály.\n\nO jeho sloučeninách a jejich chemickém chování je známo velmi málo.\n\nJako první identifikoval einsteinium Albert Ghiorso v prosinci roku 1952 na kalifornské univerzitě v Berkeley a současně ohlásil objev tohoto prvku i G. R. Choppin se svým týmem z národní laboratoře v Los Alamos. V obou případech byl výchozím materiálem spad po výbuchu termonukleární bomby testované v rámci „Operace Ivy“ v listopadu 1952. Identifikovaným izotopem bylo Es, které vzniklo z jádra U postupným pohlcením 15 neutronů a následnými sedmi přeměnami β. Tento objev byl utajován až do roku 1955 vzhledem k probíhající studené válce mezi oběma jadernými velmocemi.\n\nPrvní umělá syntéza einsteinia byla realizována v roce 1961 v jaderném reaktoru Oak Ridge National Laboratory v Tennessee, kdy byly z přibližně 1 kg plutonia připraveny asi 3 mg einsteinia.\n\nDoposud bylo popsáno 19 izotopů einsteinia, z nichž jsou nejstabilnější Es s poločasem přeměny 471,7 dne, Es s poločasem 275,7 dne a Es s poločasem 39,8 dne. Všechny zbývající izotopy mají poločas přeměny kratší než 3 dny, viz izotopy einsteinia.\n\nEinsteinium a jeho sloučeniny nemají pro praxi žádný význam. Používají se pouze k vědeckým účelům. Einsteinium Es se používá k výrobě mendelevia.\n\n\n\n"}
{"id": "22306", "url": "https://cs.wikipedia.org/wiki?curid=22306", "title": "Horatio Kitchener", "text": "Horatio Kitchener\n\nHoratio Herbert Kitchener, 1. hrabě Kitchener (24. června 1850 – 5. června 1916) byl britský maršál a politik. \n\nHoratio Herbert Kitchener se narodil 24. června 1850 v Ballylongfordu v hrabství Kerry v Irsku v rodině anglického důstojníka.\n\nProslavil se jako velitel anglo-egyptské expedice do Súdánu (v průběhu Mahdího povstání), která vyvrcholila bitvou u Omdurmánu, v níž za pomoci moderních zbraní mahdistické jednotky zcela rozdrtil. Jeho dalším velkým tažením bylo tažení proti Búrům. Jako velitel britských vojsk v Jižní Africe Búry porazil, ale blamoval přitom sebe i celou Velkou Británii systematickým používáním brutálních metod proti búrskému obyvatelstvu, které místy mělo až genocidní charakter. Do moderních dějin se tak zapsal především jako tvůrce systému koncentračních táborů.\n\nV červnu 1914 se stal 1. hrabětem Kitchenerem.\nZa první světové války byl ministrem války. Jeho úspěšný nástup do funkce (vyznačující se úspěchy v náboru vojáků do tzv. Nové armády) však posléze přešel v pozvolný pád. Kitchener se nedokázal přizpůsobit nové podobě války a tváří v tvář srovnatelnému protivníku se ukázalo, že jeho skutečné válečnické schopnosti nejsou tak dobré, jak se předpokládalo na základě jeho výsledků proti protivníkům podstatně slabším. \n\nJeho ministerské křeslo se začalo vážně kymácet na přelomu let 1915–1916, když začínalo být jasné, že bitva o Gallipoli, pro niž se Kitchener angažoval, neskončí dobře. Když pak došlo k tomu, že se zhroutilo zásobování bojujících jednotek municí, Kitchener nabídl svoji rezignaci. Premiér ji odmítl, pravděpodobně ale pouze z propagandistických důvodů, protože zároveň zbavil Kitchenera dohledu nad válečným průmyslem a značně omezil i jeho zasahování do řízení bojových operací. Navíc byl vzápětí Kitchener vyslán na diplomatickou a poradenskou misi do Ruska, což mnoho lidí hodnotilo jako promyšlený krok, který ho měl dostat co nejdál od řízení britské armády. Sympatizoval s Masarykovým úsilím podpory tvorby samostatného státu pomocí vlastní armády (legií).\n\nKitchener opustil Anglii na křižníku HMS \"Hampshire\", do Ruska však nikdy nedorazil. Jeho loď najela západně od Orknejí na minu a potopila se, tělo se nikdy nenalezlo.\n\nK nehodě se později přihlásil známý búrský voják a špión Frederick Joubert Duquesne, který podle svých slov nechal navést křižník na minu schválně. Jako motiv uvedl Kitchenerovo chování vůči Búrům.\n\n"}
{"id": "22309", "url": "https://cs.wikipedia.org/wiki?curid=22309", "title": "Iapetus (měsíc)", "text": "Iapetus (měsíc)\n\nIapetus, psáno též Japetus (pojmenován po starořecké mytické postavě Iapetovi), astronomické definitivní označení Saturn VIII, je přirozený satelit planety Saturn o průměru 1436 km, kterou obíhá mezi drahami Titanu a Phoebe ve vzdálenosti 3,56 milionu km. Objevil ho 25. října 1671 Giovanni Domenico Cassini.\nMěsíc je zvláštní tím, že jedna jeho polokoule je výrazně tmavší než druhá. Je to způsobeno odlišným albedem obou polokoulí satelitu, z nichž jedna odráží 3–5 procent dopadajícího slunečního svitu, zatímco druhá až 50 procent.\n\nKdyž jej Cassini v roce 1671 objevil, byla mu nápadná skutečnost, že ho mohl pozorovat jen na západní straně mateřské planety; na opačné jej svým dalekohledem nedokázal nalézt. Až roku 1705 jej s lepším dalekohledem spatřil i na druhé straně od Saturnu. Svítil však mnohem méně – byl o 2 magnitudy slabší. Už tehdy Cassini usoudil, že jedna polokoule měsíce musí být světlejší a druhá tmavší.\n\nStředním průměrem 1436 km se Japetus řadí na třetí místo mezi Saturnovými měsíci, za Titan a Rheu. Jeho hustota je velmi nízká, jen 1,27 g/cm, takže lze předpokládat, že je tvořen převážně vodním ledem s příměsí silikátových hornin. Až do průletu sondy Voyager 2 22. srpna 1981 měli astronomové ve vztahu k Japetu více otázek než odpovědí, záhadou byly především odlišné reflexivní schopnosti povrchu.\n\nDnes v zásadě existují dvě hypotézy, proč má svrchní vrstva Saturnova satelitu tak různorodý vzhled – teorie impaktů-vulkánů a teorie Phoebe. Obě vycházejí z premisy, že anomálií je tmavá polokoule.\n\n\nAni jedna hypotéza zatím nebyla prokázána; pro druhou však svědčí údaje o měsíci Phoebe, získané v roce 2009 sondou Cassini, kolem nějž byl objeven prstenec prachových částic. Podrobnější analýza spektroskopických dat v roce 2010 ukázala částečně rozdílné složení částic okolo měsíce Phoebe a povrchu Iapeta. Proto se uvažuje o prachu z dalších měsíců, nejvíce z malého měsíce Ymir.\n\nTmavá plocha však nepokrývá přesně polovinu měsíce Iapetus, ale zasahuje ještě asi o 10° dále. To je pravděpodobně dáno působením Slunce, které ovlivňuje dráhu kosmického prachu a mikrometeoritů z ostatních měsíců.\n\nUvažuje se i o tom, že tmavá polokoule měsíce dále sama tmavne. Díky své menší odrazivosti pohlcuje více slunečního záření a tím zde dochází i k větší sublimaci ledu, z něhož je Iapetus převážně složen.\n\nNa přelomu let 2004 a 2005 pořídila sonda Cassini řadu snímků Iapetu, jejichž rozlišení je výrazně lepší než v případě snímků sondy Voyager 2. Bylo zjištěno, že tmavá polokoule (označovaná jako \"Cassini Regio\") je stejně jako polokoule světlá poseta množstvím kráterů – největší má v průměru 600 km. Vědce však překvapilo zjištění, že v Cassini Regio se podél rovníku táhne horský hřeben dlouhý více než 1 300 km a vysoký až 20 km. Co způsobilo vznik tak gigantického pohoří, je dosud nejasné.\n\nOběžná dráha Iapeta je neobvyklá. Přestože je to třetí největší měsíc Saturnu, jeho oběžná dráha je mnohem vzdálenější od Saturnu než orbita dalšího nejbližšího měsíce, Titanu. Má také dráhu s největším sklonem z pravidelných satelitů Saturnu, pouze nepravidelné vnější satelity jako Phoebe mají dráhy s větším sklonem. Důvod tohoto jevu je neznámý.\n\nKvůli své vzdálené, skloněné orbitě je Iapetus jediný velký měsíc, z jehož povrchu by byly prstence Saturnu jasně viditelné. Z ostatních velkých měsíců by z prstenců byly viditelné pouze jejich okraje, protože obíhají blízko Saturnovy roviny rovníku (tzn. mají malý sklon dráhy).\n\n"}
{"id": "22311", "url": "https://cs.wikipedia.org/wiki?curid=22311", "title": "Grafit", "text": "Grafit\n\nGrafit, chemický vzorec C, je šesterečný nekovový minerál. Starší název pro grafit je tuha.\n\nGrafit pojmenoval v roce 1789 Werner, z řeckého \"grafein\" – psát (tedy kámen sloužící ke psaní).\n\nTvoří pigment ve vápencích a jílovitých břidlicích. Ložiska grafitu vznikají při přeměně usazených hornin ze zbytků organických látek a tvoří vrstvy nebo čočkovitá tělesa v rulách, svorech, fylitech nebo mramorech. Může být také magmatického původu – nalézá se v pegmatitech.\n\nTvoří šupinky, ploténky, sférické agregáty, zemité výplně. Krystaly se vyskytují v přírodě vzácně, mají tvar hexagonálních tabulek.\n\n\n\nDíky vlastnostem je velmi široké.\n\n\nV roce 2018 probíhala těžba grafitu nejvíce v Číně (630 000 t - 68% světové těžby), dále v Brazílii (95 000 t), Kanadě (40 000 t), Indii (35 000 t), Mosambiku (20 000 t) a na Ukrajině (20 000 t).\n\nNaleziště v Česku:\n\nSvětová ložiska:\n\n\n\n"}
{"id": "22312", "url": "https://cs.wikipedia.org/wiki?curid=22312", "title": "Král smrků", "text": "Král smrků\n\nNázev Král smrků nese více stromů:\n\n"}
{"id": "22313", "url": "https://cs.wikipedia.org/wiki?curid=22313", "title": "Král smrků (Boubín)", "text": "Král smrků (Boubín)\n\nKrál smrků byl největší ze smrků v národní přírodní rezervaci Boubínský prales na západním svahu hory Boubín. Přibližně 440letý smrk ztepilý (\"Picea abies\") stál v 1000 m n. m., měl měřený obvod kmene 508 cm při průměrů 162 cm, výšku 57,6 m a objem necelých 30 m³, ve špici koruny byl vychýlen od osy o 11 metrů. Ke stáří byl strom napaden václavkou a vyhnilý, hniloba byla příčinou rozšíření kmene u paty. První živé větve rostly ve výšce 25 m, nejdelší 6,5m až ve výšce 39 m.\n\nK populárnímu stromu vedla stezka, nápor turistů na kořenový systém se však podepsal na stabilitě stromu. Smrk uschl v roce 1969 a 4. prosince 1970 padl při vichřici. Při pádu se vrchol natřikrát přerazil. Pád Krále smrků přispěl k uzavření jádra pralesa před veřejností.\n\nPozůstatky velikána je možné vidět na naučné stezce (samotný padlý rozkládající se kmen ale není ze stezky vidět), výřez je vystaven v informačním středisku Lesů ČR v Zátoni, výřez z výšky 12 m pak v loveckém zámečku Ohrada u Hluboké nad Vltavou. Za života stromu byly odebrány rouby a roste tak několik desítek jeho klonů.\n\nV sousedství vývratu Krále rostl Nástupce krále.\n\n"}
{"id": "22314", "url": "https://cs.wikipedia.org/wiki?curid=22314", "title": "Vidlicový smrk", "text": "Vidlicový smrk\n\nTzv. Vidlicový smrk byl obrovský smrk rostoucí v ochranném pásmu národní přírodní rezervace Boubínský prales. Dvouvrcholový smrk ztepilý (\"Picea abies\"), který byl považován na konci svého života považován za největší horský smrk v Česku, uschnul v létě roku 2004 v odhadovaném věku 470 let. Měřený obvod kmene byl 452 cm, výška 57 m a objem byl vypočítán přes 35 m³.\n\n"}
{"id": "22315", "url": "https://cs.wikipedia.org/wiki?curid=22315", "title": "Číselná soustava", "text": "Číselná soustava\n\nČíselná soustava je způsob reprezentace čísel. Podle způsobu určení hodnoty čísla z dané reprezentace rozlišujeme dva hlavní druhy číselných soustav: poziční číselné soustavy a nepoziční číselné soustavy. V praxi se však také používaly způsoby reprezentace používající postupy z obou těchto druhů. Dnes se obvykle používají soustavy poziční. Zápis čísla dané soustavy je posloupností symbolů, které se nazývají číslice.\n\nPoziční soustavy jsou charakterizovány tzv. základem neboli bází ( \"\", značí se formula_1), což je obvykle kladné celé číslo definující maximální počet číslic, které jsou v dané soustavě k dispozici. Poziční soustavy (kromě jedničkové) se nazývají také polyadické, což značí vlastnost, že číslo v nich zapsané lze vyjádřit součtem mocnin základu dané soustavy vynásobených příslušnými platnými číslicemi.\n\nMezi nejčastěji používané poziční číselné soustavy patří:\n\nKaždé číslo vyjádřené v poziční soustavě (kromě jedničkové) může mít část celočíselnou a část zlomkovou (např. u desítkové soustavy desetinnou část). Tyto části jsou odděleny znakem, nazývaným desetinnou čárkou (přestože obecně nejde o desetiny). V anglosaských zemích je místo desetinné čárky užívána desetinná tečka.\n\nExistují i soustavy, které využívají odečítání. Příkladem budiž balancovaná trojková soustava, která obsahuje znaky s významem −1, 0, +1. Poziční zápis se vyhodnocuje podobně jako u běžné trojkové soustavy, ale tato soustava umožňuje přímo zapisovat záporná čísla a rozsah čísel o \"n\" znacích je formula_2. Tato soustava je vhodná pro obvody s třístavovou logikou.\n\nŘímské číslice jsou příkladem nepoziční číselné soustavy. Dnes se prakticky nepoužívají.\n\n\n"}
{"id": "22316", "url": "https://cs.wikipedia.org/wiki?curid=22316", "title": "Král smrků (Mariánské Lázně)", "text": "Král smrků (Mariánské Lázně)\n\nKrál smrků (nebo též Šindelářův smrk) byl památný strom smrk ztepilý (\"Picea abies\"). Rostl severozápadně od Mariánských Lázní za Srnčím hřbetem mezi Alejí Svobody a alejí Smetany v nadmořské výšce 680 m. Nápadná u něj byla především kaskáda hákovitých větví, které vyrůstají z kmene. Smrk objevil v roce 1972 lesník Vladimír Šindelář a postaral se o jeho záchranu – zajistil vyjmutí z plánu kácení a prořezání širšího okolí stromu. Strom měl rozložitou korunu, byl však ve zhoršeném stavu, spodní větve prosychaly a do budoucna mu hrozilo houbové napadení. Měřený obvod kmene byl 428 cm, výška stromu dosahovala 38 m (měření 2000) a vypočítaný objem byl 24 m. Odhaduje se, že strom vzklíčil kolem roku 1818, kdy byly Mariánské Lázně vyhlášeny veřejnými lázněmi. V roce 2000 došlo k vykácení okolních stromů a strom byl oplocen. Pod tíhou mokrého sněhu se v zimě 2006 zlomily výhony na spodních kosterních větvích a musely být odstraněny.\nStrom byl označován za Krále smrků, ale nejmohutnějším smrkem Slavkovského lesa je Významný strom Lesů České republiky Sychravův smrk, který roste nedaleko Lazů.\n\nKrál smrků byl chráněn od roku 1986 pro svůj významný vzrůst.\n\nKrál smrků se dne 23. února 2017 zlomil kvůli mohutnému náporu větru.\n\nV rozhovoru pro iDnes uvedl pracovník Správy CHKO Slavkovský les, že u stromu možná nebude zrušena ochrana a torzo stromu zůstane chráněným zbytkem památného stromu. Ochrana stromu byla nakonec ponechána a u stromu ležícího na zemi ještě více vyniká jeho mohutnost.\n\n"}
{"id": "22317", "url": "https://cs.wikipedia.org/wiki?curid=22317", "title": "Josh Kirby", "text": "Josh Kirby\n\nRonald William „Josh“ Kirby (27. listopadu 1928 Waterloo v Lancashire – 23. října 2001), byl britský ilustrátor.\n\nStudoval v Liverpoolské Městské škole umění, kde získal svou přezdívku – Josh.\n\nKirby maloval filmové plakáty a obálky knih a časopisů. Vytvořil přes 400 obálek, ale preferoval přebaly knih science fiction. Jeho práce pro \"Zeměplochu\" Terryho Pratchetta jsou dobře známé. Takřka výhradně se specializoval na olejomalby.\n\nSmrt Joshe Kirbyho byla sice překvapivá, avšak ve svých 72 letech zemřel přirozeně.\n\n"}
{"id": "22319", "url": "https://cs.wikipedia.org/wiki?curid=22319", "title": "Paul Kidby", "text": "Paul Kidby\n\nPaul Kidby (* 1964) je anglický malíř, mnoha lidem známý díky tvorbě obálek a ilustrací pro \"Zeměplochu\" Terryho Pratchetta, což dělá od smrti Joshe Kirbyho v roce 2001.\n\nJeho práce jsou obsaženy zejména v \"Portfoliu Terryho Pratchetta\" – knize s ilustracemi některých postav \"Zeměplochy\" a v \"Posledním hrdinovi\", dvacátém osmém, plně ilustrovaném dílu této série.\n\n"}
{"id": "22320", "url": "https://cs.wikipedia.org/wiki?curid=22320", "title": "Radek John", "text": "Radek John\n\nRadek John (* 6. prosince 1954 Praha) je český publicista, moderátor, spisovatel, scenárista a politik. Od června 2009 do února 2013 byl předsedou politické strany Věci veřejné. Od července 2010 do dubna 2011 působil ve funkci ministra vnitra a místopředsedy vlády, v květnu 2011 ve funkci místopředsedy vlády a předsedy Vládního výboru pro koordinaci boje s korupcí Nečasova kabinetu, v němž také zastával funkci ministra vnitra.\n\nJeho otcem byl imunolog, mikrobiolog a profesor Karlovy univerzity MUDr. Ctirad John († 2018), matkou redaktorka nakladatelství Odeon a překladatelka PhDr. Božena Johnová († 1992).\n\nJeho první manželkou byla v letech 1980–1984 Alena Karešová, nyní Alena Ortenová, studentka FAMU, poté produkční Dramatické redakce Československé televize. Jeho druhou manželkou byla herečka Zlata Adamovská, se kterou se rozvedl po 26 letech v dubnu roku 2010. Spolu mají dvě děti, Barbaru a Petra. Má také dceru Terezu z dalšího vztahu.\n\nRoku 1979 vystudoval scenáristiku a dramaturgii hraných filmů na Filmové a televizní fakultě Akademie múzických umění. V letech 1980 až 1993 byl redaktorem časopisu \"Mladý svět\", do kterého přispíval reportážemi o narkomanech, vekslácích, prostitutkách, vlajkonoších a o panice kolem nemoci AIDS a také sériemi cestopisných reportáží.\n\nV 80. letech pracoval ve Filmovém studiu Barrandov jako scenárista a spolupracoval i s televizí. Je autorem scénářů k filmům \"Jen si tak trochu písknout\", Jako zajíci, \"Sněženky a machři\", \"Bony a klid\", \"Proč?\", \"Tankový prapor\", \"Ta naše písnička česká II\", \"Prachy dělaj člověka\" aj. Filmy byly prodány do řady Evropských zemí. Ve své literární tvorbě se zaměřuje zejména na problémy mladých lidí v dnešním světě, zejména pak drogy, násilí a prostituci. Debutoval románem \"Džínový svět\", za který dostal Cenu Jiřího Wolkera. Jeho nejznámější román \"Memento\" byl přeložen do 10 jazyků. V České republice vyšel v řadě vydání. Celkový prodaný náklad knihy \"Memento\" je 1 milion výtisků. Kniha \"Jak jsem viděl Ameriku\" vyšla po roce 1989 v nákladu dvě stě tisíc výtisků. Od září 2014 Radek John působil jako šéfredaktor internetové verze Security magazínu.\n\nZnámý byl v letech 1994–1997 i jako reportér a moderátor pořadu \"Na vlastní oči\", pro který natočil osmdesát reportáží. V roce 1997 se stal šéfredaktorem všech publicistických pořadů TV Nova. I nadále moderoval pořad \"Na vlastní oči\". Jako šéfredaktor redakce publicistiky v letech 1997 až 2007 zodpovídal za deset publicistických pořadů počínaje Snídaně s Novou, přes talkshow Áčko, až po Občanské judo, Rady ptáka Loskutáka a pořad Tabu. Po konfliktu mezi Vladimírem Železným a společností CME dal v červnu 1999 výpověď v České nezávislé televizní společnosti a pracoval dál pro Železného CET 21.\n\nV roce 1994 se díky hlasům televizních diváků umístil v anketě TýTý na druhém místě v kategorii \"moderátor publicistických pořadů\". O rok později již tuto kategorii vyhrál, získal současně i hlasy v kategorii \"moderátor magazínu\" a stal se tak absolutním vítězem ročníku 1995. V kategorii moderátor publicistických pořadů zvítězil celkem desetkrát v letech 1996–2002, 2005 a 2006.\n\nZ televize Nova odešel v březnu roku 2009. Někteří novináři spekulovali, že na jeho odchod mohla mít vliv i funkce předsedy představenstva ve společnosti ORA PRINT, Tyto spekulace odmítl se slovy: \"\"Já jsem se rozhodl odejít sám.\"\"\n\nPořad \"Na vlastní oči\" byl po jeho odchodu zrušen. Poslední reportáž, která v něm byla vysílána, byla Johnova reportáž z Rwandy poznamenané genocidou.\n\nPodle týdeníku Ekonom za jeho odchodem mohly být spory mezi vedením Novy a samotnými reportéry pořadu \"Na vlastní oči\", například o neodvysílané reportáže Jany Škopkové o politicích z Občanské demokratické strany Petru Bendlovi a Ivanu Langerovi, a také nejasná budoucnost pořadu. Ten byl několik týdnů po Johnově odchodu zastaven.\n\nReportáže Jany Škopkové o tom, že za průvod Karla IV, z Prahy na Hrad, za nějž odpovídal Petr Bendl, stál daňové poplatníky 20 miliónů korun a že Ivan Langer v pozici ministra vnitra nevýhodně pronajal lázeňské domy MV, čímž připravil daňové poplatníky o stovky miliónů korun, nebyly nikdy odvysílány.\n\nV dubnu 2009 daroval politické straně Věci veřejné 50 tisíc korun. Podle deníku MF Dnes prý měly sloužit jako odměna pro občany, kteří vstoupili jako „černé duše“ do jiných stran a rozhodli se svůj příběh zveřejnit. Jiné deníky však tuto hypotézu nepřevzaly. V červnu 2009 se stal předsedou politické strany Věci veřejné, když ve funkci nahradil Jaroslava Škárku, který se stal výkonným místopředsedou strany.\n\nÚspěšně kandidoval za Věci veřejné jako pražský lídr do Poslanecké sněmovny ČR. V listopadu 2009 oznámil záměr přestěhovat se na Prahu 5, aby mohl v komunálních volbách kandidovat proti stávajícímu starostovi Milanu Jančíkovi (ODS). V letech 2010–2014 byl zastupitelem Prahy 5.\n\n23. května 2011 byl v internetovém hlasování příznivců strany znovuzvolen předsedou. V únoru 2013 oznámil, že nehodlá po čtvrté kandidovat na předsedu VV. Volební konference ho pak zvolila čestným předsedou VV.\n\n13. července 2010 byl jmenován ministrem vnitra v nové Nečasově vládě s tím, že jeho prioritami bude boj proti korupci, omezení korupčního prostředí na daném ministerstvu a boj proti extrémismu. V prosinci 2010 prosadil ve vládě stobodovou protikorupční strategii. Byly obnoveny odposlech korupčních kauz, které předtím zrušila Topolánkova vláda. Znovuzavedl možnost policistů nahlížet při vyšetřování do daňového řízení. Přes odpor premiéra Petra Nečase prosadil ustanovení nového policejního Prezidenta Petra Lessyho.\n\nZa jeho působení byla například zřízena zvláštní protikorupční telefonní linka pro cizince pobývající na území České republiky, kterou zřídil odbor azylové a migrační politiky Ministerstva vnitra. Zde mají cizinci oznamovat korupční jednání, jehož byli svědky např. při vyřizování pobytových agend. Na vnitru začal platit etický kodex zaměstnanců, který poté přijala i další tři ministerstva. Publikoval také protikorupční manuál pro všechny oznamovatele korupce v ČR. Na ministerstvu vnitra nechal provést audit veřejných zakázek.\n\nBěhem září 2010 vznikla v rámci PČR petice za jeho odchod. Tu nakonec podepsalo asi 33 tisíc z celkového počtu 40 tisíc zaměstnanců Policie ČR (včetně civilních zaměstnanců), tedy drtivá většina. Důvodem byl Johnův postoj k takzvanému služebnímu zákonu a možná údaje o spolupráci s StB, které přinesl slovenský Ústav paměti národa. Sám premiér Petr Nečas připustil, že toto byl jeden z důvodů, proč Johna v dubnu příštího roku odvolal.\n\nV prosinci 2010 byly zveřejněny informace o údajné korupci na ministerstvu životního prostředí, na kterou upozornil tehdejší šéf Státního fondu životního prostředí Libor Michálek. Poté, co Libor Michálek podal 13. prosince 2010 trestní oznámení kvůli podezření z trestného činu pletichy při zadání veřejné zakázky a při veřejné soutěži, byl následujícího dne ministrem Pavlem Drobilem odvolán z funkce ředitele SFŽP. Michálek prý Radka Johna na své podezření upozornil už několik měsíců předtím. John se ke kauze vyjádřil takto: \"\"Pan Libor Michálek se na mne obrátil již na konci léta tohoto roku na půdě Poslanecké sněmovny Parlamentu České republiky. Požádal mne tehdy o radu, jak postupovat v obtížné situaci, do níž se dostává. Byl tehdy čerstvě ve funkci šéfa Státního fondu životního prostředí a měl obavy, že na tomto fondu může dojít k nestandardnímu ovlivňování veřejných zakázek a nakládání s majetkem. V té době však neměl v ruce nic konkrétního, šlo pouze o podezření, že k účasti na nějakém protiprávním jednání bude nucen. Bylo zjevné, že v době naší schůzky neměl pan Libor Michálek v ruce nic, čím by své domněnky podpořil. V souladu s tehdy připravovaným protikorupčním manuálem MV jsem jej upozornil, že jeho případné tvrzení bude mít stejnou váhu jako tvrzení osoby, která se trestného činu dopustí, a bude se mu tedy těžko prokazovat. Proto může být jistou výhodou, kdyby prvotní podnět zdokumentoval a tento záznam poté poskytl policii ČR jako podporu pro svá tvrzení. [...] Poté, co orgány činné v trestním řízení zahájily úkony v této kauze, jsem již v minulých dnech všechny tyto informace sdělil Policii ČR.\"\"\n\n11. dubna 2011 premiér Petr Nečas předal prezidentu republiky návrh na odvolání Radka Johna z pozice ministra vnitra. Dne 21. dubna jej prezident z funkce ministra vnitra odvolal, nahradil ho bezpartijní Jan Kubice.\n\nPo odvolání z funkce ministra vnitra 21. dubna 2011 zůstal ve vládě na pozici místopředsedy vlády. Podle koaliční dohody měl nově dostat do gesce boj proti korupci poté, co vláda na jeho návrh ustaví při Úřadu vlády příslušný vládní výbor či radu a stanoví její kompetence.\n\nNa základě dohody pak kabinet 27. dubna zřídil Vládní výbor pro koordinaci boje s korupcí, jehož předsedou se stal.\n\nV květnu 2011 se pro neshody s premiérem Nečasem, především v personální politice svého úřadu a pro nedostatečný pocit podpory v boji proti korupci, rozhodl odejít z vlády a nabídl předsedovi vlády rezignaci. Ten ji 17. května přijal a prezident republiky pak 20. května místopředsedu vlády odvolal.\n\nV roce\n2012 vypověděl Radek John za Věci veřejné koaliční smlouvu, jeho strana přešla do opozice, kde se snažila zabránit prosazení zákona o církevních restitucích a zavedení S-karet. VV se pokoušely prosadit rozšíření pravomocí NKU, prošetření rozkrádání veřejných peněz v polostátních podnicích, zrušení anonymních akcií, zavedení majetkových přiznání. Radek John jako předseda bezpečnostního výboru\nPoslanecké sněmovny podporoval policejního prezidenta Petra Lessyho, kterého kritizoval premiér Petr Nečas. Po rozpuštění Poslanecké sněmovny se Radek John angažuje v komunální politice na Praze 5, kde je zastupitelem. Věnuje se hlavně problematice omezení hazardu. Podílel se na rozhodnutí zrušit všechny herny na Praze 5.\n\nVe volbách do Evropského parlamentu v roce 2014 kandidoval jako lídr Věcí veřejných, ale neuspěl (Věci veřejné získaly 0,46 % hlasů a do EP se nedostaly).\n\nU soudu v roce 1999 prý lhal v soudní síni jako svědek v případu své někdejší údajné milenky, novinářky Pavlíny Wolfové. V roce 1998 zveřejnil bulvární časopis Spy zprávu o jejich údajném poměru, na což Wolfová reagovala tak, že na Spy podala žalobu na ochranu osobnosti, ve které označila tvrzení Spy za nepravdivé. John u soudu tehdy tvrdil, že je jejich vztah přátelský. Časopisu Týden v květnu 2010, měsíc před parlamentními volbami, však Wolfová řekla, že spolu měli poměr už před soudním líčením.\n\nJohnova reakce byla, že po dvanácti letech si zřejmě plete data a kdyby to bylo tak, jak říká po dvanácti letech, nemělo by přece smysl podávat žalobu.\n\n22. ledna 2002 se Radek John stal předsedou představenstva společnosti S & J - MEDEA KULTUR a.s., která před jeho angažmá v této společnosti uzavřela s Všeobecnou zdravotní pojišťovnou smlouvu na vydávání reklamního čtvrtletníku \"Pohoda pojištěnce\" za 111 milionů korun ročně. Radek John byl pověřen zajišťováním technické stránky vydávání časopisu, tedy\nekonomiky tisku a distribuce spočívající v zabalení každého čísla do obálky. Několik dnů před Johnovým jmenováním opustili představenstvo společnosti její zakladatelé Karel Stejskal a Roman Janoušek, v té době spolumajitelé společnosti MEDEA KULTUR s.r.o. S & J - MEDEA KULTUR vydala akcie na majitele, její akcionáři nejsou nikde evidováni a samotné akcie jsou převoditelné pouhým předáním. 13. února 2002 byl do obchodního rejstříku zapsán nový název ORA PRINT a.s.\n\nV prosinci 2005 nově jmenovaný ministr zdravotnictví David Rath na základě výsledků kontroly hospodaření VZP tvrdil, že dvě oslovené firmy by byly schopny stlačit náklady na \"Pohodu pojištěnce\" pod 40 milionů korun. Radek John uvedl, že Davidem Rathem oslovené firmy nezapočítaly do kalkulace distribuci časopisu poštou, jež tvoří většinu celkových nákladů. ORA PRINT získala zakázky i od dalších státních společností, produkovala multimediální DVD a seriál pro Lesy České republiky, \"pořady zaměřené na ekologickou výchovu mládeže\" pro Pražskou energetiku, nebo \"cyklus komunikačních pořadů zaměřených na bezpečnost silničního provozu\", který byl kladně hodnocen v periodiku \"Listy Hlavního města Prahy\".\n\nV lednu 2009 Hospodářské noviny zveřejnily informaci, že Lesy České republiky si na základě výběrového řízení u Ora Print objednaly v 1000 výtiscích 88stránkovou knihu a 500 kusů DVD \"Zvěřinové hody Evy Pilarové\" za 3,9 milionu korun. Za Ora Print smlouvu s Lesy ČR podepsal předseda představenstva Radek John spolu s místopředsedou Zoranem Kazimirovičem. Podle České televize celková fakturovaná cena byla 4 165 000 Kč, zatímco jiné nakladatelství náhodně vybrané ČT celkové náklady na výrobu odhadlo na 220 tisíc Kč a i s odměnami za fotografie a texty by náklady nepřesáhly půl milionu. Radek John k tomu podle ČT uvedl: „Já jsem na tom projektu nedělal. Jediné, co já jsem udělal, je, že jsem podepsal smlouvu, která vznikla na základě výběrového řízení a byla to smlouva nejen na knihu, ale i na desetidílný cooking show seriál. Nebylo mi na vysoutěženém projektu nic divného.“ Podle ČT však částka byla ve faktuře výslovně uvedena u položky „za zhotovení 1 000 ks kuchařky v knižní podobě“ včetně DPH, zatímco DVD byly vyfakturovány v následující položce za dalších 476 tisíc Kč. Generální ředitel Lesů ČR Svatopluk Sýkora uvedl, že Ora print jako vítězná firma nabídla nejnižší pořizovací částku.\n\nPředsedou představenstva společnosti ORA PRINT byl až do 22. června 2009. Ve finančním roce končícím 30. června 2008 činily mzdové náklady společnosti 13,3 milionu korun, třináctkrát více než v roce předchozím, přestože stále zaměstnávala pouze osm zaměstnanců. To vyvolalo spekulace o vysokém odstupném pro Radka Johna a Simonu Janouškovou (roz. Steiningerovou, manželku Romana Janouška), která orgány společnosti opustila ke stejnému datu jako John. John v únoru 2009 spekulace odmítl slovy \"Já jsem v té firmě za deset tisíc měsíčně\".\n\n\n\n"}
{"id": "22321", "url": "https://cs.wikipedia.org/wiki?curid=22321", "title": "Dubensko", "text": "Dubensko\n\nDubensko (též \"Dlouhý hřeben\") je vrch v Plaské pahorkatině a současně přírodní rezervace v jeho severním svahu nad řekou Javornicí v severovýchodním cípu okresu Plzeň-sever, přibližně 3 km východně od vsi Chříč.\n\nVrch s nadmořskou výškou 414 metrů geomorfologicky spadá do celku Plaská pahorkatina, podcelku Kralovická pahorkatina, okrsku Radnická vrchovina a podokrsku Skryjská vrchovina.\n\nRezervace je součástí CHKO Křivoklátsko. Ve smíšeném lesním porostu dubohabřin, který má místy charakter suťového lesa, převažuje lípa velkolistá a dub letní, doplňované jedlí, habrem a jilmem. Roztroušeně se v rezervaci vyskytuje vzácný tis červený. V 60. letech 20. století bylo v rezervaci napočítáno 80 kusů a v okolí bylo odhadnuto dalších 320 kusů, což řadí Dubensko mezi nejvýznamnější tisové lokality v Česku. Některé exempláře rovněž patří se svojí výškou 17–20 metrů mezi nejvyšší v Česku.\n\nRezervace byla vyhlášena 13. srpna 1965 na ploše 4,83 ha, ale o její výjimečnosti se ví mnohem déle – popsána byla Františkem Malochem již ve 20. letech 20. století.\n\n"}
{"id": "22325", "url": "https://cs.wikipedia.org/wiki?curid=22325", "title": "Substituční metoda", "text": "Substituční metoda\n\nSubstituční metoda se v matematice vyskytuje v několika významech.\n\n\n\n\n"}
{"id": "22326", "url": "https://cs.wikipedia.org/wiki?curid=22326", "title": "Grand Prix Bahrajnu 2004", "text": "Grand Prix Bahrajnu 2004\n\nGrand Prix Bahrajnu Gulf Air Bahrain Grand Prix\n\n\n\n\n\n"}
{"id": "22327", "url": "https://cs.wikipedia.org/wiki?curid=22327", "title": "Jevgenij Alexandrovič Jevtušenko", "text": "Jevgenij Alexandrovič Jevtušenko\n\nJevgenij Alexandrovič Jevtušenko (, ; 18. července 1932, Nižněudinsk/Zima, Irkutská oblast – 1. dubna 2017 Tulsa, USA) byl ruský básník, scenárista a režisér šlechtického původu s ruskými, baltsko-německými, ukrajinskými, polskými, běloruskými a tatarskými kořeny.\n\nNejprve působil jako mluvčí sovětské mládeže, což vedlo k tomu, že směl cestovat i do kapitalistické ciziny. (O toto privilegium přišel roku 1963.) Roku 1974 se zastával tehdy vězněného literáta Alexandra Solženicyna. Po pádu komunistické diktatury byl viceprezidentem ruského PEN klubu a čestný člen American Academy Of Arts And Sciences.\n\nPodílel se na výstavbě pomníku pro oběti komunismu naproti sídlu bývalé KGB.\n\nJevgenij Jevtušenko se narodil 18. července 1932 ve Stancii Zima v irkutské oblasti. Byl významným básníkem, prozaikem, filmařem a publicistou. Do roku 1944 žil s rodiči (otcem geologem, matkou zpěvačkou) na Sibiři. V roce 1948 se zúčastnil s otcem geologické expedice v Kazachstánu. Po dobu studií na Literárním institutu mu vyšla básnická sbírka \"Rozvědčíci budoucnosti\" (\"Razvedčiki graduščego\", 1952) a autobiografická poéma Stanice zima (\"Stancija zima\", 1953). Popularitu si získal jako básník věnující se aktuálním tématům a spolu s Robertem Ivanovičem Roždestvenským a Andrejem Andrejevičem Vozněsenským tvořili proud „nové poezie“.\n\nJevtušenko se aktivně zúčastňoval veřejného a politického života. Zacátkem 60. let 20. století, tedy v době Chruščevova „tání,“ se Jevtušenko stal jedním ze symbolů této doby -- hlasem duchovního osvobození a probuzení Rusů ze stalinistické noční můry. Protestoval proti vstupu vojsk varšavské smlouvy do Československa v roce 1968 i proti nucené emigraci Alexandra Solženicyna. Vystupoval proti cenzuře komunismu, tři roky působil jako poslanec parlamentu. Byl čestným členem Americké akademie umění a Evropské akademie věd a umění.\n\nŽil střídavě v Moskvě a v oklahomské Tulse (učil tam kurs ENGL 2353 na University of Tulsa), kde zemřel ve věku 84 let.\n\nJeho počáteční tvorba byla ovlivněna jeho komunistickým přesvědčením, později se postavil na nekomunistickou a protikomunistickou stranu. Některé jeho básně se staly velmi známými (lze o nich říci, že byly velmi protistalinské) – jedná se např o básně: Monolog beatniků, (zde dokonce použil větu „\"Ze spasitele je náhle vrah\"“).\n\nV roce 1961 napsal jednu z jeho nejznámějších básní: „\"Babí Jar\",“ publikovanou v literární Gazetě. Touto básní otevřeně odsoudil poválečné zkreslování historických faktů ohledně vyvraždění židovského obyvatelstva Kyjeva nacisty v září 1941. Zahraniční ohlas této básně podnítil zájem židovské komunity o vybudování pomníku na místě hromadného hrobu více než 33 tisíc obětí; všechny tyto pokusy byly však zamítnuty tehdejšími sovětskými úřady a až v roce 1976 byl postaven oficiální pomník všem obětem (pravděpodobně přes 100 tisíc lidí), židovského, ukrajinského, ruského a rómského původu, zavražděných nacisty a jejich kolaboranty v této rokli v době Velké vlastenecké války.\nSymphonie, inspirovaná touto básní od Dmitrije Šostakoviče, byla dokončena v červenci 1962 a měla premiéru v Moskvě 18. prosince 1962 (Moskevská filharmonie spolu s členy státního a Gnessinského pěveckého sboru).\n\nSbírky:\nRežie:\n\nJosif Brodskij, disident básník v exilu, a snad Jevtušenkův nejtvrdší kritik, o něm pravil: „\"On hází kameny jen ve směrech, které jsou úředně schválené a povolené\".“ Brodsky rezignoval z Americké akademie umění a literatury, když Jevtušenko byl jmenován jejím čestným členem \n\n\n"}
{"id": "22332", "url": "https://cs.wikipedia.org/wiki?curid=22332", "title": "The Colour of Magic (počítačová hra)", "text": "The Colour of Magic (počítačová hra)\n\nThe Colour of Magic je textová adventura založená na Barvě kouzel, první knize Zeměplochy. Je to první počítačová hra vycházející z příběhu některé knihy série.\n\nByla vyvinuta společností Delta 4 a vydána firmou Piranha Games roku 1986 pro Sinclair ZX Spectrum, Commodore 64 a Amstrad CPC.\n\nNa dnešních počítačích je ji možno hrát za pomoci emulátoru nebo on-line s webovým prohlížečem.\n\nRoku 2006 byla vydána pro mobilní telefony hra . Stejně jako The Colour of Magic je založena na knize Barva kouzel, na rozdíl od ní se však jedná o izometrickou akční hru.\n\n"}
{"id": "22333", "url": "https://cs.wikipedia.org/wiki?curid=22333", "title": "Pirát", "text": "Pirát\n\nPirát (z fr. \"pirate\", řec. \"peiratés\", lupič, pirát) je původně námořní lupič. Piráti obvykle přepadají obchodní lodi, ale často loupí i na pobřeží. Pirátství kvete tam, kde je velký lodní provoz a lupiči mohou doufat v bohatou kořist. Místo původních šavlí a plachetnic mohou mít dnes k dispozici rychlé čluny, automatické zbraně i děla a rakety.\n\nZatímco pobřeží Jižní Ameriky a Afriky piráti stále ohrožují, na pobřeží Severní Ameriky se pirátství téměř nevyskytuje díky pobřežním hlídkám Spojených států, které se v minulosti podílely i na omezení pirátství v Karibském moři. Pirátství praktikované na širém moři (oceánské pirátství) proti dopravním plavidlům představuje velký problém (s odhadovanou ztrátou 13 až 16 miliard amerických dolarů za rok pro celý svět), například ve vodách mezi Tichým a Indickým oceánem, zejména na pobřeží Somálska nebo v úžinách kolem Singapuru a Malakky, kterými během roku propluje přes 50 000 obchodních lodí.\n\nNámořní lupiči byli známi už ve starověku, pirátství se však velmi rozšířilo v době kolonizace, kdy obchodní lodi přivážely z Ameriky do Španělska drahé kovy a jiné bohatství. V Západní Indii 17. století se pirátům říkalo bukanýři (\"buccaneers\"), což byli původně francouzští lovci, kteří se stali piráty. Slovo pochází z \"boucan\", dřevěná obruba užívaná pro uzení masa (jinde zvaná \"barbacoa\"). Tito piráti terorizovali španělské državy ve prospěch jiných evropských států; nejznámější z nich byl Henry Morgan. Bukanýři založili přístavy Tortuga a Port Royal, který nakonec obsadili Angličané a udělali z něj jedno z protipirátských center.\n\nPočátkem 18. století vznikla řada pirátských band, např. banda Edwarda Teache (zvaného Černovous), které napadaly obchodní trasy v Karibiku, podél pobřeží Afriky a někteří i Indie. V první polovině 18. století se pirátství omezilo díky soustředěnému úsilí evropských zemí; pirátům hrozily velmi těžké tresty.\n\nNizozemští piráti byli známí jako kapeři nebo vrijbuiteři („plenitelé“). Slovo se skládá z holandského \"vrij\" (volný) a \"buit\" (kořist) a vzniklo z něho anglické „\"freebooters\"“, resp. „\"filibusters\"“ a francouzské „\"flibustiers\"“. Odtud flibustýři, což ovšem nebyli piráti, ale dobrodruzi, kteří působili v latinsko-amerických revolucích a pučích. Nakonec z toho vznikl význam blokování parlamentní schůze nepřetržitou řečí.\n\nPojmenování Lanun zase dostali piráti v Malackém průlivu od Indonésanů a Malajšanů. Původně to byli námořníci, jejichž jméno se stalo synonymem pirátství někdy v 15. století.\n\nNěkteré země využívaly piráty jako nástroje k rušení konkurenčních obchodních tras a námořního obchodu jiných zemí a k terorizování jejich kolonií. Takovým pirátům s pověřením (\"Letter of Marque\", kaperský list) se říkalo privatýr nebo korzár, což v moderní arabštině je قرصان z tureckého \"Korsan\", které patrně vzniklo z latinského \"cursa\" (výprava, vpád, nájezd). Korzáři ze svého lupu získávali jen část, ale z hlediska jejich „mateřské“ země byla jejich činnost legální. Další výhodou mohly být lodě vyráběné pro ně na zakázku.\n\n„Privatýrství“ nebo „korzárství“ bylo obdobné klasickému pirátství, ale s povolením vlády nebo panovníka zajímat obchodní lodě, které patřily k nepřátelskému státu. Korzárství se vyskytovalo ve středomoří, zejména mezi Tureckem a Maltou, nejslavnějším korzárem byl Sir Francis Drake a Anglie byla největší zemí podporující privatýrství. Oprávnění (tzv. \"letter of marque\" – „kaperský list“, „korzárský patent“) zajmout občany cizího státu a zabavit jejich zboží znamenalo, že země, jež pověření vydala, to nepovažovala za pirátství. Teprve roku 1856 se sedm zemí v Paříži dohodlo na zákazu takových pověření a další národy následovaly v dohodě v Haagu.\n\nVe válce zastřené válečné lodě obchodních loupeživých nájezdníků útočily na nepřátelský lodní obchod. Praktiky opatrného přibližování a nenápadnosti, a poté otevřeného kontaktu. Němci ve druhé světové válce užívali těchto taktik v Indickém i Atlantském oceánu, ale od doby, kdy sami začali používat námořních plavidel, tito loupeživí nájezdníci přestali být privatýry, o to méně piráty. Mnoho těchto nájezdníků úspěšně operovalo během americké revoluce.\n\nKorzárství bylo součástí válečného práva a vlastnictví kaperského listu znamenalo právo lapat lodě protivníka na vlastní nebezpečí. Naprosto se netýkalo plavidel zemí, se kterými země, která list vydala, nebyla ve válce. Obecně tu byl ten problém, že zprávy se šířily jen rychlostí lodí a tak kapitáni lodí, které se potkávaly, nemuseli vědět, jsou-li se zemí, které patří loď, kterou potkali, ve válce nebo ne. V polovině 19. století bylo kaperství mezinárodními dohodami zrušeno.\n\nBěhem 18. století Britové a Nizozemci kontrolovali oba břehy Malackého průlivu. Někteří piráti se zabývali aktivitami podobnými ozbrojeným rebeliím s cílem vzdorovat kolonizátorům. S nařízením zabránit těmto výpadům Britové a Nizozemci vytyčili pomyslnou čáru, kterou rozdělili úžiny na dvě části. Dohoda byla taková, že každá strana si bude hlídat pirátství ve své takto vymezené oblasti. Nakonec se tato čára stala hranicí oddělující Malajsii od Indonésie v této úžině.\n\nZločin pirátství je pokládán za \"ius cogens\" (pevná, dohodnutá ustálená mezinárodní kogentní právní norma); ti, kdo se dopouštějí krádeží na otevřeném moři, zabraňují obchodu a ohrožují námořní komunikace, jsou pokládáni suverénními státy za nepřátele lidstva (\"hostes humani generis\")\n\nJelikož se pirátství často uskutečňuje mimo hranice teritoriálních území jakéhokoliv státu, nebo naopak v oblastech, kde tato teritoria hraničí, případně i v oblastech, kde neexistuje efektivní státní správa, která by piráty účinně pronásledovala, trestní stíhání pirátů suverénními státy proto představuje složitou problematiku. Stíhat piráty na otevřeném moři státům brání dohoda o svobodě otevřeného (volného) moře a narušení principů \"extra territorium jus dicenti impune non paretur\", což znamená, že soud jednoho státního celku, který překračuje své územní soudnictví, je zbaven beztrestnosti. Nicméně, jako \"ius cogens\", jurisdikce může být uplatňována proti pirátům bez námitek států, jejichž příslušností je identifikováno pirátské plavidlo.\n\nPokud dojde k pirátskému činu ve výsostných vodách nějakého státu, zločin se sice taktéž klasifikuje jako pirátství, nejde již ale o mezinárodní zločin a jde o záležitost spadající pod místní úřady (pokud zákony či smlouvy daného státu neříkají něco jiného).\n\nPiráti se zdají být moderní prezentací rebelie – šikovné skupiny, které operují mimo dosah omezujících byrokracií moderního světa. Ve skutečnosti piráti často trpěli hladem, nestali se pohádkově bohatými a umírali mladí.\n\nExistují ale další překvapující skutečnosti: na rozdíl od dnešních západních společností mnoho pirátských společností operuje jako omezená demokracie, požadující právo volit a nahrazovat své velitele. Kapitán pirátské lodě byl často nelítostný bojovník, ve kterého posádka vložila svou důvěru. Nicméně když nešlo o bojovou pohotovost, obvykle autoritu přejímal kormidelník.\n\nMnoho skupin pirátů dělí svou kořist, ať už je jakákoliv. Podle komplikovaného schématu každý z mužů obdrží svůj díl. Piráti zranění v bitvě si dopřávají speciální kompenzace. Všechny tyto podmínky byly často odsouhlaseny a sepsány. Tyto záznamy však mohou být použity jako usvědčující důkazy, že jednali nezákonně.\n\nPiráti svorně přijali vyvrženectví z tradičních společností nebo možná v sobě našli jen spřízněné duše vyvrhelů. Byli ale známí například i tím, že osvobozovali otroky z otrokářských lodí a vítali je ve svých řadách.\n\nZdálo by se, že rovnostářské praktiky uvnitř pirátských klanů byly nejasné a udělaly minimum k omezení brutality pirátského způsobu života.\n\nPirátství se v nedávných časech zvýšilo zejména v oblastech Jižní a Jihovýchodní Asie (Jihočínské moře), části Jižní Ameriky, a jihu Rudého moře, piráti si nyní vybírají malé lodě a tak získávají výhodu pro malý počet členů posádky zastoupených na moderních nákladních plavidlech. Moderní piráti okrádají lodě, které musí zpomalit, aby se správně nasměrovaly do koridoru těsné úžiny; tak se stávají zranitelné vůči malým motorovým člunům. Malé loďky jsou také schopné se maskovat jako rybářská nebo obchodní plavidla, když zrovna neplní různé aktivity pirátství, a tak se vyhnout nebo ošálit inspekci.\n\nPirátství kvete i uvnitř přístavů, patrně nejhorší pověst mají přístavy Nigérie. Piráti jsou často napojeni na správu přístavů a vrhají se na osamoceněji stojící lodě a prostě je vyberou – pomoci od zkorumpované přístavní policie se loď zpravidla nedočká a posádka sama nesmí být podle mezinárodního práva ozbrojena (povolena je pouze jediná pistole pro kapitána lodě). Zajímavým faktem je, že v přístavech rovníkové Afriky se opravdu vyplatí mít vyvěšenu vlajku SSSR (ruské lodě ji tam používají běžně), před kterou mají místní lupiči enormní respekt. Je to pozůstatek incidentu, při kterém se piráti pokusili obsadit a vykrást sovětskou nákladní loď. Nepočítali však s tím, že námořníci SSSR si námořní zákony vykládají po svém a že posádka je těžce ozbrojena. Rusové nájezdníky zavčas zpozorovali a počkali si, až vylezou na palubu a ztratí tak možnost utéci. Ztráty pirátů byly prakticky absolutní.\n\nV mořích Jihovýchodní Asie není přísně vynucená způsobilost k námořní dopravě – jako by takové ztráty plavidel byly na denním pořádku. Proto statistiky udávající fakta o námořních incidentech s piráty nebudou přesné.\n\nVe většině případů piráty nezajímá náklad, ale hlavně věci patřící pasažérům nebo posádce a obsah lodního trezoru, který by mohl obsahovat velké množství peněz potřebné k výplatám a poplatkům v přístavech. V některých případech piráti donutí posádku opustit loď a plují s ní k přístavu, kde ji přemalují a vystaví jí nové (falešné) identifikační papíry.\n\nModerní pirátství je zjednodušené, protože množství obchodu se uskuteční přes námořní dopravu. Z komerčních důvodů se mnoho nákladních lodí orientuje na cesty přes těsné průplavy a průlivy jako je Suezský průplav, Panamský průplav a Malacký průliv. Mnoho lodí pak musí zpomalit kvůli navigaci a tím se stávají primárním terčem pirátů.\n\nModerní definice pirátství zahrnuje tyto činy: \n\nPirátské útoky se ztrojnásobily mezi lety 1993–2003. První polovina roku 2003 byla nejhorší. Tato šestiměsíční perioda zaznamenala 234 pirátských útoků, 16 úmrtí, a 52 zraněných – celosvětově.\n\n182 případů pirátství bylo zaznamenáno v prvních 6 měsících roku 2004. 50 z těchto incidentů se stalo v Indonésii.\n\nModerní pirátství také využívá nabídek a možností technologie. Mobilní telefony, motorové čluny, AK-47. Spekulace se vedou o tom, že piráti odposlouchávají satelitní komunikace jako je \"Inmarsat\", aby rozpoznali náklad a stupeň rizikovosti operace. Typickým počínáním pirátů je usmrcení všech pasažérů. Někdy je loď přemalována a přejmenována.\n\n\nV populární kultuře jsou piráti asociováni s typickými zvyklostmi šacení a mluvy. Tato tradice vychází často z románu Roberta Louise Stevensona \"Ostrov pokladů\" a následných filmových verzí, kde vystupuje pirát \"Long John Silver\". Mnoho stereotypních pirátů má přízvuk očividně z anglických měst jako je Cornwall nebo Bristol. Popularita pirátů vzrostla po natočení filmu \"Piráti z Karibiku\".\n\nPiráti jsou hluční, vulgární, drsní, hrubí, extrovertní, násilničtí, bezohlední a krutí mořští bandité.\n\n\n\n\n\n"}
{"id": "22334", "url": "https://cs.wikipedia.org/wiki?curid=22334", "title": "Pirát (rozcestník)", "text": "Pirát (rozcestník)\n\nPojem pirát či \"piráti\" je užíván ve více významech:\n\n\n\n\n\n"}
{"id": "22335", "url": "https://cs.wikipedia.org/wiki?curid=22335", "title": "Eduardo Rodríguez Veltzé", "text": "Eduardo Rodríguez Veltzé\n\nEduardo Rodríguez Veltzé (* 2. března 1956, Cochabamba) je bolivijský právník a politik.\n\nVystudoval práva na univerzitě v Cochabambě a Harvardově univerzitě v USA.\n\nOd roku 1999 byl předsedou bolivijského Nejvyššího soudu. Poté, co prezident Carlos Mesa 9. června 2005 po mnohatýdenních masových demonstracích indiánského obyvatelstva odstoupil z funkce, pověřil Kongres vedením země Eduarda Rodrígueze.\n\n"}
{"id": "22337", "url": "https://cs.wikipedia.org/wiki?curid=22337", "title": "Discworld (herní série)", "text": "Discworld (herní série)\n\nDiscworld (\"Zeměplocha\") je dvoudílná série počítačových her.\nDiscworld je grafická point-and-click adventura naprogramována firmami Teeny Weeny Games a Perfect 10 Productions v polovině roku 1995. Hlavním hrdinou je mág Mrakoplaš. Děj se odehrává ve zvláštním fantasy světě zvaném Zeměplocha, jejímž tvůrcem je Terry Pratchett. Scénář je založen na jeho knize \"Stráže! Stráže!\".\n\nHra se odehrává v Ankh-Morporku a vaším prvotním úkolem je najít ve městě draka. Zabít ho sice nemůžete, ale dá se s ním v klidu popovídat, což samozřejmě uděláte. Rozhovor zakončíte tím, že vám drak nadiktuje požadavky a vy musíte najít šest zlatých předmětů, které od vás požaduje. Nakonec se musíte připravit na samotný souboj s drakem. Hra končí jeho porážkou a vyhnáním z města.\n\nDiscworld II: Missing Presumed…!? (v Severní Americe jako Discworld II: Mortality Bytes!) je v pořadí druhá grafická point-and-click adventura této série, odehrávající se rovněž na Zeměploše Terryho Pratchetta. Hra byla naprogramována společností Perfect Entertainment a publikována společností Psygnosis v roce 1996.\n\nVe hře \"Discworld II\" se hráč znovu setkává s mágem Mrakoplašem, který má tentokrát za úkol najít Smrtě a přimět ho k návratu ke svému povolání. Scénář se zakládá na množství knih s tematikou Zeměplochy, například \"Sekáč\", \"Pohyblivé obrázky\", \"Dámy a pánové\" a \"Poslední kontinent\".\n\nVše začíná na tiché ankh-morporské ulici, kde Mrakoplaš a knihovník nevysvětlitelně nezemřou na následky exploze. Nejsou však sami. Po celém městě se objevují případy neumírajících. Někdo musí najít Smrtě. Situace donutí arcikancléře Neviditelné univerzity přerušit obvyklé hodování a začít něco dělat, totiž na tento úkol vyslat Mrakoplaše.\n\n"}
{"id": "22339", "url": "https://cs.wikipedia.org/wiki?curid=22339", "title": "Muntab", "text": "Muntab\n\nMuntab je fiktivní země na \"Zeměploše\" Terryho Pratchetta.\n\nO Muntabské teokracii není známo téměř nic. Nalézá se na Klačském kontinentu a jediná věc, co se o něm ví, je, že je o něm zmínka v Muntabské otázce („Kde je Muntab?“). Možná to má něco společného s tím, že Muntabský kalendář \"odpočítává\".\n\nZmíněn v knihách:\n"}
{"id": "22340", "url": "https://cs.wikipedia.org/wiki?curid=22340", "title": "Elektromotor", "text": "Elektromotor\n\nElektromotor je elektrický stroj, který slouží k přeměně elektrické energie na mechanickou práci. Drtivá většina současných elektromotorů jsou indukční stroje, které využívají silové účinky magnetického pole. Bylo by však možné využít i jiné jevy, např. piezoelektrický jev, nebo silové účinky elektrostatického pole. Současné elektromotory jsou většinou realizovány jako točivé elektrické stroje. Méně obvyklé jsou netočivé elektromotory, např. lineární elektromotor. Elektrické stroje přeměňující mechanickou práci na elektrickou označujeme obecně jako generátor. Střídavý generátor označujeme jako alternátor a stejnosměrný jako dynamo. Většina typů elektrických strojů může pracovat jako motor nebo jako generátor, rozhoduje konstrukce stroje. Některé z těchto strojů mohou samočinně přecházet z motorického do generátorického režimu a naopak z generátorického chodu do motorického. Díky těmto vlastnostem umožňují elektrické pohony brzdit pomocí rekuperace tj. vracení elektrické energie do elektrické sítě nebo do akumulátorů. Jako generátory velkých výkonů jsou používány synchronní točivé elektrické stroje – synchronní alternátory, na malých vodních elektrárnách jsou používány asynchronní generátory, jako motory jsou nejběžněji používány indukční točivé elektrické stroje – asynchronní motory.\n\nElektromotor přeměňuje elektrickou energii na mechanickou, případně také naopak.\n\nVětšina elektromotorů je založena na využití silových účinků magnetického pole. Většinou se využívá působení Lorentzova zákona síly. Na vodič protékaný elektrickým proudem, který se nachází v magnetickém poli působí síla úměrná kolmé ortogonální složce magnetické indukce a velikosti elektrického proudu tekoucího vodičem (vektorový součin) (F=B.I.l – jednotky N; T, A, m). V konečném důsledku na sebe silově působí dvě spřažená magnetická pole ve společném – spřaženém magnetickém obvodu (statoru, rotoru a vzduchové mezery).\n\nZjednodušeně si lze představit, že se využívá vzájemné přitahování a odpuzování dvou elektromagnetů, nebo elektromagnetu a permanentního magnetu. Sílu a polaritu elektromagnetu můžeme řídit velikostí protékajícího elektrického proudu.\n\nPůsobením elektromagnetické síly na vodič se vodič uvádí do pohybu. Tím současně pohybující se vodič protíná magnetické siločáry v magnetickém poli a ve vodiči indukováno elektrické napětí (U=B.l.v – jednotky V; T, m, m.s). Podobně je ve vodidči indukováno napětí ve vodiči, který leží v časově proměnném magnetickém poli, nebo se pohybuje v časově proměnném magnetickém poli. Tento jev se projevuje v brzdovém, motorickém i generátorickém chodu stroje.\n\nPři konstrukci elektromotorů je také využíváno silové působení mezi elektromagnetem a tělesem, které má různé reluktance, tj. různé magnetické odpory (různé permeance, tj. různé magnetické vodivosti). Vyžívána je v reluktančních motorech, kde jsou využívány rozdíly reluktance zubové kotvy (vzduch/zub). Zjednodušeně si lze představit, že v reluktančním stroji je využíváno vzájemné přitahování elektromagnetu a železa.\n\nZkonstruovat je možné i elektromotory využívající jiné fyzikální principy, např. elektrostatické síly, piezoelektrický jev, nebo přeměnu elektřiny na teplo, ale v současnosti se tyto jevy pro konstrukci elektromotorů téměř nepoužívají.\n\nElektrický stroj má tři režimy provozu:\nNěkteré stroje, jako je asynchronní stroj, může pracovat v režimu elektrodynamická brzda. Stroje nejsou určeny k dlouhodobému provozu v tomto režimu. Elektrodynamická brzda je používána k elektrickému zpomalení, před zastavením stroje – zkrácení doběhu.\n\nBěžný elektrický stroj (elektromotor nebo generátor) je složen ze čtyř základních funkčních celků.\n\n\n\n\n\nTočivý stroj má dvě části:\nStroj je konstruován tak, aby na sebe vhodně vzájemně působila magnetická pole rotoru a statoru a působením vytvářela kroutící moment. Kroutící moment je přenášen na hřídel stroje. Otáčející se rotor vykonává mechanickou práci.\nElektrické točivé stroje jsou obvykle konstruovány tak, že se rotující část stroje nachází obvykle uvnitř statoru. Obrácenou konstrukci mají například stroje, u kterých je požadován zvýšený moment setrvačnosti – například magnetofony napájené napětím o síťovém kmitočtu, gyroskopy.\n\nStejnosměrný stroj mívá magnetický obvod statoru i s pólovými nástavci zhotoven z plného materiálu. Magnetický tok obvodu je buzen permanentními magnety nebo budicím vinutím. Dále jsou na statoru instalovány držáky kartáčů a ložiskové štíty. Budicí vinutí je k rotoru připojeno sériově, paralelně (derivační), kompaudní (smíšené), cizí buzení, permanentní magnet, … Magnetický obvod rotoru, který nese vinutí připojené na komutátor, je vždy zhotoven z transformátorových plechů. Stejnosměrný stroj je možno, za určitých podmínek konstrukce stroje, napájet ze soustavy sníženého kmitočtu (nedoporučuji zkoušet).\n\nUniverzální stroj musí mít magnetický obvod statoru i s pólovými nástavci zhotoven z transformátorových plechů. Magnetický tok obvodu bývá buzen výhradně budicím vinutím, které je (společně s kotvou) připojeno ke společnému zdroji. Budicí vinutí je většinou zapojeno sériově. Rotor se neliší od stejnosměrného stroje. Univerzální stroj pracuje při napájení stejnosměrným i střídavým proudem – odtud univerzální. Univerzální komutátorový stroj je velmi často používán k pohonu drobného přenosného el. nářadí (vrtačky, …).\n\nTřífázový asynchronní stroj ASM je nejrozšířenějším a nejběžnějším typem elektromotoru. Stator nese třífázové vinutí tj. tři stejné cívky vzájemně pootočené o 120° elektrických. Zvláštním případem je jednofázový asynchronní stroj, který má dvě různé cívky vzájemně pootočené o 90° elektrických (hlavní a pomocné vinutí). Třífázový ASM je možno napájet z jednofázové soustavy. Musí být vhodně upraveno zapojení statoru a připojen kondenzátor. Motor pak má nižší mechanický výkon na hřídeli.\nTřífázový asynchronní stroj ASM kroužkový. Vinutí rotoru je tvořeno vinutými cívkami, vyvedenými na tři kroužky. Ke kroužkům je přes kartáče připojen obvod regulace proudu rotoru (většinou rezistory). Velké motory jsou vybaveny zkratovačem kroužků s odklápěčem kartáčů. Regulací proudu rotoru (zařazením rezistoru do obvodu rotoru) je možno regulovat posunutí pracovní charakteristiky motoru a skluz. Tím je možno omezit zapínací a rozběhový proud motoru a záběrový moment zvětšit na velikost momentu zvratu.\nTřífázový asynchronní stroj ASM nakrátko. Drtivá většina ASM má rotorové vinutí ve tvaru klece, spojené nakrátko. Klec je tvořena masivními tyčemi vloženými do drážek na obvodu magnetického obvodu rotoru. Tyče jsou na čelech vodivě spojeny masivními kruhy. U modernějších motorů je klec za tepla odstříknuta z hliníkové slitiny do drážek rotoru.\n\nU střídavého dvoupólového stroje s jedním pólpárem (jeden severní a jeden jižní pól) platí, že mechanický a elektrický úhel je shodný. Dvoupólové stroje mají synchronní otáčky 3000 min/50 Hz. Dvoupólový asynchronní stroj má otáčky asi 2800 min/50 Hz.\n\nU vícepólových strojů zůstávají úhly ve stupních elektrických stejné bez ohledu na počet pólů a proto se používají. Mechanický úhel mezi jednotlivými póly jsou podílem úhlu elektrického a počtu pólpárů. Ve stejném poměru se snižují synchronní otáčky stroje. Tabulka uvádí synchronní otáčky stroje pro kmitočet sítě 50 Hz.\nVětšina běžných elektrických motorů je konstruována na rotačním principu, ale existují i netočivé varianty elektromotorů, například lineární elektromotor, u nějž je stator a rotor stroje rozvinut. Podél pevné pojezdové dráhy je umístěna jedna část motoru. Na pohyblivé části je druhá část motoru. Vzájemné umístění napájeného vinutí a kotvy motoru závisí od konkrétní aplikaci. Tento druh motorů se v technické praxi používá zejména pro některá speciální dopravní zařízení.\n\nRotor komutátorového stroje se nazývá také kotva podle tvaru jeho nejjednodušší konstrukce o minimálním nutném počtu třech vinutí, připojených na všechny tři lamely komutátoru, kdy vystouplé póly tvarem skutečně připomínají lodní kotvu.\n\nJako kotva bývá označována část motoru, která je napájena pracovním proudem, nebo ta část dynama, která generuje výstupní napětí. Výraz kotva se přeneseně používá i pro rotory jiných (i nekomutátorových) strojů, např. pro asynchronní motor s kotvou nakrátko, nebo dokonce i pro stroje, u kterých se rotor neotáčí uvnitř statoru, ale naopak okolo něj (ventilátory).\n\nJeden z prvních rotačních elektromotorů, možná i vůbec první, vynalezl Michael Faraday v roce 1821. Motor se skládal z volně zavěšeného drátu ponořeného do nádrže rtuti. Ve středu nádrže byl umístěn permanentní magnet.\nElektrický proud procházel drátem, drát rotující kolem magnetu pak prokazoval, že proud vytvořil kolem drátu točivé magnetické pole.\n\nModerní motor na stejnosměrný proud byl náhodně objeven v roce 1873, když Zénobe Gramme vodivě spojil roztočené dynamo s druhým stojícím dynamem, z něhož se tím stal napájený motor.\n\nNejjednodušší motor na stejnosměrný proud má stator tvořený permanentním magnetem a rotující kotvu ve formě elektromagnetu s dvěma póly. Rotační přepínač, zvaný komutátor, mění směr elektrického proudu a polaritu magnetického pole procházejícího kotvou dvakrát během každé otáčky. Tím zajistí, že síla působící na póly rotoru má stále stejný směr. V okamžiku přepnutí polarity (mrtvý úhel motoru) udržuje běh tohoto motoru ve správném směru setrvačnost. (Principiálně se tento motor trochu podobá střídavému synchronnímu motoru, kde rotační přepínání směru proudu a jím vytvářeného magnetického pole zajišťuje sama elektrorozvodná síť.) Dvoupólová kotva je používána jen pro výukové účely. V době komutace uhlíků na lamelách komutátoru dochází ke zkratování lamel. Pro motor dojde kezkratování zdroje a pro dynamo ke zkratování kotvy a poklesu výstupního napětí k nule. Prakticky jsou malé levné motorky pro hračky vyráběny se třemi póly a třemi lamelami komutátoru.\n\nKomutátor zajistí, že proud v cívce komutuje (změní směr) + a − (− a +) po každém pootočení o 180° (u dvoupólového motoru). Takto dochází ke změně směru indukčních siločar v cívce.\n\nMagnetický obvod statoru je buzen permanentními magnety, což je jeho výhoda. Nepotřebuje budící vinutí a budící obvody. Nevýhodou je to, že nelze měnit velikost budícího magnetického toku.\n\nKomutátorový motor buzený permanentními magnety nachází použití u všech drobných motorků. Výjimku v současnosti jsou jen speciální případy a motory větších výkonů.\nV motorickém chodu je kotva napájena přes uhlíky a komutátor. Napájen může být výhradně ze stejnosměrného zdroje.\nRegulace velikosti proudu kotvou umožňuje v motorického chodu změnu momentu. Otáčky výstupního hřídele motoru jsou dány mechanickými ztrátami motoru a zatěžovacím mometem.\n\nZměna směru proudu kotvou umožňuje změnu směru otáčení (reverzaci). \nV generátorickém chodu je využíván jako tachodynamo. Polarita udává směr a napětí rychlost otáčení. Tachodynamo má specifické konstrukční vlastnosti.\n\nMotory s permanentním magnetem se dodnes využívají například v modelářství. Jen kotva je minimálně třípólová, aby nevznikal problém s mrtvým úhlem motoru.\n\nPrvní komutátorové stroje měly výhradně statorové budící vinutí, které u nových konstrukcí bývá nahrazováno permanentním magnetem. Cize buzený motor má kotvu (rotor) napájenu z jiného zdroje než buzení (stator). Každé vinutí se řídí zvlášť. Změna směru otáčení motoru je možno reverzací (přepólováním) kotvy, nebo buzení. Pro změnu směru a zavedení elektrodynamické brzdy (brždění protiproudem) stačí jednoduché zapojení obvodů. Obvykle se reverzuje kotva, která má mnohem menší časovou konstantu. Tento motor nepotřebuje šuntování budicího vinutí (buzení má vlastní regulaci). Využíval se po rozvoji výkonové elektroniky (pulzní měniče). Využívá se u českých lokomotiv řady 163, 263, 363.\n\nDerivační elektromotor má elektromagnet statoru napájený paralelně s rotorem. Jedná se v podstatě o obdobu cize buzeného stroje. Otáčky tohoto motoru jsou méně závislé na zátěži motoru. Proto se tento typ motoru využívá především u strojů, kde jsou požadovány relativně neměnné otáčky. Proud statoru i buzení je možno samostatně regulovat. Změnou směru proudu jen kotvou nebo jen buzením je možno reverzovat otáčky stroje.\n\nPro motory větších výkonů motorů se využívá elektromagnetu. Pokud je vinutí statoru (budicí vinutí) spojeno s vinutím rotoru do série, mluvíme o sériovém elektromotoru. Tento typ elektromotoru má točivý moment nepřímo úměrný otáčkám. To znamená, že stojící elektromotor má největší kroutící moment. Využíván byl především u dopravních strojů a v elektrické trakci (vlaky, metro, tramvaje). Ve spojení s generátorem je schopen ideálně nahradit mechanickou převodovku. Současná technika a výkonové frekvenční měniče umožňuje nahradit i pro trakční účely komutátorové motory motory asynchronními, případně i synchronními. V současnoti je dostupnější střídavý třífázový stroj napájený z frekvenčního měniče. Výstupní mechanická charakteristika frekvenčního měniče s třífázovým asynchronním strojem je srovnatelná s výstupní mechanickou charakteristikou sériového elektromotoru. Frekvenční měnič umožňuje navíc rekuperaci. Při stejném výkonu a otáčkách je poměr velikosti i hmotnosti uvedených motorů výhodnější pro asynchronní motor, proto nachází běžně uplatnění u elektromobilů a lokomotiv.\n\nS odbuzením nezatíženého stroje hyperbolicky rostou vlastní otáčky stroje, což je nebezpečné: U příliš vysokých rychlostí hrozí mechanické poškození rotoru. Vytržení lamel komutátoru nebo vinutí z drážek rotoru až po úplné roztržení stroje, s podstatným ohrožením majetku a zdraví i životů lidí.\n\nKompaundní (také kompaudní nebo kompoudní) elektromotor neboli elektromotor se smíšeným buzením má sériové i paralelní budící vinutí, jejichž magnetické toky působí buď souhlasně, nebo proti sobě. Působí-li obě vinutí stejným směrem, má motor větší záběrný moment než motor s paralelním buzením a otáčky se nesnižují tolik jako u motoru se sériovým buzením.\nPůsobí-li sériové vinutí proti paralelnímu, udržuje motor otáčky při proměnném zatížení.\nZvětší-li se zatížení, otáčky klesnou, sériovým vinutím prochází větší proud, buzení se zesílí a otáčky se opět zvýší. Používá se k pohonu výtahů, bagrů, trolejbusů atd.\n\nProtikompaudní zapojení se používá u dynam. Magneticky tok sériového vinutí působí proti magnetickému toku paralelního vinutí. Pro obloukové svřování umožňuje naprázno nabuzení derivačním vinutím (zapalovací napětí oblouku). Po zapálení oblouku sériové vinutí odbudí dynamo a tím omezí zkratový proud na žádaniu velikost. U motorů není prakticky použitelné.\n\nRychlost motoru na stejnosměrný proud obecně závisí na velikosti napětí a proudu procházejících vinutím motoru a na zátěži neboli velikosti brzdného momentu. Rychlost motoru při daném brzdném momentu je úměrná napětí, točivý moment je úměrný proudu. Rychlost motoru lze regulovat změnou pracovního napětí a buzením.\n\nVýhodou stejnosměrných motorů je relativní jednoduchost a univerzálnost využití. Sériové a derivační motory mohou fungovat nejen na stejnosměrný, ale i střídavý proud nízkých frekvencí. Jsou to tedy motory univerzální. Další výhodou proti motorům střídavým je možnost dosáhnout libovolných mechanicky dosažitelných otáček (motory na střídavý proud mají obvykle otáčky omezeny frekvencí sítě – 50 Hz = 3000 ot./min). Proto tyto motory nacházejí uplatnění v takových strojích, jako jsou vrtačky, mixéry, ale třeba i automobily a dopravní zařízení s elektrickou trakcí (např. lokomotivy, trolejbusy, tramvaje či vozy metra).\n\nNejvětší nevýhodou stejnosměrných motorů je existence komutátoru, větší velikost a větší hmotnost, pro stejné výkony a momenty, oproti asynchronnímu stroji s frekvenčním měničem. Komutátor je mechanický přepínač, který spíná velké proudy a je – kromě náchylnosti k poruchám – náročný na údržbu a seřízení, jedná se o mechanicky poměrně značně namáhané zařízení vyžadující pravidelnou údržbu či výměnu některých jeho součástí. Jiskření na kartáčcích (tvořených obvykle bloky čistého uhlíku) je zdrojem významného elektromagnetického rušení. S rozvojem levnější a spolehlivější silnoproudé elektroniky (tedy zejména výkonovými tyristory a tranzistory) jsou proto stejnosměrné motory postupně vytlačovány motory s rotujícím magnetickým polem buzeným elektronicky.\n\nU sériových a derivačních motorů nelze změnit směr otáčení pouhým přepólováním napájecího napětí celého motoru – protože by došlo k přepólování statoru i rotoru, směr otáčení by zůstal zachován. Pro změnu směru je třeba přepólovat jen stator nebo jenom rotor.\n\nLze brzdit protiproudem, reverzací.\n\nProtože stejnosměrné motory mohou fungovat i jako dynama, lze je využít jako součást elektrodynamické brzdy: Zmenšením vlastních otáček, například nabuzením, stroj přejde z motorického režimu do generátorového.\n\nRotor stroje je tvořen magnetem nebo elektromagnetem, stator, na nějž je přiveden střídavý proud, vytváří pulzní nebo častěji rotující magnetické pole. Rotor se snaží uchovat si svoji konstantní polohu vůči otáčivému magnetickému poli vytvářenému průchodem střídavého proudu ve statoru, drží se v synchronismu až do kritického kroutícího momentu. Vůči poli statoru si udržuje posuv o úhel podle zátěže (zátěžový úhel beta): Změnou zátěže se úhel změní přechodovým jevem, kývání rotoru, kdy se i cyklicky po určitou dobu (řádově sekundy) pravidelně mění otáčky rotoru. Výkonová zátěžová charakteristika se nazývá V-křivka.\n\nSynchronní alternátory jsou téměř výhradní generátory střídavého proudu do sítě.\n\nSynchronní motory mají řadu nevýhod – je třeba je roztočit na pracovní otáčky jiným strojem nebo pomocným asynchronním rozběhovým vinutím (především rozběh jako hvězda, samotný chod pak zapojen do trojúhelníku). Pokud pod zátěží ztratí synchronizaci s rotujícím polem (překročí se limitní hodnota zátěžového úhlu beta), tak u synchronního motoru skokově klesne jeho výkon a zastaví se. Generátor vypadne ze sychronizmu a zvýší se jeho otáčky.\nProto jsou využívány jen ve speciálních případech (např. pohon gramofonu, kdy jsou nevýhody vyváženy požadavkem na pravidelnost otáček o celočíselném násobku frekvence elektrické sítě (za předpokladu, že frekvence napájecí sítě je skutečně konstantní). V současné době se ovšem uplatňují i v pohonu dopravních prostředků. Synchronní stroje bývají provedeny jako asynchronizovaný synchronní stroj, který má na pólech rotoru části klece. Klec může být v některých případech využívána pro rozběh. Motor se robíhá jako asynchronní a až po dosažení otáček blízkých synchronním je pomalu nabuzeno budící vinutí a stroj vklouzne do synchronizmu. Klec při synchronním chodu je nečinná a uplatní se na tlumení mechanických kmitů rotoru.\n\nZe synchronního motoru se vyvinul krokový motor a střídavý servomotor.\n\nAsynchronní motor má proti synchronnímu jen jinou konstrukci rotoru. Rotor se obvykle skládá ze sady vodivých tyčí, uspořádaných do tvaru válcové klece. Tyče jsou na koncích vodivě spojeny a rotor se pak nazývá „kotva nakrátko“. Tím, že se tyče rotoru (nebo vodiče vinutí rotoru) pohybují v magnetickém poli vytvářeném statorem, se v rotoru indukuje elektrický proud. Frekvence magnetického pole statoru v souřadnicích rotoru je úměrná skluzu, tj. odchylce otáček rotoru od synchronních otáček magnetického pole statoru. Spřažené magnetické pole statoru indukuje v tyčích rotoru napětí. Tyčemi nebo vinutím rotoru protékají indukované proudy, jejichž spřažené magnetické toky volávaji sílu, která otáčí rotorem. Podle principu superpozice stačí pro hrubé odvození momentu uvažovat proudy rotoru a magnetické pole generované proudy statoru, protože samotné magnetické pole rotoru nemůže vyvolat v rotoru točivý moment. Když je rychlost otáčení rotoru rovná rychlosti otáčení magnetického pole statoru, je magnetické pole statoru v souřadnicích rotoru stacionární (tyče rotoru se vůči magnetickému poli statoru nepohybují = skluz je nulový), takže nedochází k indukování napětí v rotoru a točivý moment motoru je nulový. Z toho plyne, že asynchronní motor v ustáleném stavu nedosáhne rotor mechanických synchronních otáček, tj. magnetického pole statoru, daných frekvencí napájecího proudu. Skluz motoru je při jmenovitém zatížení je obvykle v řádu několika procent synchronních otáček. Asynchronní stroj může trvale dosáhnout synchronních otáček jen v případě trvalé dodávky mechanické energie na hřídel stroje z vnějšího stroje. Dodaná energie pokryje mechanické, elektrické a ventilační ztráty stroje. Asynchronní stroj nedosahuje trvale synchronních otáček – proto se nazývá asynchronní motor.\n\nVzhledem k jednoduché konstrukci, robustnosti a možnosti bezjiskrového provedení je tento druh motoru v praxi nejběžnější, je využíván v mnoha oblastech průmyslu, dopravy i v domácnostech. Výkon asynchronních motorů se pohybuje od několika wattů až do mnoha set kilowattů. Díky poklesu ceny výkonových polovodičů a řídicích systémů nahrazuje postupně tento druh motoru sériový elektromotor, užívaný zejména v pohonech určených pro elektrickou trakci (kolejová vozidla a trolejbusy).\n\nNejsou zde uvedeny všechny typy motorů. V historii bylo vyvinuto a úspěšně provozováno mnoho typů strojů a sousutrojí. Využívány byly především k regulaci rychlosti a změně směru otáčení. Jsou to například repulzní motor, motor Schrage, motor Winter-Eichberg, soustrojí Ward-Leonard-Illgner a další. V současnosti jsou tyto stroje nahrazovány indukčními stroji s elektronickým řízením otáček (frekvenčními měniči nebo cyklokonvertory). Používány jsou od běžných asynchronních strojů až po synchronní stroje s permanentními magnety ze vzácných zemin. Dnes se dále používá například reluktanční motor, generátor s drápkovou kotvou a další. \n\nMotor se stíněným pólem je druh jednofázového asynchronního motoru (ASM). Vyráběny jsou jen pro malé výkony. Motor je oblíben především pro svou jednoduchost a spolehlivost. Většinou se jedná o dvoupólový stroj.\n\nKonstrukce se vyznačuje tím, že na statoru je jedna cívka navinutá izolovaným vodičem, napájená střídavým napětím síťového kmitočtu. Cívka bývá obvykle rozdělena na dvě stejné části. Pólové nástavce statoru obepínají rotor asi ze 70 %. Z tlustého neizolovaného vodiče je asi na 1/4 pólových nástavců statoru zhotoven jeden nebo dva závity nakrátko. Rotor (kotva) odpovídá běžnému rotoru běžných ASM. Motor se stíněným pólem je využíván především pro pohon malých ventilátorů. Otáčky jsou dány kmitočtem sítě a velikostí zatěžovacího momentu.\nPrincip činnosti: Vinutí statoru vyvolává ve vzduchové mezeře pod pólovým nástavcem spřažený magnetický tok, který po celé ploše pólového nástavce nemá stejný časový průběh. Při nárůstu velikosti toku je opožděn nárust toku pod částí pólových nástavců se závitem nakrátko. Obdobně při poklesu toku, je pod částí se závitem nakrátko opožděn pokles toku. Tím je vytvořeno \"pomocné vinutí\", jako u běžného jednofázového ASM. Ve vzduchové mezeře vzniká magnetický tok, jehož amplituda se posouvá po obvodu rotoru. Ve výsledku vzniká ve statoru eliptické magnetické pole, které se může blížit kruhovému poli.\n\nKrokový motor je speciální druh mnohapólového synchronního motoru. Využívá se především tam, kde je třeba přesně řídit nejen otáčky, ale i konkrétní polohu rotoru. Nachází uplatnění v přesné mechanice, regulační technice, robotice a podobných oborech.\nKrokový motor je unipolární nebo bipolární.\n\nLineární elektromotor je mnohapólový motor, jehož stator i rotor je rozvinut do přímky. Využívá se například v dopravě pro pohon vlaků na magnetickém polštáři (Maglev).\nPoužíval se pro pohon čtecích hlav starších (převážně sálových) HDD jednotek.\nV poslední době se lineární motor hojně využívá i pro rozhoupávání zvonů.\nNa lineárním principu také pracují speciální elektrické stroje určené pro přeměnu elektrické energie na mechanickou energii ve formě zvuku – reproduktory.\nDalší využití je v přesných CNC obráběcích strojích (typicky brusy), kde jemný magnetický pohyb vítězí nad mechanickými převody, jež trpí vůlemi.\n\nStřídavé servomotory jsou bezkartáčové synchronní motory s permanentními magnety na rotoru a třífázovým vinutím ve statoru. Optimalizovaná konstrukce motoru s použitím nových magnetických materiálů dovoluje až pětinásobné momentové přetížení, a tyto motory jsou proto vhodné pro dynamicky náročné úlohy s nízkou spotřebou, jako je provoz silničních elektromobilů. Doplněním vhodnou planetovou převodovkou je možno optimalizovat potřebný moment k otáčkám pohonu.\n\n\n\n"}
{"id": "22342", "url": "https://cs.wikipedia.org/wiki?curid=22342", "title": "Metoda dělení základem", "text": "Metoda dělení základem\n\nMetoda dělení základem je metoda určená pro převod celých čísel mezi soustavami. Metoda spočívá v postupném celočíselném dělení původního čísla základem cílové soustavy a sepisování zbytku po dělení.\n\nMějme celé číslo formula_1 vyjádřené v soustavě o základu formula_2 na formula_3 platných číslic polynomem dle vzorce\n\nChceme jej vyjádřit v soustavě o základu formula_5 jako\n\nTento výraz můžeme celočíselně vydělit základem formula_5, přičemž dostaneme podíl formula_8 a zbytek formula_9. Můžeme pak psát\n\nZbytek formula_9 tudíž představuje číslici formula_12. K určení koeficientu formula_13 vydělíme zcela analogicky polynom formula_8 základem formula_5. Celý postup opakujeme dokud nebude výsledek dělení nulový.\n\nVýsledkem převodu je číslo formula_16, které má jednotlivé číslice zapsané pozičně jako formula_17.\n\nPřevod čísla formula_18 do binární soustavy.\n\nTedy formula_19.\n\n"}
{"id": "22344", "url": "https://cs.wikipedia.org/wiki?curid=22344", "title": "Discworld MUD", "text": "Discworld MUD\n\nDiscworld MUD je hra založená na principu MUD a inspirující se Zeměplochou Terryho Pratchetta.\nByla vytvořena v roce 1991 a uveřejněna roku 1992.\n\nV dnešní době se svět hry značně rozrostl. Skládá se z několika rozsáhlých měst (Ankh-Morpork, Bes Pelargic, Genova a Mžilibaba) na dvou kontinentech, řady malých vesnic a stotisíců lokací mezi jednotlivými městy. V této hře je také mnoho knižních Zeměplošských postav. Většinou je online mezi 100 a 200 hráči.\n\nHráč má možnost výběru mezi několika cechy – vrazi, zloději, knězi, válečníci, čarodějky a mágové. U většiny z těchto cechů jsou pak další specializace. Každý cech má vyváženou sadu schopností a příkazů.\n\nPřes 500 různých emotivních příkazů - od pláče po skákání v kruhu – umožňuje rozsáhlou interakci mezi hráči. Ta je možná, ne však povinná – mnoho hráčů preferuje hraní o samotě. Hráči, kteří chtějí zabíjet ostatní hráče a krást od nich, se musí zapsat do seznamu „player killerů“. Všichni ostatní hráči nemohou ani zabít hráče, ani být jimi zabiti.\n\n"}
{"id": "22346", "url": "https://cs.wikipedia.org/wiki?curid=22346", "title": "Discworld Noir", "text": "Discworld Noir\n\nDiscworld Noir je počítačová hra odehrávající se na Zeměploše Terryho Pratchetta. Na rozdíl od předešlých her s tematikou Zeměplochy je hlavně parodií na filmový žánr \"noir\". Hra byla naprogramována společností Perfect Entertainment a publikována společností GT Interactive v roce 1999. Pratchett při tvorbě hry pomáhal a také tvořil některé dialogy.\n\nVzhledem k tomu, že výrobce hry již neexistuje, hra se musí potýkat s několika neopravenými chybami a na některých novějších počítačích má značné problémy.\n\nHlavním hrdinou je Lewton, první (a poslední) zeměplošský soukromý detektiv a bývalý člen Ankh-Morporské Městské hlídky. Scénář hry se nepodobá žádné vydané zeměplošské knize, a odehrává se ve městě Ankh-Morpork.\n\nPřestože mnoho postav z hry v knihách není, hráč se také setkává s některými známými místy a postavami, jako je Neviditelná univerzita, divadlo Zeměplocha, Městská hlídka se svými členy, a excentrický vynálezce Leonardo da Quirm.\n"}
{"id": "22356", "url": "https://cs.wikipedia.org/wiki?curid=22356", "title": "Andrej Andrejevič Vozněsenskij", "text": "Andrej Andrejevič Vozněsenskij\n\nAndrej Andrejevič Vozněsenskij ( ; 12. května 1933 Moskva – 1. června 2010 Moskva) byl ruský básník, okrajově též prozaik, občanským povoláním architekt.\n\nVozněsenskij má kratičkou roli v oceňovaném filmu Moskva slzám nevěří – hraje sám sebe při pouliční básnické recitaci.\n\nSnažil se zachytit dobu od konce 50. do počátku 60. let. Debutoval roku 1958.\n\nJeho básně byly vícekrát dramatizovány a zhudebněny, zpívali je mj. i Alla Pugačova a Vladimir Vysockij.\n\nSbírky:\n\nVedle státních vyznamenání byl oceněn tím, že po něm byla r. 1976 pojmenována planetka (3723) Voznesenskij.\n\n\n"}
{"id": "22365", "url": "https://cs.wikipedia.org/wiki?curid=22365", "title": "Ivo Andrić", "text": "Ivo Andrić\n\nIvo Andrić (cyrilicí Иво Андрић narozen jako Ivan Andrić, 9. října 1892 Dolac u Travniku, Bosna a Hercegovina – 13. března 1975 Bělehrad, SFRJ) byl jugoslávský prozaik, básník, esejista a diplomat z Bosny a Hercegoviny. Většinu svých děl napsal srbsky v ekavském nářečí. V roce 1961 získal Nobelovu cenu za literaturu.\n\nIvan Andrić se narodil 10. října 1892 v obci Dolac u Travniku, kde byla jeho matka Katarina (rozená Pejić) na návštěvě u příbuzných. Andrićovi rodiče byli oba katoličtí Chorvati a on byl jejich jediné dítě. Jeho otec, Antun, byl umělecký klempíř, který se uchýlil k práci školníka v Sarajevu.\nDětství a rané mládí Andrić prožil v bosenských městech Travniku, Višegradu a Sarajevu, kde také v roce 1912 odmaturoval. V Sarajevu i napsal své první básně. Aktivně se zapojil do činnosti nacionalistického protirakouského hnutí Mladá Bosna. Mezi lety 1912 a 1914 navštěvoval univerzity v Záhřebu, Vídni a Krakově. Do literatury vstoupil roku 1914, kdy mu bylo vydáno několik básní časopisecky a ve sborníku \"Hrvatska mlada lirika\" (Chorvatská mladá lyrika). Během svého pobytu v Záhřebu se setkal i s A. G. Matošem.\n\nVe válečných letech 1914–18 byl několikrát vězněn rakouskými úřady, přičemž jeho vina spočívala v aktivní podpoře jihoslovanského nacionalismu. Krátce po osvobození v roce 1918 vydal svou prvotinu, sbírku básní \"Ex ponto\". Po ní následovali \"Nemiri\" (Neklid, 1920). V tomto roce začal také svou úspěšnou diplomatickou kariéru jako velvyslanec ve Vatikánu; až do roku 1941 pracoval v jugoslávských diplomatických službách. V roce 1923 se stal vicekonzulem v rakouském Štýrském Hradci, kde mu bylo umožněno dokončit svá vysokoškolská studia. Diplomovou práci předložil na téma \"Die Entwicklung des geistigen Lebens in Bosnien unter der Einwirkung der türkischen Herrschaft\" (Rozvoj duchovního života v Bosně a Hercegovině pod tureckou nadvládou). V roce 1926 byl přijat do Srbské akademie věd a umění (SANU). Publikoval několik kratších prozaických děl: povídky \"Mara milosnica\" (Mara milostnice, 1926), \"Čudo u Olovu\" (Zázrak v Olovu, 1926), \"Most na Žepi\" (Most přes Žepu, 1928), \"Olujaci\" (Vichřice, 1928), \"Anikina vremena\" (Za časů Aniky, 1930), \"Smrt u Sinanovoj tekiji\" (Smrt v Sinanově tekiji, 1932) a další.\n\nMezitím byl v roce 1928 jmenován vicekonzulem ve španělském Madridu. O čtyři roky později se vrátil do Bělehradu, kde obsadil místo poradce na Ministerstvu zahraničních věcí Království Jugoslávie. V roce 1939 se stal konzulem v Berlíně, kde setrval až do roku 1941. V době německé invaze do Jugoslávie odmítl nabídku emigrovat do Švýcarska a vrátil se do okupovaného Bělehradu. Tam setrval v dobrovolné izolaci až do konce války. Většinu volného času věnoval psaní dnes už světoznámých děl \"Travnička hronika\" (Travnická kronika, 1941/42) a \"Na Drini ćuprija\" (Most na Drině, 1944), která vyšla až po uzavření míru roku 1945. V roce 1945 mu vyšel i útlý román \"Gospođica\" (Slečna).\n\nKrátce po válce se stal předsedou Svazu spisovatelů Jugoslávie. Zastával čestné politické funkce v Bosně a Hercegovině i v jugoslávském ústředí v Bělehradě. Vydal celou řadu povídek a novel: \"Priča o vezirovom slonu\" (Vyprávění o vezírově slonovi, 1947), \"Prokleta avlija\" (Prokletý dvůr, 1954) a další. V roce 1961 získal za celoživotní dílo Nobelovu cenu za literaturu. Finanční odměnu spojenou s tímto oceněním věnoval Knižnímu fondu Bosny a Hercegoviny a na dobročinné účely. Jeho díla se začala okamžitě překládat do všech světových jazyků.\n\nDo své smrti v roce 1975 vystupoval jako čestný občan Jugoslávie, který reprezentoval svou zemi v zahraničí. Posmrtně mu vyšla sbírka úvah \"Znakovi pored puta\" (Znamení u cesty, 1976) a nedokončený román \"Omerpaša Latas\" (Omerpaša Latas) (1976).\n\nV roce 1991 se jeho portrét objevil na jugoslávské bankovce v hodnotě 5 000 dinárů. Po zavedení bosenskohercegovské marky roku 1998 měl být vyobrazen na jednomarkové bankovce Republiky Srbské, kvůli chybě v přepisu jména ale bankovka nebyla nikdy dána do oběhu. Až roce 2002 se objevil na dvousetmarkové bankovce.\n\n"}
{"id": "22368", "url": "https://cs.wikipedia.org/wiki?curid=22368", "title": "Místa na Zeměploše", "text": "Místa na Zeměploše\n\nToto je seznam míst na fiktivní Zeměploše Terryho Pratchetta.\n\n\n\n\n\n\n"}
{"id": "22369", "url": "https://cs.wikipedia.org/wiki?curid=22369", "title": "Portage", "text": "Portage\n\nPortage (anglická výslovnost [ˈpoːtidž], francouzská [portaːž]) je balíčkovací systém GNU/Linuxové distribuce Gentoo Linux, který je podobný systému portů z FreeBSD. Portage je napsán v programovacím jazyce Python. Hlavním příkazem je zde příkaz codice_1. Tento balíčkovací systém využívá balíčky ebuild, které zajistí zkompilovaní podle nastavených systémových proměnných jako jsou například USE, CFLAGS, CHOST a LINGUAS. Portage automaticky dohledá závislosti, stáhne požadované balíčky a program nainstaluje.\n\nPortage je hlavním nástrojem charakterizující Gentoo. Ačkoli se systém jmenuje Portage, skládá se ze dvou hlavních částí, ze systému tzv. ebuildů a codice_1. Tyto dva pojmy by se daly přirovnat ke vztahu RPM a yum v distribucích vycházejících z původního Red Hat Linuxu, nebo dpkg a APT v Debianu. Ebuildy definují, jak se bude daný balíček kompilovat, zatímco codice_1 se postará o samotnou kompilaci, ohlídá závislosti atd. Existují různé grafické nadstavby, např. Kuroo (prostředí KDE) nebo Porthole (GNOME).\n\nNástroj codice_1 je nejdůležitějším nástrojem pro přístup k Portage z příkazové řádky. codice_5 počítá a spravuje závislosti, spouští ebuildy a udržuje lokální strom Portage a databázi instalovaných balíčků. Nastavení kompilace jednotlivých ebuildů je ovlivnitelné pomocí proměnné prostředí CFLAGS, založené na individuální konfiguraci konkrétního počítače a na rozhodnutí uživatele. codice_5 spouští ebuildy v prostředí Sandboxu, tímto je systém chráněn před programy spouštěnými přímo ebuildy a výsledek kompilace je do systému začleněn až po úspěšném sestavení. Pomocí codice_1 lze instalovat i binární balíčky.\n\nUSE flags ([juːs flægs]) jsou klíčová slova nastavující podporu pro konkrétní oblast. Když definujete nějakou USE proměnnou, dáváte tím Portage vědět, že chcete aby instalované programy obsahovaly nějaké funkce (například schopnost se připojit k databázi MySQL). To samozřejmě ovlivní závislosti balíčků. USE flagy můžeme definovat jak globálně pro celý systém, tak i pro konkrétní balíček.\n\nGentoo používá odlišný způsob správy balíčků než nejrozšířenější RPM, jeho systém využívá formátu ebuild (výslovnost [iˈbild]). Zatímco RPM šíří zkompilované binární soubory. Ebuild jsou textové soubory obsahující instrukce, jak získat, nakonfigurovat, zkompilovat a instalovat daný software; vše ze zdrojového kódu a s optimalizaci na daný počítač. Může však sloužit i ke stažení a instalaci binárních balíků.\n\nGentoo používá binární komprimační formát .tbz2 (tar s bzip2 kompresí) s přidanými metadaty. Tato vlastnost umožňuje sestavení binárního balíčku na jednom systému s následnou rychlou instalací na jiném, identickém systému (typicky na sestavě serverů).\n\nPomocí maskování Portage určuje, které balíčky jsou vhodné pro daný systém. Uživatel si ve svém systému nastaví klíčová slova, charakterizující jeho architekturu a ochotu používat málo testovaný software. Ebuildy obsahují definice klíčových slov, pro které je možné je instalovat; ebuild vytvořený pro jinou architekturu nebo ještě nedostatečně testovaný je potom maskovaný, aby jej do stabilního systému nešlo nainstalovat bez přímého zásahu uživatele.\n\nExperimentální balíčky využívají ještě další úroveň maskování, označovanou jako „Hard Masked“. Instalace „Hard Masked“ ebuildu je riskantní a nedoporučuje se, protože jsou známy problémy s jejich použitím; balíčky maskované klíčovým slovem typicky jen nejsou dostatečně vyzkoušeny (nebo byly testovány na jiné platformě), ale je možné, že budou správně fungovat.\n\n"}
{"id": "22370", "url": "https://cs.wikipedia.org/wiki?curid=22370", "title": "Tučňák oslí", "text": "Tučňák oslí\n\nTučňák oslí (\"Pygoscelis papua\") je nelétavý pták z rodu \"Pygoscelis\", do kterého se řadí taktéž tučňák kroužkový (\"Pygoscelis adeliae\") a tučňák uzdičkový (\"Pygoscelis antarctica\"). Společně pak patří do jedné čeledi tučňákovitých (Sphenisciformes). Vyskytuje se kolem jižního polárního kruhu, hnízdí především na Antarktickém poloostrově a ostrovech v oblasti Antarktické konvergence. V období migrace se může vyskytovat až u Nového Zélandu, Tasmánie nebo na březích Argentiny. Jako první se o něm zmínil německý přírodovědec skotského původu Johann Reinhold Forster, kolem roku 1781, když se s ním střetl při výzkumných plavbách na Falklandských ostrovech, které hojně obývá do dnes. Dorůstá až do výšky 90 cm, průměrně 75 cm, a drží tak třetí příčku v pomyslném žebříčku největších žijících zástupců. Dosahuje téměř devítikilogramové hmotnosti, která je ale vysoce proměnlivá (průměrně váží pět kilogramů). Živí se potravou v moři, především menšími rybami, krilem a případně hlavonožci, na základě ročního období a zeměpisné polohy jednotlivých kolonií.\n\nTučňák oslí je společenský druh hnízdící v různě početných koloniích o desítkách ale i tisících párech. Je monogamní, kdy spolu uzavřený pár hnízdí často celý život. Kolonie se nacházejí obvykle podél břehů, kde mají ptáci snadný přístup k moři. Rozmnožování tohoto druhu je sezónní; v závislosti na lokalitě nastává počátkem května až září, a vrcholí koncem října až listopadu. Partneři se téměř rovným dílem podílí na péči o potomstvo. Samice snáší obvykle dvě vejce, každé o váze asi 125 gramů a Inkubační doba trvá okolo 35 dnů. Mláďata dospívají ve stáří 80 až 100 dní. Ve volné přírodě se dožívá průměrně 13 let. Dlouhodobě se řadí mezi nejrychlejší zástupce tučňáků; na základě získaných údajů dokáže pod vodou vyvinout rychlost blížící se k hranici 40 km/hod.\n\nPopulace tučňáka oslího je považována za stabilní a čítá více než 620 000 jedinců (dle IUCN až 774 000 jedinců). Za možnou hrozbu nebezpečnou pro tento druh se dnes považuje znečišťování moří lidským odpadem, a případně nadměrný rybolov.\n\nTučňák oslí je jeden ze tří druhů rodu \"Pygoscelis\", do kterého se taktéž řadí žijící tučňák kroužkový (\"Pygoscelis adeliae\") a tučňák uzdičkový (\"Pygoscelis antarctica\"). Všichni se vyznačující mimo jiné dlouhým kartáčovým ocasem.\n\nNa základě moderní mitochondriální a jaderné DNA víme, že se předci tohoto rodu oddělili od ostatních tučňáků asi před 38 miliony let, dva miliony let po předcích rodu \"Aptenodytes\", jež je bazální větví celého řádu. K odtržení a existenci tučňáka oslího došlo pravděpodobně před 14 miliony let, asi pět milionů let po příbuzném tučňákovi kroužkovém.\n\nZástupci tohoto rodu jsou poznamenáni chováním, při kterém kradou oblázky z okolních sousedních hnízd. Jejich rodový název tak může být pravděpodobně odvozen z latinského slova „\"scelis\"“ (nebo „\"scelus\"“), které v překladu znamená „zločin“ či „krádež“. Avšak podle internetové encyklopedie \"ARKive\", dostali vědecké jméno \"Pygoscelis\" – v jejich překladu „opatřený smetákem“ – na základě komického jevu, připomínající zametání; tito tučňáci se po souši pohybují kolébavou chůzí, a svým dlouhým roztřepeným ocasem zavadí často o zem.\n\nDruhové jméno \"papua\" pak nosí poměrně neprávem, na základě chybné domněnky badatele a ornitologa Johanna Reinholda Forstera, že je tučňák oslí obyvatelem přímořského států Papua-Nová Guinea.\n\nV češtině je pojmenován na základě svého specifického hlasu nápadně podobnému hýkání osla, kterým se projevuje v období rozmnožování.\n\nUznávají se dva poddruhy, které se odlišující podle fyzických vlastností; severněji hnízdící ptáci dosahují vyšších rozměrů než ptáci žijící blíže k jihu:\n\nDomovinou těchto ptáků jsou chladná, slaná moře na Jižní polokouli. Zde obývají zejména Antarktický poloostrov, kde se nachází asi 25 % z celkového počtu populace, a blízké subantarktické ostrovy; z nich nejvíce Falklandské ostrovy (až 40 % světové populace), Jižní Georgii a Jižní Sandwichovy ostrovy, Jižní Shetlandy, souostroví Kergueleny, Crozetovy ostrovy, Heardův ostrov a McDonaldovy ostrovy, a v neposlední řadě Jižní Orkneje. Menší, jen několika tisícové kolonie, pak nalezneme například na ostrově Macquarie po boku tučňáků královských, nebo na ostrově Marion a sousedících ostrovech prince Edvarda. Poměrně nedávno byl zpozorován i třeba na argentinském ostrově s celým názvem Martillo a Islas de los Estado, kde však hnízdí pouze pár stovek ptáků. Odborníci celkově evidují více než 300 000 hnízdících párů z prakticky neměnného trendu trvajícího již desítky let.\n\nSeverněji hnízdící ptáci (\"Pygoscelis papua papua\") pobývají ve vodách o průměrné teplotě 4 až 8 °C, zatímco jižněji hnízdící ptáci (\"Pygoscelis papua ellsworthi\") odolávají velmi studeným mořím o průměrné teplotě -1 až 2 °C.\n\nV mimo hnízdním období není přesně známo, kam tito ptáci migrují. Ačkoli nebyli provedeny žádné podstatné výzkumy, ornitologové se domnívají, že se zdržují po celý rok na hnízdišti, anebo v jeho blízkosti. Přesto byla řada tuláků spatřena až na břehu Argentiny (kde již nevelký počet ptáků dokonce hnízdí) nebo na březích Austrálie a Nového Zélandu.\n\nTučňák oslí je nelétavý pták, dobře přizpůsobený k životu v moři, kde loví potravu. Namísto lehkých křídel má tuhé ploutve připomínající vesla, které mu umožňují obratně se v hluboké vodě pohybovat.\n\nJako ostatní tučňáci, tak i tučňák oslí má tělo s kontrastním černobílým zbarvením. Tak je dobře maskován při pobytu na moři; tmavý a světlý odstín se dobře mísí s temným oceánem a světlou oblohou. Specifické jsou jeho bílé skvrny klínovitého tvaru nad očima a po stranách hlavy. Duhovku má tmavě hnědou. Dále jistě zaujme jasně oranžovým až červeným pruhem po stranách zobáku, nebo výrazně růžovýma až oranžovýma nohama. Jako ostatní ptáci z rodu \"Pygoscelis\" má dlouhý kartáčový ocas, který se skládá z 14 až 18 per, dorůstajících až do délky 15 centimetrů. Tělo má pokryté velmi jemným peřím; na jednom centimetru čtverečním vyrůstá až 28 peříček. Aby si jej udržel vodotěsné, zobákem si ho pravidelně mastí vlastní olejovitou hmotou z nadocasní žlázy. Mláďata jsou před dovršením 14 měsíců prakticky stejně zbarvená (šedě až černě na zádech, bíle na břiše), avšak od dospělých odlišná (bez bíle kresby na hlavě).\n\nDorůstá až do výšky 90 cm, průměrně 75 cm, a drží tak třetí příčku (po tučňákovi císařském a patagonském) v pomyslném žebříčku největších žijících zástupců čeledi Sphenisciformes. Dosahuje téměř devítikilogramové hmotnosti, která je ale vysoce proměnlivá; v období rozmnožování či pelichání – v obou případech vyznačeném nižším příjem potravy, může jeho váha klesnout na méně než pět kilogramů. Severněji hnízdící ptáci dosahují vyšších rozměrů, než ptáci žijící blíže k jihu. Pohlavní dimorfismus je nevýrazný a obě pohlaví se od sebe liší pouze v tělesných parametrech: samice má nepatrně nižší hmotnost, výšku, délku končetin či zobáku, nežli samec.\n\nPrůměrně se tučňák oslí dožívá 13 let. Kritickým obdobím je pro tento druh první rok života, během kterého umírá 30–50 % mláďat, tedy téměř každé druhé. Avšak dožije-li se jedinec druhého roku, šance na přežití výrazně roste (až 80 % pravděpodobnost). V zajetí se dožívá nezvykle nízkého věku, průměrně 10 let.\n\nTučňák oslí je společenský druh zvyklí hnízdit v početných koloniích o desítkách až tisících párech, a navíc po boku jiných druhů tučňáků nebo jiných ptáků. Dle dostupných pramenů je zpravidla monogamní, kdy spolu uzavřený pár hnízdí často celý život a k přetržení vazeb dochází jen zřídka v případě, že se páru jednoduše nedaří (opomineme-li možné úmrtí jednoho z partnerů). Takové páry se pak nezabývají námluvami, čímž vzniká cenná úspora času. Celkovou procentuální bilanci mohou zkreslit mladí, ještě nezkušení jedinci.\n\nKolonie se nacházejí obvykle podél břehů, kde mají ptáci snadný přístup k moři. Zatímco jedna skupina ptáků může hnízdit na zasněžené půdě, další chová snůšku na travnatém terénu, tedy v poněkud odlišných podmínkách. Některé páry se mohou nacházet 2–8 kilometrů ve vnitrozemí. Hnízda vytvářejí ve vyšších nadmořských výškách (okolo 115 metrů), díky čemuž nedojde k jejich zaplavení. Typické pro ně jsou oblázkové pláže, z kterých si v zobáku přenášejí jednotlivé kamínky o velikosti asi pěti centimetrů, a ty pokládají na své hnízdo.\n\nDlouhodobě se řadí mezi nejrychlejší zástupce řádu tučňáci; na základě získaných údajů dokáže pod vodou vyvinout rychlost blížící se k hranici 40 km/hod (dle různých pramenů 27–36 km/hod). Podniká menší ponory; obvykle okolo 10–20 metrů, v nichž setrvává průměrně dvě minuty, nebo často jen necelou minutu. Disponuje však natolik dobrou anatomickou stavbou těla, že se dokáže potopit až do hloubky 170 metrů, nebo údajně více než 200 metrů.\nTučňák oslí je masožravec. Živí se především menšími rybami, krilem (například krunýřovkou krillovou) a případně hlavonožci, na základě ročního období a zeměpisné polohy kolonií; například v měsících únor-březen tvoří korýši pouze 10 % z celé stravy, zatímco počátkem června se tímto členovcem živí již ze 75 %. Od konce června se pak živí výhradně (z 90 %) rybí stravou, především z čeledi ledovkovitých (Nototheniidae) – například druhem \"Lepidonotothen squamifrons\", a to až do konce října. Variabilita z hlediska lokalit je však poměrně výrazná; na ostrově Marion se již v měsíci březen živí korýši z více než 80 %, a kolonie na Antarktickém poloostrově se praktický celé období chovu živí zejména krilem. Obecně platí, že se v severnějších vodách živí tučňáci převážně rybí stravou, zatímco v jižní částí jejich výskytu je jejich potrava složena především z korýšů. Sezónní změnu potravy způsobuje hned několik faktorů, jako například přítomnost jiných druhů tučňáků, mimo hnízdní migrace ptáků a v neposlední řadě taktéž hloubka, v které se kořist nachází.  \n\nJeho kořist nebývá větší než 15 centimetrů a loví v mořích poblíž svého hnízdiště, od kterého se jen zřídka vzdaluje na více než 30 kilometrů. V období rozmnožování se na moři zdržuje asi 6–7 hodin denně, a po uplynutí této doby se vrací zpátky na souš, nakrmit mláďata. \n\nRozmnožování tohoto druhu je sezónní; v závislosti na lokalitě nastává počátkem května až září, a vrcholí koncem října až listopadu. Jednotlivé kolonie mají totiž odlišné podmínky, přičemž dříve začíná hnízdit severněji hnízdící subspecie (\"Pygoscelis papua papua\") a o něco později jižněji hnízdící subspecie (\"Pygoscelis papua ellsworthi\"). Tučňák oslí se začíná pářit ve věku dvou let, ale v reprodukci úspěšný bývá obvykle o jeden až dva roky později.\n\nPrvotní úlohou samce je naleznout vyhovující místo k vybudování hnízda. Následně dochází k jeho samotné realizaci, nebo jen k úpravě hnízda využitého již předešlou sezónu. Fixace páru na první spolu tvořené hnízdo je poměrně běžná. Hlavním stavebním kamenem jsou oblázky z pobřeží, které si tučňák kolikrát pečlivě vybírá. Za stálého zvelebování může jedno takové hnízdo obsahovat více jak tisíc podobně velkých kamínků. Navršené množství pak tvoří ohraničenou část hnízda, v jehož prohlubni samice dobře uschová vejce. Jednotlivé páry se musí mít často na pozoru před drzými zloději, kteří s oblibou navštěvují cizí hnízda a odnášejí si jejich obsah, a tak si patřičně ulehčují práci.\nPokud si nezadaný samec hledá družku, vábit ji bude v blízkosti svého hnízda; natáhne krk, vztyčí zobák a třese roztaženými křídly, zatímco vydává hlasité hrdelní tóny. Zaujme-li samec potenciální partnerku, následuje ho až k hnízdu. Posléze přichází fáze vzájemného poznávání a mezi charakteristické znaky uzavřeného svazku patří společné uklánění či hlasité troubení. Zhruba pět dní po páření snese samice první vejce, a druhé zpravidla o tři dny později. Ve výjimečném případě položí samice pouze jedno, nebo případně až tři vejce. Jsou nazelenalá a kulovitého tvaru o průměrné váze 125 gramů. Inkubační doba trvá okolo 35 dnů. Mláďata se líhnou většinou současně, navzdory odstupu při snesení, a každé z nich váží zhruba 95 gramů. Prvních asi 27 dnů jsou střežena vždy jedním z rodičů. V nastávající asi 30–40 denní fázi se již volně pohybují po okolí a zdržují se s jinými mláďaty v skupinkách, zatímco je oba rodiče chodí nadále krmit. Následně se pozvolna úplně osamostatní a vstoupí do moře, kde si již potravu shánějí sama (přibližně ve stáří 80 až 100 dní). Pokud pár o snůšku přijde, může zahnízdit ještě tentýž rok znovu. Tím se ale naruší – posune – jejich rozmnožovací cyklus a následkem toho tomu mohou být v nadcházející sezóně zcela bez potomků.\n\nPo tomto nelehkém období chovu čeká dospělé ještě obměna starého peří, a tak aby nabrali sílu, zotaví se na krátkou chvíli v moři. Jedná se totiž o poměrně náročný a nebezpečný proces, v kterém nemohou vstoupit do moře a nakrmit se, nebo v něm nalézt obvyklé útočiště. Přepeření trvá tři až čtyři týdny (průměrně asi 25 dní) a pták při něm denně ztrácí téměř čtvrt kilogramu váhy, což znamená, že za celý jeho průběh může zchudnout až o pět kilogramů.\nPredátoři představují největší riziko pro mláďata. Jejich typickým nepřítelem je chaluha subantraktická (\"Stercorarius antarcticus\"), která si v kolonii vyhledává okrajové, zpravidla nezkušené páry, kde je přístup ke kořisti poměrně snadný. První měsíc mají mláďata na starosti rodiče, ale jsou-li v nadcházející fázi chovu nepřítomni (viz rozmnožování), brání se mláďata alespoň takovým způsobem, že s ostatními vrstevníky tvoří těsné skupinky, takzvané školky. Pro chaluhu je pak obtížnější jedno z mláďat odtáhnout a uštvat, drží-li se v blízkosti pevně semknutého houfu (v takovém období mládě není již tak malé). Dalšími známými predátory na souši jsou; chaluha antarktická (\"Stercorarius maccormicki\"), chaluha chilská (\"Stercorarius chilensis\"), racek jižní (\"Larus dominicanus\"), a nebo některé druhy sokolovitých (Falconiformes).\n\nBěhem pobytu na moři představuje hrozbu několik druhů ploutvonožců, případně kytovců. Častou obětí jsou mladí nezkušení ptáci. Mezi typické predátory patří například tuleň leopardí (\"Hydrurga leptonyx\"), tuleň Weddellův (\"Leptonychotes weddellii\"), několik druhů lachtanů z rodu \"Otaria\", nebo třeba kosatka dravá (\"Orcinus orca\"). Větší vliv mají tito predátoři v období rozmnožování, jelikož se tučňáci zdržují v blízkosti souše, a míří-li do moře, nemají dostatek času ani možností na únik. V opačném případě vrací-li se z moře na souš (například nakrmit mládě), nuceně riskují a vydávají se vstříc číhajícím savcům. Na obranu se ptáci pohybují v semknutých skupinách, v kterých má jednotlivec větší šanci na přežití.\n\nMezi obvyklé parazity (ektoparazity) tučňáků se řadí blechy z rodu \"Parapsyllus\", klíšťata (především druh \"Ixodes uriae\"), ale taktéž střevní parazité (endoparaziti), jako například \"Tetrabothrius pauliani\", \"Tetrabothrius wrighti\", \"Parorchites zederi\" a v neposlední řadě rod \"Corynosoma\".\n\nPopulace tučňáka oslího je považována za stabilní a čítá více než 620 000 jedinců (dle IUCN až 774 000 jedinců). Počet ptáků v některých oblastech kolísá (především populace ze subantarktických ostrovů), v jiných naopak roste (obzvláště kolonie hnízdící na Antarktickém poloostrově). Ačkoli jsou některé změny konstantní až drastické, například populace tučňáků z Ptačího ostrova (angl. Bird Island) se od roku 1980 zmenšila o více než 60 %, v červeném seznamu ohrožených druhů živočichů je tento druh vedený jako málo dotčený.\n\nFalklandské ostrovy jsou prozatím jediným místem, kde tučňáci žijí v blízkosti lidských sídel. Přestože zemědělství výrazně změnilo krajinu těchto ostrovů, ptáci se dokázali přizpůsobit novým podmínkám; nevadí jim otevřené planiny a dokonce ani přítomnost pasoucího se dobytka. Zavedená doprava spolu s nárůstem počtu obyvatel a cestovního ruchu sice narušila jinak obvyklí běh zdejší divoké přírody, avšak provedená studie zaměřená na možný negativní dopad neprokázala, že by stávající úroveň osídlení působila na ptáky významně negativně. Podle ní ptáci dobře snáší i přítomnost člověka, pakliže se zdržuje v uctivé vzdálenosti od jejich hnízd (nejblíže asi do 15 metrů). V 19. století sbírali zdejší obyvatelé jejich vejce ke své obživě ale od doby, co se na Falklandské ostrovy začali dovážet vejce slepičí, těchto případů rapidně ubylo.\n\nZa možnou hrozbu nebezpečnou pro populaci těchto ptáků se dnes považuje znečišťování moří lidským odpadem nebo komerční rybolov, který může výrazně ovlivnit dostupné množství potravy.\nV současné době neprobíhají žádná přísnější opatření. Existuje však několik doporučení a za jedno z nejpodstatnějších se má stálé monitorování chovných kolonií. Například je potřeba nadále sledovat možnou hrozbu ze strany turismu, případně omezovat jeho výší v období rozmnožování. Návštěvníkům Antarktického poloostrova je přímo nařízeno, že lze k tučňákům přistoupit nejblíže na vzdálenost pět metrů. Dále je třeba počítat s případnou predací ze strany invazivních druhů, jež by mohla nastat především na lidmi osídlených Falklandských ostrovech. Některé ostrovy smí obývat pouze výzkumníci, protože se jedná o mezinárodně chráněné oblasti nebo jsou označeny za přírodní rezervaci (například ostrov Maquaire nebo ostrov Marion). Ačkoli jsou některé ostrovy obydleny pouze přechodně, pokles kolonií kupříkladu na Kerguelenech je právě přisuzován rušivým zásahům člověka.\n\nV angličtině nosí název \"Gentoo Penguin\", jakož je pojmenovaná i jedna GNU/Linuxová distribuce.\n\nTučňák oslí hraje ústřední roli v americké rodinné komedii Pan Popper a jeho tučňáci (angl. \"Mr. Popper's Penguins\"). Zde ztvárňuje skupinku šesti tučňáků – Hlučouna, Hryzouna, Kapitána, Pitomu, Miláčka a Smraďocha, kteří se namísto do Zoologické zahrady omylem dostanou do rukou úspěšného newyorského podnikatele.\n\n"}
{"id": "22371", "url": "https://cs.wikipedia.org/wiki?curid=22371", "title": "Hemoroid", "text": "Hemoroid\n\nHemoroidy (řecky \"Haimorrhoides flebes\", alternativní český název je zlatá žíla, případně zkomoleně hemeroid) jsou cévní struktury za řitním otvorem, které napomáhají při kontrole vyprazdňování. Jsou součástí přirozené anatomie a to i u jiných řádů savců, nejen u člověka. Jako onemocnění se projevují při otoku nebo zánětu. Ve svém původním fyziologickém stavu slouží jako polštářovitá výplň skládající se z arteriovenózních kanálků a vazivové tkáně.\nSymptomy patologických hemoroidů závisí na jejich typu. Vnitřní hemoroidy se obvykle projevují bezbolestným krvácením z konečníku, zatímco vnější hemoroidy mohou být doprovázeny několika symptomy a v případě trombizovaných hemoroidů i značnou bolestí a otokem v oblasti konečníku. Mnoho lidí nesprávně označuje za „hemoroidy“ jakýkoli symptom v análně-rektální oblasti a nepřipouští si možné závažné příčiny těchto symptomů. Ačkoli přesná příčina hemoroidů zůstává neznámá, má se za to, že důležitou roli v jejich rozvoji hraje řada faktorů, které zvyšují nitrobřišní tlak, zejména pak zácpa.\nPočáteční léčba mírných až středních projevů onemocnění sestává z navýšení příjmu vlákniny ve stravě, ústně přijímaných tekutin pro udržení hydratace, užívání léků typu NSAID pro zmírnění bolesti a odpočinku. Pokud jsou symptomy závažné nebo pokud nereagují na konzervativní léčbu, lze uplatnit řadu drobných zákroků. K chirurgickému zásahu se přistupuje až u osob, jejichž stav se nezlepšuje ani po těchto opatřeních. Problémy s hemoroidy mohou v určitém okamžiku života potkat až polovinu všech lidí. Výsledky léčby jsou obvykle dobré.\n\nPrvní známá zmínka o tomto onemocnění pochází z roku 1700 př. Kr. a je zachována na egyptském papyru, který uvádí:\n„… Je třeba použít recepis na mast s blahodárnými ochrannými účinky - vezmi listy akácie, semel je, utři na prášek a povař. Mastí namaž pruh jemného plátna a vlož jej do konečníku, který se v mžiknutí oka uzdraví.“ Hippokratova sbírka z roku 460 př. Kr. pojednává o způsobu léčby podobném modernímu podvazování gumovým páskem:\n„Podobně lze léčit hemoroidy jejich propíchnutím jehlou a utažením velmi silnou vlněnou nití, a nepřikládej obvaz ani žádnou mast, dokud neodpadnou, a vždy ponechej jeden netknutý; po uzdravení podávej nemocnému čemeřici.“ Popis hemoroidů se objevuje i v Bibli.\n\nCelsus (25 př. n. l. – 14 n. l.) popsal procedury podvázání a vyříznutí hemoroidů a pojednal o možných komplikacích. Galén byl obhájcem přerušení napojení tepen k žilám a tvrdil, že se tím dosáhne zmírnění bolesti i snížení rizika rozšíření gangrény. Sušrúta samhitá, (4. – 5. stol. n. l.) podává výklad podobný tomu Hippokratovu, nicméně klade větší důraz na čistotu rány. Ve 13. století evropští chirurgové, jako například Lanfranc z Milána, Guy de Chauliac, Henri de Mondeville a John z Ardene, dosáhli velkého pokroku v rozvoji chirurgických technik.\n\nSlovo „hemoroid“ pochází z latinského slova „hæmorrhoida –ae“, případně řeckých slov „αἱμορροΐς“ (\"haimorrhois\"), „náchylný ke krvácení“, „αἷμα“ (\"haima\"), \"krev\" + „ῥόος“ (\"rhoos\"), „proud, tok“, „ῥέω“ (\"rheo\"), „téct, proudit“.\n\nVnitřní a vnější hemoroidy se mohou projevovat odlišně. U mnoha osob se však objevuje kombinace obou typů. Krvácení dostatečně silné na to, aby způsobilo anémii, je vzácné a život ohrožující krvácení je ještě méně běžné. Mnoho lidí při problémech s hemoroidy cítí rozpaky a lékařskou péči často vyhledá až v případě pokročilých potíží.\n\nPokud nejsou trombotizované, působí obvykle vnější hemoroidy jen minimum problémů. Pokud však dojde k jejich trombotizaci, mohou být velmi bolestivé. Tato bolest nicméně ustupuje do 2 – 3 dnů, otok však může zmizet až za několik týdnů. Po zahojení může v místě zůstat kožní přívěsek. Pokud jsou hemoroidy velké a způsobují potíže s hygienou, mohou být příčinou podráždění okolní kůže a svědění v okolí řitního otvoru.\n\nVnitřní hemoroidy se obvykle projevují bezbolestným krvácením z konečníku během vyprazdňování či po ukončení stolice; krev je přitom jasně červená. Krev typicky pokrývá stolici, což je jev známý jako hematochezie, ulpívá na toaletním papíru nebo odkapává do toaletní mísy. Stolice samotná je obvykle zbarvena normálně. Mezi další symptomy může patřit hlenovitý sekret, perianální absces v případě vyhřeznutí hemoroidů skrz řitní otvor, svědění a fekální inkontinence. Vnitřní hemoroidy jsou obvykle bolestivé pouze v případě, že dojde k jejich trombotizaci nebo nekrotizaci.\n\nPřesná příčina vzniku symptomatických hemoroidů není známa. Má se za to, že svou roli hraje řada faktorů, mezi něž patří nepravidelné vyprazdňování (zácpa nebo průjem), nedostatek pohybu, faktory související s výživou (dieta s nízkým příjmem vlákniny), zvýšený nitrobřišní tlak (dlouhodobé tlačení, ascites, nitrobřišní tumor nebo těhotenství), genetické faktory, absence chlopní v hemoroidálních žilách a stárnutí. Mezi další faktory, u kterých se předpokládá, že riziko zvyšují, patří obezita, dlouhodobé sezení, chronický kašel a dysfunkce pánevního dna. Důkazy na podporu těchto souvislostí jsou však slabé.\n\nZvětšení hemoroidálních cév způsobuje také tlak plodu na břišní stěnu a hormonální změny během těhotenství. Příčinou zvýšeného nitrobřišního tlaku je i samotný porod. U těhotných žen je chirurgický zákrok na odstranění hemoroidů nezbytný jen vzácně, jelikož symptomy obvykle po porodu ustoupí.\n\nPolštářky hemoroidů jsou normální součástí lidského těla a patologickými se stávají pouze při vystavení neobvyklým změnám. V análním kanálu se nacházejí tři hlavní polštářky hemoroidů. Ty jsou běžně umístěny na levé postranní, pravé přední a pravé zadní straně kanálu. Nejsou tvořeny tepnami ani žilami, ale cévami nazývanými sinusoidy, vazivovou tkání a hladkým svalstvem. Oproti žilám sinusoidy ve svých stěnách nemají svalovou tkáň. Tato soustava cév je známa jako hemoroidální plexus.\n\nPolštářky hemoroidů jsou důležité pro zadržování stolice. Přispívají k 15–20 % závěrného tlaku řitního svěrače v klidovém stavu a chrání svaly řitního svěrače při průchodu stolice. Když se osoba sehne, nitrobřišní tlak vzroste a hemoroidové uzly zvětší svou velikost, čímž napomáhají uzavření řitního otvoru. Má se za to, že symptomy hemoroidů se projevují buď v důsledku sesunutí těchto cévních struktur nebo při nadměrném nárůstu žilního tlaku. Se symptomatickými projevy hemoroidů může souviset také zvýšený tlak řitního svěrače. Vznikají dva typy hemoroidů: v horní části hemoroidálního plexu hemoroidy vnitřní a ve spodní části hemoroidálního plexu hemoroidy vnější. Tyto dvě oblasti odděluje tzv. zubatá linie (linea dentata).\n\nHemoroidy jsou obvykle diagnostikovány na základě tělesného vyšetření. Vizuální vyšetření konečníku a okolní oblasti může odhalit vnější nebo vyhřezlé hemoroidy. Je rovněž možné provést vyšetření konečníku za účelem odhalení možných rektálních tumorů, polypů, zvětšené prostaty nebo abscesů. V některých případech je před tímto vyšetřením nutné provést náležité znecitlivění, ačkoli většina vnitřních hemoroidů bolest nezpůsobuje. Vizuální potvrzení vnitřních hemoroidů může vyžadovat anoskopii, tedy použití zařízení sestávajícího z duté trubičky a světla připevněného na jejím konci. Vnější a vnitřní hemoroidy se odlišují svou polohou vůči tzv. zubaté linii. U některých osob se mohou vyskytovat symptomatické projevy obou typů současně. Pokud osoba cítí bolest, jedná se pravděpodobněji o trhlinu řitního otvoru nebo o vnější hemoroid než o hemoroid vnitřní.\n\nVnitřní hemoroidy jsou ty, které vznikají nad zubatou linií. Jsou pokryty cylindrickým epitelem, v němž se nevyskytují receptory bolesti. V roce 1985 byly klasifikovány do čtyř stupňů v závislosti na míře jejich vyhřeznutí.\n\nVnější hemoroidy jsou ty, které se objevují pod zubatou linií, zvanou také linea pectinata. V části bližší dutině břišní jsou pokryty anodermem a v části vzdálenější pokožkou, přičemž obě oblasti jsou citlivé na bolest a teplotu.\n\nMnoho anorektálních problémů, včetně trhlinek, píštělí, abscesů, kolorektální rakoviny, rektálních křečových žil a svědění, vykazuje podobné symptomy a lze je nesprávně považovat za hemoroidy. Ke krvácení z konečníku může docházet i v případě kolorektální rakoviny a kolitidy i ve formě nespecifických střevních zánětů, divertikulózy a angiodysplazie. Pokud nemocný trpí anémií, měly by být uváženy další potenciální příčiny.\n\nK dalším onemocněním, která způsobují tvorbu tumorů v anální oblasti, patří kožní přívěsky, anální bradavice, výhřez konečníku, polypy a zbytnělé anální papily. Anorektální křečové žíly podobné hemoroidům mohou vznikat v důsledku zvýšené portální hypertenze (krevní tlak v portálním žilním systému), jedná se však o odlišné onemocnění.\n\nU trombotizovaných hemoroidů existuje riziko uvolnění trombu a zapříčinění tromboembolie, proto se místo jejich mechanického zastrkávání či masírování doporučuje chirurgické řešení, například incizí.\n\nDoporučována je řada preventivních opatření, mezi která patří vyhýbání se usilovnému tlačení při pokusu o vyprázdnění, prevence zácpy a průjmu buď příjmem potravy s vysokým obsahem vlákniny či dostatečným příjmem tekutin nebo příjmem doplňků stravy s vlákninou či dostatek pohybu (některé pohybové aktivity jsou však nevhodné, například jízda na kole). Rovněž se doporučuje trávit méně času pokusy o vyprázdnění, například nečíst si na toaletě, nezvedat těžká břemena nebo snížit tělesnou hmotnost (u osob s nadváhou). Nežádoucí je též konzumace alkoholu a pálivých jídel a kouření.\n\nKonzervativní léčba zpravidla sestává z podávání výživy bohaté na vlákninu, příjmu tekutin k udržení hydratace, podávání nesteroidních antiflogistik (NSAID), sedacích koupelí a odpočinku. Zvýšený příjem vlákniny vede k prokazatelně lepším výsledkům. Lze jej dosáhnout buď změnou skladby stravy či příjmem doplňků stravy bohatých na vlákninu. Důkazy pro blahodárnost sedacích koupelí během kterékoli fáze léčby hemoroidů však chybí. Pokud jsou sedací koupele využívány, jejich délka by neměla přesahovat 15 minut na jednu koupel.\n\nAčkoli je pro léčbu hemoroidů k dispozici mnoho lokálně působících přípravků a čípků, na podporu jejich používání existuje jen málo důkazů. Přípravky obsahující steroidy by neměly být používány déle než 14 dnů, jelikož mohou způsobovat ztenčování kůže . Většina přípravků obsahuje kombinaci aktivních účinných látek. Patří mezi ně bariérové krémy jako například vazelína nebo zinková běloba, analgetické přípravky (například lidokain) a vazokonstriktory (například epinefrin). Příznivý účinek flavonoidů je velmi často zpochybňován a navíc mají tyto látky potenciální vedlejší účinky. Symptomy obvykle ustupují po těhotenství, aktivní léčba je tudíž často odložena až na dobu po porodu.\n\nŘadu z nich lze provádět v ordinacích. Ačkoli jsou obecně bezpečné, ve vzácných případech může dojít k závažným nežádoucím účinkům, například k perianální sepsi.\n\nPokud konzervativní léčba a jednoduché procedury selhávají, je k dispozici řada chirurgických zákroků. S nimi je spojeno určité riziko komplikací, k nimž patří krvácení, infekce, zúžení konečníku a retence moči v souvislosti s blízkostí rekta k nervům močového měchýře. Rovněž může hrozit mírné riziko fekální inkontinence, zejména u tekutin; výskyt ohlášených případů se pohybuje v rozmezí 0 % a 28 %. Ektropium sliznice je další komplikací, ke které může dojít po hemoroidektomii (často společně s anální stenózou). V tomto případě dochází k odchlípnutí a vyhřeznutí anální sliznice z konečníku podobnému velmi mírné formě výhřezu konečníku.\n\nPo vyřešení akutního stavu, po rekonvalescenci, lze doporučit cílenou prohlídku, například anoskopii: Například po incizi trombů z jednoho vyhřezlého vnějšího hemoroidu má smysl prohlédnout a ověřit stav i zbývajících dvou vnějších hemoroidů a zároveň i stav vnitřních, zda se podobná potíž již nezačala rozvíjet i na nich, byť se třeba ještě nezačala projevovat.\n\nUrčit, jak běžně se hemoroidy v populaci vyskytují, je obtížné, jelikož mnoho osob trpících tímto problémem nevyhledá zdravotní péči. Má se však za to, že v určitém okamžiku života symptomatické hemoroidy postihují nejméně 50 % populace Spojených států amerických; obecně touto nemocí trpí přibližně 5 % této populace. Výskyt je u obou pohlaví přibližně stejný. Nejvyšší počet případů se vyskytuje u osob ve věku mezi 45 a 65 lety. Hemoroidy jsou běžnější u europoidní populace a u osob s vyšším socioekonomickým postavením. Dlouhodobé výsledky jsou obecně dobré, ačkoli u některých osob může docházet k návratu symptomatických epizod. Pouze malé procento případů v konečném důsledku vyžaduje chirurgický zákrok.\n"}
{"id": "22375", "url": "https://cs.wikipedia.org/wiki?curid=22375", "title": "Metoda násobení základem", "text": "Metoda násobení základem\n\nMetoda násobení základem je metoda určená pro převod desetinných čísel mezi soustavami. Metoda je určena pro čísla menší než 1 a spočívá v opakovaném násobení základem cílové soustavy a sepisování číslice na pozici jednotek.\n\nMějme číslo formula_1 v soustavě o základu formula_2 na formula_3 platných číslic vyjádřené polynomem jako\n\nChceme jej vyjádřit v soustavě o základu formula_6 jako\n\nVztah lze přepsat podle základu soustavy, do které chceme číslo převést tak, aby se základy vyskytovaly bez mocnin\n\nPostupně tedy násobíme číslo formula_1 základem formula_6 a dostaneme první desetinnou číslici formula_11 (číslici sepíšeme) a nový dílčí součin formula_12\n\nDalším násobením dostaneme formula_14 atd. Postup opakujeme do požadované přesnosti nebo dokud není dílčí součin nulový. Dostaneme desetinné číslo zapsané pozičně.\n\nPřevod čísla formula_15 do binární soustavy.\n\nTedy formula_16\n\n"}
{"id": "22378", "url": "https://cs.wikipedia.org/wiki?curid=22378", "title": "Dvořákův platan", "text": "Dvořákův platan\n\nDvořákův platan je památný strom v Karlových Varech pojmenovaný po skladateli Antonínu Dvořákovi. Platan javorolistý (\"Platanus hispanica\") je široce rozložitý strom s nízkým tlustým kmenem, který stojí samostatně před Sadovou kolonádou v Dvořákových sadech poblíž sochy Antonína Dvořáka. Obvod jeho kmene měří 472 cm a výška stromu je 22 m (měření 2004).\n\nPlatan je chráněn od roku 1985 pro svůj vzrůst a dendrologickou hodnotu.\n\n\n"}
{"id": "22379", "url": "https://cs.wikipedia.org/wiki?curid=22379", "title": "ISO 639-1", "text": "ISO 639-1\n\nISO 639-1 je první část mezinárodního standardu ISO 639 definujícího kódy jazyků. Tato norma sestává ze 136 dvoupísmenných kódů. Například čeština je identifikována kódem cs, angličtina en (podle \"English\"), němčina de (\"Deutsch\"). Kódy jsou definovány pro většinu hlavních světových jazyků; norma nezahrnuje strojové jazyky (např. programovací), ale obsahuje i některé umělé jazyky (esperanto s kódem eo či interlingua s ia). Tento standard tvoří podmnožinu standardu ISO 639-2 (který používá trojpísmenné kódy).\n\nKódy ISO 639-1 jsou tvořeny dvěma písmeny anglické abecedy, přičemž je snaha o přidělení zapamatovatelných kódů vycházejících z pojmenování jazyka v něm samém (to však neplatí u všech jazyků; u některých starších kódů je východiskem anglické pojmenování, např. japonština používá kód ja). Registrační autoritou pro kódy ISO 639-1 je Infoterm (International Information Center for Terminology).\n\nStandardem se stal v roce 2002, ale jako návrh existoval již několik let předtím. Kódy ISO 639-1 tvoří základ kódů IETF, které byly zavedeny v březnu 1995 v (a dále aktualizovány v z ledna 2001 a v ze září 2006). V Česku byl standard v říjnu 2003 převzat jako ČSN ISO 639-1 (01 0182).\n\n\n"}
{"id": "22381", "url": "https://cs.wikipedia.org/wiki?curid=22381", "title": "Cedr Na Balkáně", "text": "Cedr Na Balkáně\n\nCedr Na Balkáně je památný strom v jihozápadní části Vysočan ležící v Praze 3, parcela č. 1919/1, v areálu tenisových kurtů TJ Spoje, ul. Na Balkáně 990/21a. Tento cedr atlaský (\"někdy i cedr atlantský, Cedrus atlantica\") patří mezi památnými stromy k mladším – odhadované stáří je jen 110 let.\n\n\nStrom je dvoják, zdravý, nepoškozený. Údržba - redukce postranních větví rostoucích do plotu (2002).\n\nCedr Na Balkáně je asi 550 m od zastávky MHD Chmelnice. Byl přivezen jako semenáček z Holandska, v rámci činnosti Dendrologické společnosti, která vznikla v roce 1908 ve Vídni pro podporu zahradního umění a nauky o dřevinách v Rakousku-Uhersku.\n\nV Praze se můžeme s cedry setkat poměrně vzácně a cedr Na Balkáně je jediným památným cedrem na území Prahy. Navíc tu jde o méně se vyskytující druh – obvyklejší jsou v naší oblasti cedry libanonské (\"Cedrus libani\"): atlaský cedr pochází z pohoří Atlas na území Maroka a Alžírska, zatímco libanonský cedr je rozšířen především na Blízkém východě v Libanonu, Sýrii, Turecku a na Kypru (pozoruhodný libanonský cedr, vícekmen s rozložitou korunou vysazený někdy po roce 1913, roste v ulici U dubu v Praze 4 a je jedním z nejmohutnějších cedrů v ČR).\n\nAtlaský cedr Na Balkáně je také zatím jediným památným stromem v Praze 3 (2019).\n"}
{"id": "22383", "url": "https://cs.wikipedia.org/wiki?curid=22383", "title": "Bambasův dub", "text": "Bambasův dub\n\nBambasův dub je památný strom na louce u bývalého zámečku Spiegel u silnice nedaleko Arnoltova na severozápadní hranici CHKO Slavkovský les. Solitérní dub letní (\"Quercus robur\") má měřený obvod 470 cm, výšku 30,5 m (měření 2003) a odhadovaný věk je 300 let. Za památný byl vyhlášen v roce 1994 pro svůj věk, vzrůst, estetickou hodnotu a jako krajinná dominanta.\nJe zároveň uveden na seznamu významných stromů Lesů České republiky.\n\n\n"}
{"id": "22384", "url": "https://cs.wikipedia.org/wiki?curid=22384", "title": "Cluster", "text": "Cluster\n\nCluster či klastr může být označení pro:\n\n"}
{"id": "22385", "url": "https://cs.wikipedia.org/wiki?curid=22385", "title": "Svinesundský most", "text": "Svinesundský most\n\nSvinesundský most (švédsky \"Svinesundsbron\"; norsky \"Svinesundsbroen\") je jméno dvou mostů přes mořskou úžinu Svinesund, která je přirozenou hranicí mezi Norskem a Švédskem. Po mostech vede evropská silnice E6.\n\nStarší, dvoupruhový most (\"Gamla Svinesundsbron\") je dlouhý 420 metrů, vysoký 58 metrů a stavěl se v letech 1939 až 1942. Je v provozu od roku 1946.\n\nNový, čtyřpruhový most (\"Nya Svinesundsbron\") byl otevřen 10. června 2005 za přítomnosti švédského i norského královského páru. (Původně se plánovalo otevření již 7. června při stém výročí osamostatnění Norska). Je to nejdelší jednoobloukový most světa. Je dlouhý 704 metrů, samotnou úžinu překračuje díky 247 m dlouhému betonovému oblouku vysokému 92 metrů s mostovkami 61 metrů na mořskou hladinou.\n\n"}
{"id": "22386", "url": "https://cs.wikipedia.org/wiki?curid=22386", "title": "Rizikový faktor", "text": "Rizikový faktor\n\nRizikovým faktorem se v lékařství myslí takový faktor v životosprávě či životním prostředí, jehož přítomnost zvyšuje pravděpodobnost objevení se zdravotní komplikace, resp. jehož přítomnost obecně zvyšuje rozsah a závažnost s ním spojených zdravotních komplikací. Omezování rizikových faktorů je důležitou součástí prevence a léčby.\n\nRizikový faktor (risk faktor = RF) je faktor zvyšující riziko onemocnění. Prokázat, že něco je rizikem, může jen Epidemiologická studie. (Úvahy nad tím, že nezdravý životní styl je riskantní, nemá s RF nic společného.)\n\nNapříklad hodnota RF u kouření a rakoviny plic se pohybuje dle expozice a typu studie mezi hodnotami 4 až 11. To znamená, že skupina kuřáků má 4x až 11x větší šanci onemocnět rakovinou plic. \n\nUkazatele rizika (Risk markers) jsou biologické nebo neuropsychologické (Neuropsychologie) rysy, často dané geneticky, které určí míru rizika onemocnění. U jedince nemusí mít na vznik onemocnění žádný vliv.\n\nNapříklad u pilotů letadel je záznam o braní drog a četnost těchto záznamů ukazatel rizika pro společnost. V konkrétním případě však nemusí mít na výskyt nehod u pilota žádný vliv.\n\nKauzalita (epidemiologie) je podstatou moderního pojetí nemoci.\n\nNa jedné straně je příčina nemoci (zdravotního stavu), na druhé následek. Spojitost mezi nimi (asociace) se dá vypočítat. Příčina je rizikový faktor, asociace je hodnota RF. Jak složitý je tento vztah, ukazuje multikauzalita. \n\nPrvní doložený výpočet asociace mezi příčinou a následkem provedl John Snow při choleře v Londýně v roce 1854. Jím vypočítané absolutní riziko se nazývá IR (incidence rate) a byl to počet mrtvých lomeno populace v riziku. Největší RF měla studna na Broad Street, tu považoval za zdroj epidemie.\n\n1.Kohortová studie\n\nje nejpřesnější vyjádření RF. Jejím výstupem je relativní riziko RR (Ratio Risk neboli Relative Risk).\nDo studie vstupuje kontrolní skupina (nemá zkoumané riziko) a stejně velká kohorta jedinců, které mají dané riziko. Studie může trvat i mnoho let, poté se vypočítá RR.\n\nRR se vypočítá jako procento jedinců ve skupině s rizikem, kteří onemocní, lomeno procento jedinců v kontrolní skupině, kteří onemocní. Tím je stanoveno, kolikrát je víc nemocných s rizikem než bez něj. Rizikový faktor RF je v tomto případě roven RR. Kohortové studie vyčíslí nové RF.\n\n2.Studie případů \n\nje nejrychlejší vyjádření RF. Není natolik přesné jako u kohortové studie, ale má svou vypovídací hodnotu. Výstupem je šance onemocnění OR (odds ratio). Lékař v ordinaci si vezme karty všech nemocných na jednu diagnózu a rozdělí je na dvě skupiny. V jedné jsou pacienti se zkoumaným rizikem (například kuřáci) ve druhé bez rizika (nekuřáci). Poté si vezme karty všech ostatních klientů (nemají zkoumanou nemoc) a opět je rozdělí na hromádku s rizikem a bez rizika (na kuřáky a nekuřáky). OR vypočítá jako poměr nemocných lomeno zdravých. V čitateli jsou nemocní s rizikem lomeno nemocní bez rizika, ve jmenovateli jsou zdraví s rizikem lomeno zdraví bez rizika. Šance onemocnění (OR) je ukazatel vypovídající o RF. Studie případů ověřují hypotézu, zda zkoumané riziko skutečně zvyšuje výskyt nemoci. \n\n3.Prevalenční studie neboli průřezová studie (Cross-sectional study)\n\nje nejaktuálnější vyjádření RF. Výpočet prevalence nebo incidence lze provádět každý rok a to z velkého množství dat. Výstupem je například Prevalenční poměr (PR= Prevalence Racio). Je to prevalence nemocných s rizikem lomeno prevalence nemocných bez rizika. Upřesňuje RF, který byl již v minulosti definován.\n\n4.Meta analýza\n\nje nejreprezentativnější vyjádření RF. Kombinací mnoha vědeckých prací dokážeme vyčíslit RF s využitím reprezentativního vzorku populace, přitom minimalizujeme bias (epidemiologie), zvýšíme sílu a přesnost epidemiologické studie.\n\n\"Příklad:\" \nU paratuberkulózy skotu byly na základě tisíce vědeckých prací sestaveny tabulky rizik a pomocí nich návod na minimalizaci epidemiologických rizik.\n\nKaždá věková skupina má svůj RF onemocnění, ten je rozdělen na konkrétní rizika. Například v den porodu je pro tele rizikem znečištěné místo porodu (RF=10). Druhé riziko je, když se na stejném místě telí více krav (RF=10). Třetí riziko je, když se na stejném místě vyskytují nemocná zvířata (RF=10). Čtvrté riziko je, když má matka vemeno ušpiněné trusem (RF=10). Takovýchto rizik je v den porodu celkem 8. U každého existuje i expozice, tedy míra rizika - například vemeno matky může být zcela čisté (RF=0) zašpiněné z 50% (RF=5), zcela pokryto trusem (RF=10). Rizikových skupin je skotu dle věku celkem 5 plus dalším rizikem jsou nákupy cizích zvířat. Maximální riziko v hodně zanedbaném stádě tak může dosáhnout až RF=276. Samotná minimalizace epidemiologických rizik zabrání přenosu paratuberkulózy, sníží prevalenci nemoci ve stádě až pod 5%.\n\nOdhalení rizik a jejich důkaz je u jediné nemoci celoživotní práce pro mnoho týmů odborníků. \n\nAbsolutní riziko (absolute risk) udává šanci onemocnění. Klasickým ukazatelem je prevalence nebo incidence nemoci v populaci. Určí nám šanci onemocnění v procentech. Musí se vztáhnout na prověřovanou dobu, místo a cílovou skupinu. Absolutní rizika se sledují v deskriptivní epidemiologii, hlavní jsou mortalita, morbidita, natalita.\n\n\"Příklad:\" V USA onemocní za život 12 žen ze 100 rakovinou prsu. Absolutní riziko onemocnění pro ženy v USA za život je 12%.\n\nRelativní riziko (relative risk) udává šanci onemocnění skupiny s rizikem v porovnání se skupinou bez rizika. Klasickým ukazatelem je hodnota RF.\n\nRelativní rizika se počítají u kohortových studií (RR - racio risk = relativní riziko) u sdudií případů (OR - odds racio = šance onemocnění) u prevalenčních studií neboli průřezových (PR - prevalence racio = prevalenční poměr).\n\nRelativní rizika se počítají v analytické epidemiologii, udávají hodnotu RF.\n\n\"Příklad:\" Kuřačky mají o 25% větší šanci onemocnět rakovinou prsu než nekuřačky. Relativní riziko je 25%.\n\n"}
{"id": "22389", "url": "https://cs.wikipedia.org/wiki?curid=22389", "title": "Dělitelnost", "text": "Dělitelnost\n\nDělitelnost je vlastnost celých čísel. Celé číslo \"p\" je dělitelné nenulovým celým číslem \"q\" (číslo \"q\" dělí \"p\") právě tehdy, když \"p\" je celočíselným násobkem \"q\", tj. jestliže existuje takové celé číslo \"k\", pro které platí, že\n\nNapř. číslo 27 je dělitelné třemi, neboť 27 = 9 · 3. Jiná definice: \"p\" je dělitelné \"q\", jestliže zbytek po dělení formula_1 je nula.\n\n\n\n\n\nCelé číslo dělitelné dvěma se nazývá \"sudé\". Pokud číslo není sudé, nazývá se \"liché\".\n\nPřirozené číslo větší než 1, které je dělitelné pouze číslem 1 a samo sebou, se nazývá \"prvočíslo\". Přirozené číslo větší než 1, které není prvočíslem, se nazývá \"složené číslo\".\n\nPro každé přirozené číslo \"a\" větší jedné existuje alespoň jedno prvočíslo \"p\", které dělí \"a\". Pokud navíc \"a\" je složené, tak formula_5.\n\nDůkaz je následovný:\n\nMnožina dělitelů \"a\" bez 1 je konečná, nechť tedy \"p\" je její minimum. Pokud \"a\" je prvočíslo, tak \"a\" = \"p\", tím pádem existuje prvočíslo, které dělí \"a\".\n\nPokud \"a\" je složené, tak \"p\" je prvočíslo. Tento fakt lze dokázat sporem. Předpokládejme, že \"p\" není prvočíslo. Potom \"p\" = \"q\" · \"r\" (1 < \"q\" < \"p\" < \"a\").\nOvšem pokud \"p\" dělí \"a\" a \"q\" dělí \"p\", tak \"q\" dělí \"a\". Avšak 1 < \"q\" < \"p\", což odporuje faktu, že \"p\" je nejmenší dělitel \"a\" větší jedné. Z toho vyplývá, že \"p\" je prvočíslo.\n\nZbývá dokázat, že formula_5.\n\nNechť \"a\" = \"p\" · \"k\" ( \"k\" ∈formula_7). Platí \"p\" ≤ \"k\" · \"p\" ≤ formula_8,\n\"p\" · \"k\" = \"a\" ≤ formula_8\n\nformula_10\n\nPrvočíslo, které dělí číslo \"p\", se nazývá \"prvočinitel\". Každé složené číslo lze napsat jako součin prvočinitelů. Tento zápis (pokud nebereme v úvahu pořadí prvočinitelů) je pro každé číslo jedinečný (viz faktorizace).\n\nKaždé prvočíslo s výjimkou čísla 1 má jen 2 dělitele; sebe samo a 1. Číslo 1 má jen sebe samo a tudíž má exkluzivní postavení, není ani prvočíslem ani číslem složeným.\n\nDvě čísla se nazývají soudělná, když mají společného dělitele většího než 1.\nPokud takového dělitele nemají, pak se nazývají nesoudělná.\n\nNásledující tabulka obsahuje kritéria dělitelnosti celých čísel v desítkové číselné soustavě, která umožňují snadno zjistit, je-li celé číslo dělitelné malým číslem \"q\". Pokud je kritériem dělitelnost výsledku nějakého postupu, lze na něj opět použít stejný postup.\n\nLibovolné kritérium dělitelnosti lze zapsat jako ciferný součet s vahami — číslo \"x\" je dělitelné prvočíslem \"n\" právě když Σ \"αa\" je dělitelné \"n\", kde \"x\"   =   \"a\" + 10\"a\" + 100\"a\" + 1000\"a\" + …+10\"a\", neboli je zapsáno v poziční soustavě se základem 10.\n\nJednotlivé váhy v ciferném součtu jsou řešení jednoduchých kongruencí formula_11. Řešení jsou tedy zbytky po dělení 10/\"n\".\n\nNapříklad číslo \"x\" je dělitelné 17 právě když \"a\" − 7\"a\" − 2\"a\" − 3\"a\" + 4\"a\" + 6\"a\" − 8\"a\" + 5\"a\" − \"a\" + 7\"a\" + 2\"a\" + 3\"a\" − 4\"a\" − 6\"a\"\n+ 8\"a\" − 5\"a\" + \"a\" … je dělitelné 17.\n\n"}
{"id": "22391", "url": "https://cs.wikipedia.org/wiki?curid=22391", "title": "Jan Bosco", "text": "Jan Bosco\n\nSvatý Jan Bosco, resp. Don Bosco (někdy česky psán jako Bosko), vlastním jménem Giovanni Melchiorre Bosco, (15./16. srpen 1815, Castelnuovo d'Asti, dnes Castelnuovo Don Bosco, Itálie – 31. leden 1888, Turín) byl italský katolický kněz, světec, vychovatel, zakladatel a první hlava Salesiánů Dona Bosca. V roce 1989 byl Janem Pavlem II. prohlášen za \"Otce a učitele mládeže\".\n\nPodle oficiálního záznamu v matrice se Jan Bosco narodil 16. srpna 1815 v Becchi, jednom z kantonů Morialda, které bylo jednou z místních částí Castelnuova d'Asti (dnes Castelnuovo Don Bosco). On a jeho matka však vždy tvrdili, že se narodil 15. srpna - tedy v den slavnosti Nanebevzetí Panny Marie.\n\nBoscův otec František a matka Markéta byli rolníci. Bosco měl ještě dva starší bratry – Antonína, kterého měl jeho otec z prvního manželství, a Josefa. Otec však v roce 1817 zemřel a Bosca tak vychovávala jen matka. Smrt otce byla pro rodinu velkou tragédií, neboť v tu dobu navíc sucho zničilo úrodu a byl velký problém se uživit. Když mu bylo devět let, chtěla ho matka poslat do školy, ale nejstarší bratr Antonín protestoval, protože ho bylo potřeba na poli. Nakonec Bosco školu navštěvoval v zimě a v létě chodil pracovat.\n\nV té době měl svůj první mystický zážitek – sen, ve kterém se mu, podle jeho slov, zjevil muž zahalený v bílém plášti s oslnivě zářícím obličejem. Poté se objevila i matka toho muže, dali se s Boscem do řeči a vysvětlili mu, že musí krotit ostatní chlapce a vychovávat je.\n\nAby zaujal chlapce z okolí, naučil se Bosco různá akrobatická čísla a pořádal pro chlapce představení. Než však představení začalo, vyzval je ke společné modlitbě a zpěvu písní. Poté zopakoval kázání, které slyšel na mši svaté, a které si díky své výborné paměti slovo od slova pamatoval.\n\nBosco se jednou účastnil programu misionářů v Buttiglieře. Při návratu domů se s ním dal do řeči kněz Don Calosso. Měl pochybnosti o tom, zda si Bosco z kázání něco zapamatoval. Poté, co mu Bosco odříkal přesně celé kázání, byl Calosso ohromen a nabídl mu, že mu zajistí studium. Do školy začal chodit ke konci roku 1830. Měl ji však dvacet kilometrů od domova a docházení tak bylo obtížné. Navíc se ve škole učil věci, které již uměl, a tak bylo rozhodnuto, že se přestěhuje do Chieri a bude studovat tam. Začal chodit rovnou do vyšší třídy, ale i tak byl ze spolužáků nejstarší. Po celou dobu studia měl školu vždy bezplatně, protože dostával stipendium – jako žák s nejlepším prospěchem ze třídy. Během studií se kolem něj vytvořila skupina chlapců, s kterými se společně modlil a rozmlouval nad věroučnými otázkami. Po dokončení studií se rozhodl stát se knězem a vstoupil do semináře.\n\nPo vysvěcení na kněze začala Boscova hlavní činnost. Po poradě se svým duchovním patronem donem Cafassem (později blahořečeným) započal svou kněžskou práci v Turíně a práci v útulku a nemocnici svaté Filomény. Začali se kolem něj shromažďovat chlapci a brzy jich v jeho skupině bylo už více než sto. Místa, kde se scházeli, už byla příliš těsná, a tak Bosco hledal nové, kde by mohl vytvořit oratoř. V té době měl další mystický zážitek, který ho nasměroval v jeho dalším působení.\n\nPoté, co našel vhodnou kapli, založil 8. prosince 1844 svou první oratoř – oratoř svatého Františka Saleského. Bosco se v ní zaměřoval především na problematické mladíky, kteří byli propuštěni z vězení apod. Přijal do ní však i několik vzorných a vzdělaných chlapců, aby byli ostatním příkladem. Mnoho chlapců bylo negramotných a málo vzdělaných, a tak se Bosco rozhodl, že je bude sám vyučovat. Za tím účelem napsal i několik učebnic a založil i večerní školu. Bosco měl k práci několik pomocníků a později se pečovateli stávali i chlapci, které oratoř vychovala. Počet chlapců stále narůstal a tak byly založeny další oratoře. Druhá, zasvěcená svatému Aloisovi, roku 1847, a o něco později třetí, která byla zasvěcena Andělu strážnému.\n\nZe začátku se oratoř setkávala s problémy, které je často donutily změnit místo, kde se scházeli. Za první dva roky se stěhovali hned několikrát. Bosco musel dokonce pronajmout louku a scházeli se alespoň venku. Chlapců bylo již kolem 400. V okolí se objevovaly obavy z vyvolání povstání. Policejní náčelník doporučil Boscovi oratoř rozpustit, majitelé louky přestali Boscovi louku pronajímat. O jeho oratoři se však doslechl Francesko Pinardi a prodal Boscovi kostelík. Malou kapli vysvětili 12. dubna 1846. Městský markýz Cavour však považoval shromáždění za nebezpečné a dal příkaz ho rozpustit. Tento příkaz však zrušil král Karel Albert Sardinský. Dal pouze příkaz, aby shromáždění hlídali strážníci. Zanedlouho markýz zemřel a strážníci byli odvoláni.\n\nV roce 1848 vydal král Karel Albert ústavu, která mimo jiné udělovala svobodu židům a protestantům. Bosco popsal tehdejší situaci takto: „Mnozí si mysleli, že spolu s ústavou je poskytnuta i svoboda dělat dobré či zlé, jak se komu zlíbí... V těch dnech mladé lidi ovládlo jakési šílenství. Shromažďovali se na různých místech ve městě, na ulicích a náměstích, a napadali kněze a kostely. Každá urážka náboženství byla považována za „vydařený kousek“. I Bosco byl několikrát napaden. Později na něj byly i páchány atentáty (pokus o zastřelení, otrávení, umlácení, ubodání), všechny však neúspěšně.\n\nVálka Piemontu proti Rakousku, která vypukla r. 1848, vyvolala otřes v celé Itálii. Veřejné školy byly zavřeny. Semináře, zejména v Chieri a Turíně, obsadili vojáci, takže seminaristé diecéze zůstali bez domova a bez učitelů. Dům oratoře se na téměř dvacet let stal diecézním seminářem. V této době také prošla oratoř asi největší krizí. Pod vlivem nekatolických myšlenek v okolí mnoho chlapců z oratoře odcházelo. Někteří se později sice opět vrátili, ale někteří už ne.\n\nJak Boscova oratoř rostla, nabízela se otázka, co budou chlapci dělat dále a jak bude dílo pokračovat. Bosco chtěl docílit toho, aby mohl sám ve svém ústavu vychovávat kněze, kteří by později zůstávali a neodcházeli jinam. To se mu však dlouho nedařilo a kněží odcházeli do jiných seminářů a pak byli biskupy posíláni do různých míst. Na Bosca naléhali i lidé z jeho okolí, Dokonce i Urban Rattazzi, ministr spravedlnosti, který prosadil protiřeholní zákony, mu roku 1847 řekl: „Milý Done Bosco, přeji vám dlouhý život, velmi dlouhý, abyste mohl vyučovat a vychovávat tolik chudých chlapců. Ale ani vy nejste nesmrtelný! Co bude z vašeho podniku po vás?\" aby zajistil své dílo do budoucnosti a vychoval si nástupce.\n\nRoku 1857 Bosco začíná psát stanovy nové kongregace zasvěcené sv. Františku Saleskému. V roce 1858 navštěvuje poprvé papeže Pia IX. a představuje mu své dílo. Papež ho vyzývá, aby své zážitky sepsal (tento požadavek během dalších let ještě opakuje, až paměti v letech 1873–75 Bosco napsal). Dne 18. prosince 1859 úředně vzniká salesiánská kongregace – Společnost sv. Františka Saleského (dnes Salesiáni Dona Bosca). I s Boscem má 18 členů. Kongregace však ještě není církevně schválena. Bosco schválení považuje v podstatě za formalitu. V Římě se však proti Boscovi ozývají i kritické hlasy a někteří představitelé církve, zejména nový turínský arcibiskup Gastaldi, s jeho dílem nesouhlasí. Bosco se ještě několikrát vydává do Říma přesvědčovat své odpůrce. Po letitých snahách, které byly přerušeny i prvním vatikánským koncilem se nakonec Bosco dočkal; 1. března 1869 je schválena tzv. \"Zbožná salesiánská společnost\" a konečně 3. dubna 1874 Svatý stolec definitivně schvaluje \"Stanovy Salesiánské společnosti\".\n\nV roce 1871 bylo v Itálii již 15 ústavů. Brzy začaly vznikat další ve Francii, Španělsku a Jižní Americe. Společnost nadále rychle rostla.\n\nAčkoliv z počátku Bosco odmítal zakládání podobných institucí pro dívky, 5. srpna 1872 dal vzniknout Kongregaci Dcer Panny Marie Pomocnice. Tu nakonec doplňuje poslední třetí větev – Salesiáni pomocníci – v roce 1876, kteří jsou tvořeni laiky (terciáři).\n\nV roce 1934 bylo na světě celkem 730 výchovných ústavů řízených salesiány, 725 salesiánkami a přes 5000 různých školských zařízení. K 31. 12. 1998 bylo komunit salesiánů 1809, salesiánek pak 1603. Z toho nejvíce v Evropě a poté v Jižní Americe; salesiáni působili ve 122 zemích, měli 97 biskupů, z toho 5 kardinálů.\n\nSalesiáni brzy započali také činnost misionářskou, která dále pokračovala – zejména v Jižní Americe. První misionáře Bosco vybral, připravil a vyslal roku 1875 a to na jih Argentiny do oblasti divošských kmenů. Misie se rychle rozrůstaly a salesiáni se zařadili mezi velké misionářské společnosti. Pokřesťanštili Ekvádor, roku 1894 se dostali i k indiánským kmenům, zvláště Bororos, kde roku 1914 vzniklo i biskupství. Působili také kolem řeky Rio Negro v Brazílii. Roku 1924 se vydali k indiánským kmenům Paraguaye a v roce 1927 navštívili Amazonskou nížinu. Od roku 1911 působili také na africkém kontinentu, jmenovitě v Kongu.\n\nBosco byl již za svého života velmi známý a populární a to nejen v Itálii. Když pak 31. ledna 1888 ve věku 72 let zemřel, vzbudila jeho smrt v Turíně a okolí veliký rozruch. Obchodníci zavírali své podniky „pro smrt Jana Bosca”. Na jeho pohřeb přišlo okolo 40 000 lidí. Brzy se ozývaly hlasy po jeho svatořečení. Začalo se s vyšetřováním. Proti však byli někteří vysocí představitelé církve, i někteří kardinálové. Proces však nakonec dopadl pro Bosca kladně, roku 1929 byl papežem Piem XI. beatifikován a na velikonoční neděli 1934 kanonizován. Papež Jan Pavel II. ho pak 24. ledna 1989 prohlásil za \"Otce a učitele mládeže\".\n\nBoscovo dílo tvoří jednak mnoho článků a časopisů a pak asi 130 různých svazků. Mezi nimi byla díla jak katechetická, tak i historická, populárně-vědecká, životopisná, ale i několik povídek a divadelních her. Nakonec mezi lety 1873–75 napsal paměti prvních čtyřiceti let svého života.\n\nBosco původně začal psát (v r. 1844), aby vyvážil tiskoviny nepřátelské katolictví, které začaly vycházet. Za tímto účelem vydával např. měsíčník \"Katolické čtení\" či letáky \"Co má vědět katolík\". Prvními jeho literárními díly byly životopisy. Během svého života je napsal např. o papežích od sv. Petra až po Silvestra I., o Dominiku Saviovi, o Piu IX. a dalších. Po zavedení metrické soustavy v Itálii v roce 1845 vydal Bosco učebnici \"Desítková metrická soustava ve zkratce\" a přidal ještě divadelní frašku \"Desetinná soustava na trhu\". Roku 1856 napsal učebnici \"Dějepis italský\", kterou chtěl dokonce ministr Lanza zavést na státní školy. Požadoval však, aby Bosco změnil několik míst knihy. Ten však odmítl se slovy: „Nebudu otrocky chválit a zbaběle tupit. Jde mi o pravdu a ne o pochvalu. Záměr se tedy neuskutečnil. Jeho velkým dílem pak byly šestidílné \"Církevní dějiny\".\n\nBosco také založil svoji vlastní tiskárnu. Ta se postupně rozrůstala, i po jeho smrti, a salesiáni stále vlastní mnoho nakladatelství. U nás např. nakladatelství Portál.\n\nSvoji metodu výchovy nazval Bosco preventivní systém. Ten pak stojí na třech pilířích:\n\nBosco s chlapci hrál mnoho her a provozoval hudbu. Vždy se však také modlili, účastnili se mše svaté apod.\n\nNěkteré výpovědi dona Bosca o výchově:\n\n\n\nHeslem Dona Bosca bylo (a heslem salesiánů dosud je) latinské Da mihi animas, cetera tolle (česky \"Dej mi duše, ostatní si vezmi\"). Sv. Don Bosco jím chtěl vyjádřit, že důležité je pouze spasit lidské duše (zejména zanedbaných chlapců z ulic, jimž se věnoval), ostatní je podřadné. Pomyslně oslovován je zde Ďábel. Tato věta se nachází i ve Starém zákoně (Gn 14, 21): \"Dixit autem rex Sodomorum ad Abram da mihi animas cetera tolle tibi.\" (Vulgáta; ve znění ČEPu: „Pak řekl Abramovi král Sodomy: ,Dej mi lidi, a jmění si nech.‘“).\n\nSám don Bosco vystavěl několik kostelů, které se nyní těší zájmu právě díky němu. Např. kostel sv. Jana Evangelisty v Turíně; na popud Lva XIII. dostavěl kostel Božského Srdce v Římě, kde je i socha Pia IX., držící v ruce listinu schvalující salesiánskou kongregaci. Na podstavci je nápis: „Papeži Piovi IX., druhému otci salesiánskému, postavili synové.“ Zejména však vybudoval chrám Panny Marie Pomocnice v Turíně, kde je i Boscův hrob. Památka Jana Bosca připadá na 31. leden. Znázorňován je v kněžském rouchu, často má u sebe chlapce.\n\nDon Bosco je světec, o kterém je zachováno velmi mnoho svědectví zázračných činů, které měl vykonat. Některé popisuje i on sám (např. rozmnožení hostií, čtení ve svědomí druhých), mnohé z nich popisují členové ústavu či životopisci. Tak např. chovanci popisovali, že ve zpovědnici, když si nevzpomínali na své hříchy, jejich hříchy všechny řekl. Údajně byl spatřen na místě, ve kterém se v danou dobu nenacházel – tzv. bilokace. Několikrát prý předpověděl i brzkou nečekanou smrt některého chlapce a jsou mu přisuzovány i další jasnovidecké schopnosti. Na jeho modlitbu se údajně mnoho lidí náhle a nečekaně vyléčilo, což zapříčiňovalo i jejich následné štědré dary pro účely kongregace.\n\n\n\n"}
{"id": "22392", "url": "https://cs.wikipedia.org/wiki?curid=22392", "title": "Durynsko", "text": "Durynsko\n\nSvobodný stát Durynsko (německy \"Freistaat Thüringen\") je spolková země ležící v samém středu Spolkové republiky Německo o rozloze 16 173 km² a 2,155 mil. obyvatel, jejíž hlavním městem je Erfurt.\n\nNa východě a jihovýchodě hraničí se Svobodným státem Sasko (délka hranice 265 km), na severu a severovýchodě se Saskem-Anhaltskem (296 km), na severozápadě s Dolním Saskem (112 km), na západě s Hesenskem (270 km) a na jihu se Svobodným státem Bavorsko (381 km). Největší vzdálenost od severu k jihu je 160 km, od západu k východu pak 198 km.\n\nDurynskem procházejí dálnice A4, A9, A38, A71 a A73. Na dálnici A4 leží od západu na východ města Eisenach, Gotha, Erfurt, Výmar, Jena a Gera.\n\nDíky svému lesnímu bohatství je Durynsko nazýváno \"„Zeleným srdcem Německa\"\". K nejdůležitějším durynským řekám patří Sála \"(Saale)\", Ilm, Werra, Unstruta \"(Unstrut)\" a Bílý Halštrov \"(Weiße Elster)\".\n\nJihu Durynska dominuje pohoří Durynský les \"(Thüringer Wald)\", procházející zemí od Eisenachu k Sonnebergu. Severně od něj se rozkládá Durynská pánev \"(Thüringer Becken)\". Na Durynský les navazuje na východě Durynská břidličná vrchovina \"(Thüringer Schiefergebirge)\". Ze severu zasahuje do Durynska pohoří Harz. K dalším horám a pohořím patří Rhön, Dün, Kyffhäuser a Hainich. Nejvyšší durynskou horou je Großer Beerberg (982,9 m). Nejnižší místo v  Durynsku (114 m) se nachází u města Wiehe.\n\nNa území přibližně odpovídajícím dnešnímu Durynsku existovalo od 5. století samostatné Durynské království. To však roku 531 vyvrátili Frankové. Později zde existovalo Durynské vévodství, od roku 1130 Durynské lankrabství. Od roku 1572 až do 19. století byla zvláště jižní polovina Durynska rozdělena mezi řadu různě velkých států a státečků (tzv. ernestinská vévodství a hrabství rodů Reussů a Schwarzburgů). Některé z nich zanikly začátkem 19. století, jiné se roku 1871 změnily ve spolkové země Německého císařství.\n\nobyvatel v roce 2010\n\n"}
{"id": "22393", "url": "https://cs.wikipedia.org/wiki?curid=22393", "title": "Zavazadlo", "text": "Zavazadlo\n\nZavazadlo je například vak, taška, kufr, batoh, kabelka, aktovka nebo jiný podobný obal určený k nošení věcí.\n\nZavazadlo je věc přepravovaná na základě přepravní smlouvy spolu s cestujícím. Pokud se věc přepravuje bez cestujícího, jde o zásilku.\n\nPodle přepravního řádu pro silniční a drážní přepravu osob (vyhláška č. 175/2000 Sb.) cestující obvykle může vzít s sebou do vozidla jedno nebo více zavazadel.\n\nPodle způsobu přepravy rozlišuje tento český přepravní řád tyto druhy zavazadel:\n\n"}
{"id": "22395", "url": "https://cs.wikipedia.org/wiki?curid=22395", "title": "Anup", "text": "Anup\n\nAnup (někdy též Anúpev, přesněji pravděpodobně Inpu, jako správné verze vyslovování, se odhadují: Anupu, Ienpw, atd.; řecky Aνουβις – Anúbis; Etymologie jeho jména je neznámá a byla nejasná už Egypťanům. Egyptolog Kurt Heinrich Sethe mu přisuzoval pravděpodobně chybný význam 'pes'; V dnešní době se usuzuje význam: \"Ten, který jest nad horami\", což podtrhuje jeho význam jako strážce zesnulých a jejich hrobek; rovněž se vědci shodují na titulu: \"Ten, který jest na místě balzamování\"). Jedná se o staroegyptského boha zemřelých, pohřebišť a mumifikace; též byl patronem balzamovačů. Jeho význam byl však, jako u mnoha egyptských božstev různorodý; každopádně patřil neodbytně k staroegyptským představám o posmrtném životě. Zobrazován byl buď zoomorfně, tedy kdy byl zobrazen výlučně v podobě vlka (obvykle se uvádí šakala, ale severoafrický šakal byl roku 2015 potvrzen jako samostatný druh jménem vlk africký, jenž byl s největší pravděpodobností předobrazem Anupa), nebo byl vyobrazen v tzv. theriantropickém zobrazení, kdy vlastnil podobu muže s vlčí (šakalí) hlavou. Patří k nejstarším egyptským bohům; nejstarší datované zmínky o něm jsou doloženy například v Textech pyramid staré říše. Současně jeho uctívání trvalo až do konce starověku. Často byl spojován s významově, nebo ikonograficky blízkými bohy, např. se Sokarem. Některé bohy pak víceméně vstřebal, např. Vepuauet, Chentiimentiu, přičemž jejich jména se stala Anupovými epitety.\n\nNejdříve v období Střední říše, kdy v pohřebním rituálu nabyl na významu kult Usira a zastínil tak ostatní podsvětní bohy, byl Anup zapojen do okruhu usirovských mýtů, nejpozději v Nové říši začal být spojován nejen s mumifikací, ale i s obřadem \"otevírání úst\", který byl jednou ze záruk posmrtného života. Pro souvislost s Usirem se Anupův kult v době helénismu nakonec objevuje spolu s kulty Serapida a Isidy (egyptské Esety) i v antickém světě; přežíval ještě v dobách křesťanství.\n\nHlavním střediskem Anupova kultu byl hornoegyptský kraj označovaný jako (Kraj) Anupův a jeho hlavní město Sako, řecky Κυνουπόλις – Kynopolis (v překladu Psí město) ležící pravděpodobně v oblasti dnešního el-Késu ve středním Egyptě. Pro jeho velký význam v kultu posmrtného života byl ovšem uctíván i na řadě jiných míst, a to nejen na královských nekropolích.\n\nVítal zesnulé v záhrobí a doprovázel je k Usirovi. Při soudu mrtvých vážil srdce zesnulých s tzv. pírkem Maat (symbolizující pravdu a řád) na druhé misce vah. Kromě Anupa a Usira byl u soudu ještě bůh Thovt. Anubis byl díky těmto funkcím nazýván pánem západu. Byl bezpochyby mistrem všech mumifikačních rituálů a technik. Byl bohem balzamování. Kněží, kteří vedli mumifikaci, si nasazovali jeho masku, aby se tak bohu přiblížili. Anubis byl rovněž bohem naděje, protože mohl vrátit život mrtvým; byl strůjcem znovuzrození člověka.\n\nAnubis se údajně narodil z nemanželského vztahu mezi Usirem a jeho sestrou Nebthet a byl kojen a vychován bohyní Eset. Jako její věrný druh ji později ochraňoval, když pátrala po kouscích těla svého zavražděného manžela Usira, kterého zavraždil jeho bratr Sutech. S pomocí této bohyně objevil mumifikaci, díky které složil dohromady tělo Usira.\n\nAnup byl znázorňován v podobě psa nebo (mnohem častěji) vlka (šakala) ležícího na břiše, často na podstavci v podobě svatyně či ploché schrány. Jeho barva je vždy černá v kombinaci se zlatým lemováním. Může mít také podobu muže s vlčí (šakalí) hlavou, jen výjimečně je zobrazován čistě antropomorfně. V římské době, kdy byl zdůrazňován jeho aspekt ochránce Esety, může být zachycen ve zbroji (např. římského legionáře). Nejpozději od počátku Staré říše byl spojován s posvátným předmětem imiutem.\n\nTaké v antickém prostředí, v němž je to jinak zcela neobvyklé, si Anup zachovává zobrazení v podobě muže se zvířecí hlavou (zde ovšem spíše psa než vlka-šakala). Protože je spojován s Hermem (v tomto pojetí je nazýván jako ‛Ερµανουβις – Hermanúbis), resp. s Hermem Psychopompem, je jeho atributem hůl se dvěma ovinutými hady. Kosmickému aspektu, který je mu nově přičítán, odpovídají slunce a srpek měsíce vsazené mezi ušima.\n\n"}
{"id": "22396", "url": "https://cs.wikipedia.org/wiki?curid=22396", "title": "Oktávo", "text": "Oktávo\n\nOktávo je kniha z fiktivního světa \"Zeměplocha\" stvořeného Terrym Pratchettem. Je to grimoár samotného Stvořitele, a tedy nejsilnější magická kniha na světě. Přestože je nesmírně důležitá, nevypadá nějak zvláštně; je to velká, nezajímavě vypadající kniha svázaná černou kůží. Na titulní straně je ilustrace Bel-Shamharotha.\n\nPoté, co Stvořitel dokončil většinu práce, neprozíravě ponechal Oktávo na Ploše. Osm kouzel zapsaných v knize si za čas vytvořilo vlastní mysl.\n\nNeznámým způsobem se pak dostalo do budovy Neviditelné univerzity, konkrétně do malého sklepa pod knihovnou. Přestože jsou stěny a podlaha doslova přeplněny ochrannými symboly, není doporučeno se v místnosti doporučeno zdržovat se déle než 4 minuty a 32 sekund.\n\nOktávo je připoutáno k podstavci řetězem s osmi zámky (každý pro klíč hlavy jednoho magického řádu) a zajištěno kovovými přezkami.\n\nKdyž byl Mrakoplaš na univerzitě prvním rokem, vsadil se, že Oktávo otevře; takřka zázračně pak prošel všemi bezpečnostními mechanismy a sázku splnil, přičemž jedno z Osmi kouzel přešlo z knihy do Mrakoplašovy hlavy. Žádný mág ho nemohl odstranit, proto byl Mrakoplaš vyloučen z univerzity. Později, na konci Lehkého fantastična Mrakoplaš připojil „své“ kouzlo k dalším sedmi, a společně je přečetl, čímž zachránil svět. Zavazadlo poté grimoár spolklo, ale po několika dnech je opět vyplivlo a Oktávo se pravděpodobně vrátilo na Neviditelnou univerzitu.\n"}
{"id": "22397", "url": "https://cs.wikipedia.org/wiki?curid=22397", "title": "Obdélník", "text": "Obdélník\n\nObdélník je rovnoběžník, který má všechny úhly pravé.\n\n\nPokud označíme formula_1 délky stran, formula_2 délku úhlopříčky, formula_3 poloměr kružnice opsané, formula_4 obsah a formula_5 obvod obdélníka, pak platí následující vztahy:\n\n\n"}
{"id": "22399", "url": "https://cs.wikipedia.org/wiki?curid=22399", "title": "Lehké fantastično", "text": "Lehké fantastično\n\nLehké Fantastično (anglicky \"The Light Fantastic\") je humoristická fantasy kniha Terryho Pratchetta, druhá ze série \"Zeměplocha\".\n\nMrakoplaš na konci Barvy kouzel spadl z okraje Zeměplochy, v této knize je jeho život však záhadným způsobem zachráněn. Mezi tím Ankh-Morporští mágové zjistí, že pokud nebude přečten grimoár Oktávo, bude pravděpodobně zničen svět. Mnoho čarodějů však chtělo kouzla z Oktáva pro získání moci, a protože jedno z kouzel bylo ukryto v Mrakoplašově hlavě, několik magických řádů pod vedením bývalého spolužáka hlavního hrdiny Trémona se snažilo nedostudovaného mága zabít.\nPo Mrakoplašově shledání s Dvoukvítkem je zřejmé, že se Velká A’Tuin, velká želva nesoucí Zeměplochu, blíží k novému cíli: rudé hvězdě s osmi měsíci. K dvojici hrdinů se přidává Barbar Cohen, stárnoucí hrdina, a Bethan, obětní panna Cohenem zachráněná.\n\nMrakoplaš se stává jedním z mála osob, které pronikly do Smrťovy říše a zůstaly naživu. Je téměř zabit při setkání se Smrťovou adoptivní dcerou Ysabell, ale je na poslední chvíli zachráněn Zavazadlem.\n\nPostupem času se Trémon snaží o použití pouhých sedmi kouzel Oktáva a získaní neomezené moci. Kouzla však, díky své síle, vytvoří bránu do Podzemních rozměrů, uvolňující tak řadu nestvůr a příšer. Poté, co s nimi Mrakoplaš vyhraje souboj, přečte všech osm kouzel, osm měsíců praskne a z každého se vyklube malá vesmírná želva, následující svého rodiče na cestě vesmírem. Oktávo je pozřeno Dvoukvítkovým Zavazadlem.\n\nKniha končí loučením Dvoukvítka s Mrakoplašem, který se vrací do rodné Agateánské říše. Dvoukvítek, předtím než odjede dá jako dárek Mrakoplašovi Zavazadlo.\n\n\n"}
{"id": "22403", "url": "https://cs.wikipedia.org/wiki?curid=22403", "title": "Virtuální sex", "text": "Virtuální sex\n\nVirtuálním sexem nazýváme spojení dvou nebo více lidí nějakou formou komunikačního zařízení pro vzájemné sexuální vzrušení posíláním sexuálně explicitních zpráv. Bez ohledu na typ komunikačního zařízení se tento jev nazývá „virtuální sex“ nebo též \"hot chat\" (žhavý pokec).\n\n\nRůst internetové konektivity, dostupnost širokopásmového připojení a rozmach webových kamer měl též důsledky pro nadšence virtuálního sexu. V těchto aktivitách se stává obvyklým výměna fotografií nebo videa.\n\nSociologové přirovnávají virtuální sex k hraní si na kyborga (fiktivní postava člověk-robot), protože přirozená lidská aktivita (sexuální styk) je zprostředkována technologií. Proto se v určitém smyslu technologie stává částí osobní identity.\n\nVirtuální sex je relativně nový jev, i když existují historky o telegrafních operátorech vyměňujících si sexuálně explicitní zprávy z konce 19. století.\n\nJedná se o umělou vaginu či penis, se zabudovanými senzory pohybu, vibračními motorky a elektronikou pro připojení k Internetu. Každý partner aplikuje na své tělo jedno zařízení a pak oba provozují vzdálený sex. Pohybová data z jednoho čidla se přes Internet přenáší v reálném čase na druhé zařízení, které tyto pohyby vykonává, a naopak. V kombinaci s přenášeným obrazem a zvukem mezi partnery vzniká intenzivnější prožitek. Zařízení se vyrábí například pod komečním označením LovePalz.\n\n"}
{"id": "22404", "url": "https://cs.wikipedia.org/wiki?curid=22404", "title": "Sjednocená socialistická strana Německa", "text": "Sjednocená socialistická strana Německa\n\nJednotná socialistická strana Německa (německy Sozialistische Einheitspartei Deutschlands, SED) byla do roku 1990 vládnoucí komunistická strana v Německé demokratické republice.\n\nVznikla roku 1946 v tehdejší sovětské zóně okupovaného Německa násilným sloučením komunistické (KPD) a sociálnědemokratické (SPD) strany Německa.\n\nV roce 1989 přejmenována na SED-PDS a v roce 1990 na Strana demokratického socialismu (\"Partei des Demokratischen Sozialismus\", PDS). Od roku 2005 Die Linkspartei (Levice).\n\n\n \n"}
{"id": "22409", "url": "https://cs.wikipedia.org/wiki?curid=22409", "title": "Donovan", "text": "Donovan\n\nDonovan Phillip Leitch (* 10. května 1946) je skotský zpěvák a básník.\n\nNarodil se v Glasgow, ale v roce 1956 se přestěhoval do Anglie. Do svých zhruba 15 let byl bezproblémové dítě, kolem tohoto roku začal utíkat z domova.\n\nSe zpíváním začínal v klubech, kde se doprovázel na kytaru a foukací harmoniku, tam byl také objeven pro nahrávací studia a stal se velmi populárním.\n\nV r. 1970 se zcela nečekaně usadil na britském venkově, kde se i oženil. Své hudební aktivity značně omezil, zaměřil se na tvorbu dětských písní. Do povědomí se vrátil roku 1996 albem \"Sutras\". Koncertuje sporadicky a když už, tak pouze na hudebních festivalech či jednorázových akcích.\n\nV roce 1984 vystoupil v Praze v Paláci kultury (Kongresové centrum Praha) na hudební akci Planeta míru, která byla součástí XII. ročníku Festivalu politické písně Sokolov 1984. Jeho píseň \"To live in peace\" vyšla spolu s nahrávkami dalších interpretů na desce nazvané \"Planeta lidí – XII. Ročník Festivalu politické písně Sokolov\", kterou vydal Supraphon roku 1985.\n\nJeho texty jsou o větru, lásce, květinách atp. čímž se někdy dostal poměrně blízko k beat generation. Často je označován za britskou obdobu Boba Dylana, přestože instrumentace, vokální prezentace, melodika i textová vyhraněnost obou dvou interpretů se velmi liší.\n\nJeho nejznámější písní je pravděpodobně \"Catch the Wind\" z roku 1965, která jej proslavila. Mezi další hity z 60. let se řadí i např. \"Colours\", \"Jennifer Juniper\", \"Hurdy Gurdy Man\", \"Sunshine Superman\", \"Atlantis\", \"Mellow Yellow\" či \"Goo Goo Barabajagal (Love Is Hot)\". Již od počátků se nebál experimentovat s elektrickými nástroji. Od roku 1966 výrazně ovlivněn indickou hudbou i filozofií, jež se projevily jak v jeho hudbě, tak i životním stylu. Příznivec buddhismu.\n\n\n\n"}
{"id": "22410", "url": "https://cs.wikipedia.org/wiki?curid=22410", "title": "Donovan (rozcestník)", "text": "Donovan (rozcestník)\n\nDonovan může být:\n\n"}
{"id": "22416", "url": "https://cs.wikipedia.org/wiki?curid=22416", "title": "Renesance", "text": "Renesance\n\nRenesance (též renezance) je umělecký sloh a historická epocha trvající od 14. do 17. století. Vyznačoval se mimo jiné zesvětštěním, individualismem a návratem k antice. Též je úzce spjat s humanismem.\n\nPojem \"znovuzrození\" (\"rinascenza\") byl poprvé užit pro období rozkvětu umění a vědy, které začalo na konci 13. století v Itálii, italským historikem Giorgiem Vasarim v roce 1550. Pojem renesance je francouzský překlad užitý francouzským historikem Jules Micheletem a dále rozšířený švýcarským historikem umění Jacobem Burckhardtem v 19. století.\n\nBěhem poslední čtvrtiny 20. století se někteří historikové začali vyjadřovat v tom smyslu, že renesancí mohlo být více. Uvažuje se o renesanci 12. století a již zavedeným a obecně přijímaným pojmem je karolinská renesance. Dále je výraz užíván ve spojení s národními procesy v tomto období, např. anglická renesance, italská renesance atd.\n\nPočátky renesance jsou obvykle kladeny do střední Itálie na přelomu 13. století a 14. století z Antiky. Její kolébkou bylo jednoznačně město Florencie. Od 12. století vzrůstala v mnoha městech ve střední a severní Itálii prosperita obyvatelstva, způsobená především rozvojem námořního obchodu (Pisa, Janov), později též bankovnictví (půjčování peněz – Florencie) a řemeslné výroby (Florencie, Lucca). Města se postupně vymanila z nadvlády šlechty a biskupů a formovala se jako samosprávné celky – komuny. Ve městech sídlila velká část šlechty. Částečně sem přišla již v době barbarských vpádů v pozdně-antickém období. Nyní přinutily městské komuny, které postupně ovládly zemědělské zázemí města, k přesídlení další část šlechty, žijící ještě na venkově. Šlechtické rody soupeřily ve městě s významnými měšťanskými rodinami i samy mezi sebou. Postupně se však také zapojily do městského hospodářství. Peníze získané z pozemkové renty vložily do finančních operací nebo do výroby a propojily se sňatky s nejbohatším měšťanstvem. Tak se zformovala ve většině měst vládnoucí vrstva, která požívala plných práv městské samosprávy. Hlavními příčinami vzniku tohoto uměleckého směru, resp. této doby, je hospodářský rozvoj a bohatství italských měst, které získávala díky námořnímu obchodu. Dále měly vliv nové objevy (země, vědy,…).\n\nStřední a severní Itálie s výjimkou Benátska byla sice součástí Svaté říše římské, ale málokterý z císařů tady dokázal prosadit svoji moc, a pokud ano, tak pouze dočasně. Císaři nejprve soupeřili s papeži o převahu v křesťanském světě (sálská dynastie), později, za vlády Štaufů, se pokoušeli ovládnout Itálii, ale vzbudili mezi zdejšími městy silný odpor. Na stranu odpůrců císařské nadvlády guelfů se postavili také papeži. Přívrženci císařů se nazývali ghibellini. Během těchto bojů italská města, která neustále bojovala o rozšíření svého vlivu také sama mezi sebou, sílila. Významnější z nich se zmocnila nejen svého zemědělského okolí, ale také menších měst a začala se měnit v městské státy (Florencie, Siena, Pisa, Lucca, Janov, Benátky, Milán, Ferrara, Mantova, Bologna ad.)\n\nHospodářská prosperita měst vedla k rozvoji stavitelství a výtvarného umění. Odlišný životní styl obyvatel italských měst a zároveň relativně značná politická svoboda stály u vzniku nového typu renesančního člověka.\n\nV jednotlivých druzích umění vznikaly nové prvky, ale některé rysy byly pro renesanci ať již jako epochu, nebo pro umění, které vytvářel renesanční člověk, společné. K typickým rysům Renesance patří také některé z Antiky př.: zdobené mramorové sloupy, římsy, arkády, kupole nad chrám atd. \n\nKlade se důraz na člověka, na lidský rozum, poznání a pozemský život.\nČlověk se stává všestranně rozvinutou osobností. Vznikají životopisy, vlastní podobizny malířů, umělci na rozdíl od středověku podepisují svá díla.\n\n\nRenesance se obrací zpět k antice a antické kultuře a přebírá z ní velké množství prvků, které dále tvůrčím způsobem užívá a přetváří.\n\nSpousta umělců byla skutečně „renesanční“, zabývali se i anatomií, optikou, technologiemi, které pak užívali ve své tvorbě. Typickým příkladem je užití perspektivy v malbě a kresbě či odlévání soch z bronzu.\nPřestože si renesanční umělci nárokovali u svých děl návrat k přírodě (inspirováni antikou), určitý soubor konvencí užívali. Jejich reálie se týkala hlavně užitých témat. Objevují se scény ze „všedního života“ – vzniká např. novela (povídka ze života obyčejných lidí) nebo komedie inspirovaná životem rolníků. Realismus jako umělecký směr se však objevil ve výtvarném umění a v literatuře až počátkem 19. století.\n\nDá se považovat za společný rys, i když nebylo tak velké, jak se obvykle myslí. Náboženské motivy jsou velmi časté.\n\nJestliže byl pro středověké umění typický univerzalismus, tak od renesance začínáme rozlišovat národní umění s jejich typickými prvky a rysy.\n\nPro středověk také neznámá věc. Sběratelství úzce souvisí se snahou co nejlépe poznat antický svět prostřednictvím hmotných památek, které se na italském území zachovaly v hojném počtu. Se snahou sbírat antické památky jsou spojeny i počátky archeologie.\n\nUmění se stává politickou zbraní (notoricky známým příkladem je Masacciův obraz Peníz daně nebo Michelangelova socha Davida) a efektním prostředkem bohatých a mocných, jak se prezentovat vůči veřejnosti. Z těchto řad pochází velké množství mecenášů, jen v Itálii např. papežové Martin V., Evžen IV. nebo Mikuláš V., dále v Milánu Filippo Maria Visconti, Francesco Sforza, v Neapoli Alfons V. Aragonský nebo Ferdinand I. Aragonský.\n\n\nNa rozšíření renesance do zaalpských zemí mělo vliv několik skutečností. Především do Říma neustále proudilo velké množství poutníků, kteří se mimoděk mohli seznámit s novými myšlenkami. Naopak z Itálie do Evropy odcházela část potulných humanistů (např. Giordano Bruno) a také četná církevní poselstva. Do Francie se renesance rozšířila vlivem francouzsko-italských válek na počátku 16. století. V jednotlivých zemích se renesance uzpůsobila místním podmínkám. Zvláště je to vidět na obrazech středoevropských renesančních malířů, kde je cítit ještě značný vliv pozdní gotiky (např. Albrecht Dürer nebo obzvláště Hieronymus Bosch). Mnohem více je zde zachován náboženský charakter uměleckých děl (oproti italským mnohem častěji inspirovaným klasickou mytologií).\n\nVelkým rozdílem mezi italskou a severní renesancí je užití jazyka. Zatímco v Itálii se učenci obrátili zpět ke klasické latině a řečtině, na severu se objevují knihy v národních jazycích, přístupné takto mnohem širší čtenářské obci. Širší užití národních jazyků hrálo v budoucnosti důležitou roli při vzniku národních států definovaných národním jazykem.\n\nBěhem renesance se změnilo i postavení umělce. Ve středověku umělce jako individualitu neznáme. Jsou považováni za řemeslníky a obvykle nepodepisují svá díla (proto jsou dnes označováni dle svých nejvýznamnějších děl, např. Mistr vyšebrodského oltáře). Toto se v renesanci mění. Umělci vystupují z anonymity a někteří dosahují dokonce vysokého společenského postavení. Jako příklad může sloužit Gentile Bellini, který získal od Fridricha III. hraběcí titul, nebo Tizian, kterému Karel V. udělil řád Zlaté ostruhy opravňující ho užívat titul rytíř. Některým umělcům se podařilo zbohatnout nebo získat vysoký úřednický post.\n\nPřesto se obecně ještě držela představa, že umělci jsou nízkého původu, protože jejich činnost vyžadovala manuální práci a oni sami postrádali vzdělání.\n\nNa rozdíl od architektury nebo sochařství se nemohlo rané renesanční malířství inspirovat antickým uměním – z antického malířství se nic nedochovalo. Renesanční malíři se proto částečně inspirovali antickými reliéfy. Až v 16. století byly v Římě objeveny fresky v Neronově Zlatém paláci nebo v Titových lázních.\n\nDo značné míry, jak již bylo napsáno výše, se udržuje tematika náboženská. Velmi často se ovšem stává pouze prostředkem, jak zobrazit i scény z každodenního života. Nově se objevují některé žánry, např. portrét, krajina nebo zátiší a v Itálii se objevují i mytologické motivy převzaté z antického umění. Typickým nemytologickým motivem převzatým z antického umění je tzv. spinario – chlapec vytahující si z paty trn.\nMalíři:Len De Polkoch.Don Elenor.Pons di lont\nV malbě se začíná užívat trojrozměrnost a perspektiva – malíři se naučili pracovat s prostorem a vyjadřovat jeho hloubku. Někteří umělci začali také pracovat v mnohem větší míře s užitím barev pro vyjádření stínu (např. da Vinci a jeho sfumato užité velmi výrazně např. v \"Madoně ve skalkách\").\n\nZvláštní a odlišnou roli od středověku hraje kresba. Jestliže ve středověkém malířství se užívala jen k určitému typologickému náčrtu budoucí malby a jako takové nevznikala podle skutečnosti, ale podle po dílnách kolujících typologických a ikonografických schémat, tak v renesančním umění již slouží ke studiu skutečnosti pro vylepšení obrazu (typické jsou skici vytvořené Leonardem da Vincim studující např. svalstvo a pohyb koně, rysy lidských tváří a vyjádření různých emocí).\n\nVlivem zachovaných antických soch se sochařství stalo prvním uměním, kde došlo ke změnám směrem k renesančnímu pojetí. Objevují se od antiky poprvé volně stojící sochy. Umělci dokážou úspěšně vyjádřit dramatičnost scény (ve středověkém umění neznáme) expresivním zobrazením emocí v obličeji, gesty či zřasenou drapérií.\n\nVelkou výzvou se pro renesanční sochaře staly jezdecké sochy. Dále je navazováno na portrétní sochařství císařského Říma – objevují se bysty význačných osobností.\n\nDále známe i drobnou plastiku, např. i medaile.\n\nS potřebou prezentace nové měšťanské nobility i městského státu jako celku se stala architektura jedním z umění, kde došlo k nejvýraznějším změnám. Renesanční architekti se opět inspirovali antickými stavbami (viz klasická řádová architektura), jejich souměrností, jednoduchostí a pravidelností proporcí, důležité je také zachování lidského rozměru u staveb světských. Renesanční architektura se tedy odlišuje od gotiky svým uzpůsobením; dílo už nemá funkci obrannou, ale spíše reprezentativní. Objevují se nové typy staveb: městské paláce a městské i předměstské vily. Vedle kamene se začaly užívat v mnohem větším množství materiály jako mramor a cihly. Hojně se uplatňuje sloupořadí, klenba a kupole a schodiště se stává samostatným architektonickým prvkem. Vzniká nový druh výzdoby fasády zvaný sgrafito.\n\nRenesanční písemnictví obnovuje antické literární žánry; objevuje se tak opět komedie, tragédie či pastorála. Předlohy jsou většinou římského původu, neboť znalost řečtiny je stále vzácná. Velmi oblíbenými autory se znovu stávají Terentius, Plautus, Seneca nebo Vergilius. V poezii se výrazně uplatňuje sonet. Dalšími oblíbenými žánry byl traktát, polemika, dopis, objevují se cestopisy, životopisy a pedagogické spisy.\n\nObecnou tendencí literatury renesanční doby je příklon k národním jazykům, a to nejen v beletrii, ale i v odborných spisech či filosofických pojednáních. Mnoho autorů však zůstává u latiny. Důležitým momentem byl vynález knihtisku r. 1447/1448, který umožnil rozvoj knižního trhu a rychlejšího šíření myšlenek, avšak zároveň připravil postupný zánik orální tradici.\n\nZa první postavu renesanční literatury bývá často považován Francesco Petrarca (1304–1374). Významnými autory jsou např. Giovanni Boccaccio, Ludovico Ariosto, Niccolò Machiavelli, Baldassare Castiglione, Dante Alighieri v Itálii; François Villon, François Rabelais, Michel de Montaigne a Pierre de Ronsard ve Francii; Thomas More, Francis Bacon, Edmund Spenser, Christopher Marlowe a William Shakespeare v Anglii; Antonio de Nebrija, Svatý Jan od Kříže a Luís de Camões na Pyrenejském poloostrově; Philipp Melanchthon, Erasmus Rotterdamský, Hans Sachs v Nizozemí a Německu; Jan Blahoslav, Bohuslav Hasištejnský v Čechách a na Moravě; Mikołaj Rej či Jan Kochanowski v Polsku a ve Španělsku to byl Miguel de Cervantes.\n\n\n"}
{"id": "22417", "url": "https://cs.wikipedia.org/wiki?curid=22417", "title": "Grimoár", "text": "Grimoár\n\nGrimoár je magická kniha s popisy základních čarodějných praktik. Grimoáry byly ponejvíce psány od poloviny středověku do současnosti. Knihy obsahují především popisy astrologických vlivů, seznamy andělů a démonů, postupy pro jejich vyvolávání, správný postup při zaklínání a sesílání kouzel, při vytváření lektvarů, vyvolávání nadpozemských sil a při tvorbě talismanů.\n\nHodnota grimoárů a jejich úroveň se pohybuje od prostých lidových žaltárů jako Černé kuře, až po knihy vyšší úrovně, velmi ceněné okultisty, mezi které lze brát například Lemegeton.\n\nSlovo pochází ze starofrancouzského \"gramaire\", které má stejný základ jako dnešní francouzské \"grammaire\", což znamená „gramatika“. Částečným důvodem může být to, že ve vrcholném středověku představovaly „gramatiky“ (knihy popisující skladbu a dikci latinských vět) základ školního a univerzitního vzdělání pod dohledem církve – negramotná většina však jakékoliv neduchovní knihy považovala za magické. Na druhou stranu slovo „gramatika“ znamenalo pro gramotné i negramotné knihu základních instrukcí.\n\nPrvní grimoáry se objevily v období středověku, vycházely ze starších tradic jako například z Židovské mystiky a tradic pozdní Antiky. Takto je Sefer Raziel Ha-Malach (Kniha Anděla Raziela) založena na Sefer Ha-Razim (přibližně 4-5. století).\n\nNejznámější grimoáry z období 13. až 17. století:\n\n\nVoynichův rukopis začala dešifrovat Irena Hanzíková, která prý dokázala přeložit již několik stran. Tvrdí, že autorem je Jiří III. z Lichtenštejna, původem z Mikulova. Text prý zapsal ve svém rodném jazyce, jeho vlastní abecedou, která se postupem knihy mění.\n\nBěhem devatenáctého století docházelo k úpadku a degeneraci dřívějších magických textů, tímto vznikly pro oko současného člověka komické texty a knihy jen vzdáleně podobné svým dřívějším předchůdcům. Důvodem tvoření takovýchto grimoárů byl finanční zisk, protože se především u nejvíce úpadkových textů 6. a 7. Knihy Mojžíšovy a Červeného draka jednalo o velmi prodávané materiály.\n\n\nProti těmto čistě výdělečným slátaninám bojovali francouzští hermetici, především Eliphas Lévi. V pozdním 19. století bylo mnoho dřívějších magických grimoárů (zahrnující Abra-Melinovu magii a Klíčky Šalamounovy) znovu objeveno zednářskými magickými organizacemi jako byly Hermetický řád Zlatého úsvitu a Ordo Templi Orientis.\n\nAni minulé a toto století nejsou prosta svých magických grimoárů. Moderním grimoárem je Simonův Necronomicon, pojmenovaný po fiktivní knize magie objevující se v příbězích autora H. P. Lovecrafta, a je inspirována Babylonskou mytologií. Wilsonův Necronomicon který je přímo inspirován Lovecraftovým mýtem. Azoëtia Andrew D. Chumbleye je popisována též jako moderní grimoár. Nejrozsáhlejším magickým grimoarem je pak bezesporu Praxe magické evokace hermetika Františka Bardona.\n\nNovopohanská víra Wicca, veřejně se objevující roku 1940, a Gerald Gardner představili Knihu Stínů jako Wiccanský Grimoár.\n\nPředstavitelem lidového grimoáru je krátký text Spiritus Mysticu vel Panis Animae a Nomina Divina atque Preactiones Mirificae.\n\nTermín \"grimoár\" běžně slouží jako alternativní jméno pro knihu kouzel nebo svazek magických znalostí v mnoha oblastech jako fantasy. Ze všech grimoárů je nejslavnějším Necronomicon, dílo autora H. P. Lovecrafta. Poprvé na něj odkazuje ve svém příběhu \"Pes\" a později se objevuje v mnoha jeho příbězích. Ostatní autoři jako August Derleth a Clark Ashton Smith také citovali Necronomicon ve svých pracích s Lovecraftovým souhlasem.\n\n"}
{"id": "22418", "url": "https://cs.wikipedia.org/wiki?curid=22418", "title": "SED", "text": "SED\n\nZkratka (značka) SED může znamenat: \n\n"}
{"id": "22419", "url": "https://cs.wikipedia.org/wiki?curid=22419", "title": "Braniborské markrabství", "text": "Braniborské markrabství\n\nBraniborské markrabství (německy \"Markgrafschaft Brandenburg\"), resp. Braniborská marka (německy \"Mark Brandenburg\") bylo v letech 1157–1806 říšským knížectvím na severovýchodě Svaté říše římské. Na základě císařské Zlaté buly z roku 1356, jímž autorem byl Karel IV., obdržel braniborský markrabě kurfiřttskou hodnost, čímž bylo Braniborsko někdy dodatečně nazýváno Braniborským kurfiřtstvím (německy \"Kurfürstentum Brandenburg\" či \"Kurbrandenburg\") a stalo se předmětem zájmu nejvýznamnějších říšských rodů.\n\nPo vymření hlavní větve původní askánské dynastie roku 1320 se marka stala jedním z mocenských bojišť mezi Wittelsbachy a Lucemburky, na Kostnickém koncilu roku 1415 se však nakonec markrabaty stali Hohenzollernové, straníci tehdejšího císaře Zikmunda. Tento rod vládl Braniborské marce až do jejího zániku.\n\nÚzemí bylo v 9.–12. století předmětem bojů slovanských kmenů a Svaté říše římské. V průběhu 12. století se německým králům a císařům z Ottonské dynastie podařilo znovuzískat nad Slovany kontrolu, následné germanizaci se nicméně někteří Slované přizpůsobili a zachovali si svébytnost. Římskokatolická církev zde vytvořila biskupství, která spolu s opevněnými městy umožnila ochránit obyvatele měst před útoky.\nV důsledku úspěšné německé křížové výpravy proti Polabským Slovanům udělil roku 1134 císař Lothar III. území Severní marky německému hraběti Albrechtu Medvědovi. Ten roku 1150 formálně zdědil po posledním havolanském knížeti Přibyslavovi havolanská území a město Braniboř.\n\nPo rozdrcení vojsk Sprévanů, kteří v 50. letech 12. století Braniboř obsadili, se pak prohlásil vládcem nového Braniborského markrabství. Albrecht a jeho potomci z rodu Askánců pak toto území zkultivovali a zavedli zde křesťanství. Docházelo zde i ke sňatkům mezi německými a slovanskými obyvateli. Koupí původně polské Lubušské země roku 1252 pak začali Askánci získávat území východně od Odry, později známé jako Nová marka.\n\nRoku 1320 vymřela linie braniborských Askánců, a v letech 1323–1415 bylo Braniborsko pod vládou bavorských Wittelsbachů, po nichž následovali Lucemburkové. Za jejich vlády se z braniborských markrabat stali říšští kurfiřti. Císař Karel IV. začlenil roku 1373 Braniborsko do svazku Zemí Koruny české, v němž setrvalo do roku 1415, kdy je jeho syn císař Zikmund převedl jako říšské léno na Hohenzollerny, kteří zde pak vládli až do roku 1918. Hohenzollernové učinili sídelním městem Berlín, který byl v té době hospodářským centrem Braniborska.\n\nRoku 1618 se markrabství stalo součástí státního celku Braniborsko-Prusko. Po rozpadu Říše roku 1806 byla na jeho území zřízena roku 1815 Braniborská provincie Pruského království.\n\nDnes je jeho někdejší území rozděleno mezi Německo (většina území) a Polsko. Většina německé části je součástí spolkové země Braniborsko, ale významná část území (Stará marka) je součástí spolkové země Sasko-Anhaltsko. Okrajové oblasti (malá část Prignitze a Ukerské marky) jsou součástí spolkové země Meklenbursko-Přední Pomořansko. Historickou součástí je i Berlín.\n\n"}
{"id": "22420", "url": "https://cs.wikipedia.org/wiki?curid=22420", "title": "Kritický bod", "text": "Kritický bod\n\nKritický bod je bod na fázovém diagramu, který zakončuje křivku vypařování (bod \"K\" na ). Tento bod určuje \"kritický stav látky\". Stavové veličiny formula_1, formula_2 a formula_3 v tomto bodě se nazývají kritický tlak, kritická teplota a kritický objem.\nV kritickém stavu mizí rozdíl mezi kapalinou a její párou. Při teplotě vyšší než kritická teplota formula_2 nemůže látka existovat v kapalném skupenství. Plyn, který má teplotu vyšší než je kritická teplota, nelze žádným stlačováním zkapalnit.\nZobrazením izoterm v \"p-V\" diagramu (viz ) je vidět, že v \"oblasti sycení\" (označeno barevně) dochází k vypařování kapaliny (popř. kapalnění par). Nad kritickým bodem formula_5 však již oblast sycení neexistuje a k fázové změně tam tedy nemůže dojít. Izoterma formula_6, která prochází kritickým bodem formula_5, je \"kritickou izotermou\". Při vyšších teplotách , tzv. \"nadkritických\", již izotermy neprochází oblastí sycení a nelze provést zkapalnění a látka existuje pouze v plynné fázi.\n\n"}
{"id": "22422", "url": "https://cs.wikipedia.org/wiki?curid=22422", "title": "Svratka (okres Žďár nad Sázavou)", "text": "Svratka (okres Žďár nad Sázavou)\n\nSvratka () je město v kraji Vysočina, 17 km severovýchodně od Žďáru nad Sázavou, na hranicích Čech a Moravy. Městem protéká řeka Svratka, jejíž původní nezregulovaný a velice se klikatící tok \"(odlišný od současného narovnaného)\", se kterým je totožná trasa historické česko-moravské hranice, město rozděluje na historicky českou a moravskou část. Rozloha města je 14,51 km² a žije zde obyvatel.\n\nNázev města pochází od klikatící se říčky, jejíž jméno se opakuje vícekrát ve starých archivních zprávách s různými obměnami. Jméno vzniklo pravděpodobně od staročeského slova \"sworti\", tj. vinouti se. Byla to říčka vinoucí se, tj. Svratka.\n\nMěsto se člení na čtyři katastrální území, z nichž k \"Čechám\" náležejí vlastní Svratka a Česká Cikánka (součást města od 1. října 1950), a k \"Moravě\" Moravská Svratka (součást města od roku 1960) a Moravská Cikánka (součást města od 1. července 1950).\n\nNejstarší dochovaná písemná zpráva o Svratce pochází z roku 1350, kdy patřila pod Rychmburské panství, s kterým je historie města dlouhodobě po pět století spojena. V roce 1392, kdy koupili panství Rychmburk Ota z Bergova a z Poděbrad, jsou ve smlouvě vyjmenovány všechny obce panství a mezi nimi i městečko Svratka. V roce 1485 zapsal zemský písař Martin z Dobronína do Zemských desk: „\"Swratka, městečko celé s rychtú, ves řečená Swratúch k téže rychtě příslušející, Krzizankowie, polovice wsi pusté, Herarcz, ves po řeku Swarczow\"“. Městská práva Svratka ztratila po vydání „Obnoveného zřízení zemského“ v roce 1627. Po roce 1588, za tehdejšího vlastníka – nejvyššího sudího království a hejtmana Chrudimského kraje Zdeňka Berky z Dubé a Lipé byl Svratce udělen městský znak: půlený štít, v jehož levém, zlatém poli je černá ostrv o 4 pahýlech pokosem položená, v pravém stříbrném poli vyvrácená zelená lípa se 7 kořeny.\n\nOd roku 1706 do roku 1823 získal rychmburské panství rod Kinských. Z majitelů z tohoto rodu stojí za zmínku Filip Kinský, který založil některé průmyslové závody a začal na Vysočině pěstovat len. V letech 1766–1776 dal vybudovat v rokokovém stylu nad Svratkou lovecký zámeček Karlštejn. Panství prodal roku 1823 bavorskému šlechtici Karlu Alexandru Thurn-Taxisovi. Právo trhů bylo Svratce potvrzeno opět listinou ze 7. července 1728 a další trhy pak v roce 1836. Po roce 1850 připadla Svratka k soudnímu okresu Hlinsko, politickému okresu Chrudim.\n\n19. století je charakterizováno vznikem a rozvojem průmyslu. Prvním továrním podnikem na Svratecku byla papírna Ignáce Fischera na Cikánce u Svratky, která navázala na již zaniklou železnou huť. Zahájila provoz v roce 1804. Roku 1862 vznikla ve Svratce tovární výroba sirkařská, založená Ignácem Gebasem. V roce 1867 byla Svratka povýšena na město. Na počest této skutečnosti byla za 100 zl. zhotovena socha sv. Václava a osazena uprostřed náměstí. Sochu zhotovil pražský sochař Ludvík Wurzl. Povýšení Svratky na město změnilo život obyvatel. Město se modernizovalo, začala přestavba některých domů, otevíraly se nové obchody, řemeslnické dílny, hostince, bylo založeno několik spolků: divadelní spolek Kollár byl založen roku 1877, roku 1868 čtenářský spolek Svornost (fungoval do roku 1881), spolek včelařů, řemeslnická beseda, hasičský sbor (1877). Roku 1895 byl ustanoven Sokol, 1909 rybářský spolek.\n\nVelký rozvoj města začal v době první republiky. Stavěly se nové čtvrtě, Svratka byla elektrifikována (od roku 1921), zaveden telefon a biograf (1924), postavena sokolovna (1927–1928), vyjely první autobusy (1928) nebo dlážděna silnice přes město (1936). Svratku v té době objevili malíři a další umělci, které sem přilákal pražský nakladatel Bedřich Tuček.\n\nKoncem druhé světové války zde působil partyzánský oddíl Vpřed, který vlastnil i vysílačku, která se nacházela v domě čp. 292, 50 metrů odsud bylo umístěno německé „jagdkommando“. Brzy byla proto vysílačka stěhována po dalších domech ve městě. Mnozí obyvatelé Svratecka spolupracovali s partyzány, např. dodáváním potravin. Svratka se tak stala centrem partyzánské oblasti, 5. května 1945 zde vypuklo povstání. 9. května 1945 byla Svratka bombardována sovětskými letadly, 4 domy vyhořely a dalších 40 bylo poškozeno. Hašení požáru, které způsobilo sovětské letecké bombardování, se zúčastnili mezi jinými i vojáci Maďarské královské armády, kteří na konci války pobývali v obci.\n\nPo válce byl vybudován vodovod (od roku 1947), koupaliště (1949–1952) a především nová škola na kraji města (1947–1951, tělocvična 1979–1984 a přístavba 1988–1992), za kterou byla postavena rychlobruslařská dráha (v provozu 1954–2004). Vznikaly nové ulice rodinných i bytových domů. Otevřen byl hotel Mánes (1949), postaven nový most přes řeku Svratku. Také došlo k necitlivým přestavbám na náměstí: budova Jednoty (1973–1975) nebo Domácí potřeby (1976–1980, dnes Coop Diskont). Zbourán byl také památkově chráněný „Panský dům“, jednopatrová roubená budova z roku 1844. Na přelomu 70. a 80. let, v době studené války, bylo zamýšleno umístit do lesů nad obcí rakety středního doletu. Pozůstatkem tohoto plánu jsou široké lesní cesty vysypané hrubým štěrkem v lesích nad Moravskou Svratkou a pomístní název „Na Peršingu“.\n\nV letech 2006–2010 působil jako starosta Boris Jakubík, od roku 2010 tuto funkci vykonává František Mládek.\n\nMoravská Svratka leží na pravém břehu řeky Svratky, historicky byla součástí Moravy, na rozdíl od města Svratky, které leží na levém břehu řeky Svratky a patří historicky k Čechám. První dvě chalupy na moravské straně byly postaveny počátkem 17. století, poprvé je o osadě zmínka v roce 1626. V roce 1644 zde stály již tři chalupy a osadníci, původně Němci, byli zapsáni k rychtě v Německém Sněžném. Obec se začínala nazývat „Sfratka Moravská“. V roce 1755 zde již bylo 15 domků.\n\nPo politické reorganizaci v roce 1850 byla Moravská Svratka připojena k Moravským Křižánkám, od roku 1875 byla obec samostatná. V té době patřila pod politický i soudní okres Nové Město na Moravě. V roce 1881 zde byla zřízena škola, nová byla postavena v letech 1891–1892 a fungovala do roku 1951, kdy byla zrušena a žactvo přešlo do Svratky. V roce 1949 byla obec přičleněna do Pardubického kraje a okresu Hlinsko, v roce 1960 do okresu Žďár nad Sázavou a připojena ke Svratce, jejíž součástí je dosud.\n\nI osadu Cikánku rozděluje řeka Svratka na dvě části – Českou a Moravskou. Osada Česká Cikánka se poprvé připomíná v souvislosti s panskou železářskou hutí, která vznikla někdy kolem roku 1717. K ní patřila i šmelcovna, restovna, uhelna a také hospoda při moravské hranici. Kolem huti pak vznikaly postupně domky dělníků v huti. V roce 1801 byla huť změněna v papírnu, kterou měl zpočátku v nájmu Ignác Fischer. Jeho syn, Petr Matěj Fischer byl starostou Smíchova a zakladatel vyšehradského Slavína. V roce 1896 papírna vyhořela a byla změněna na pilníkárnu, která fungovala s různými majiteli do roku 1948. Od 60. let je v budově výroba hokejek.\nOsada bývala součástí obce Svratouch, a to až do 30. září 1950. K 1. říjnu 1950 byla usnesením pléna ONV v Hlinsku, ze dne 14. září 1950, z obce Svratouch vyčleněna a připojena ke Svratce, se kterou postupně urbanisticky srostla.\n\nOsada je roztroušena na pravém břehu řeky Svratky, na moravské straně, cca 1,5 km od centra města Svratky. I její vznik souvisí se železnou hutí na české straně, první chalupa tady byla postavena někdy kolem roku 1720 a připojena k Moravské Svratce. I tato osada byla po politické reorganizaci v roce 1850 připojena k obci Moravské Křižánky, jejichž součástí zůstala až do 30. června 1950. Od 1. července 1950 je osada součástí Svratky.\n\n\nFarní kostel pochází nejspíše z 2. poloviny či konce 13. století. Byl původně postaven ve slohu románsko- gotickém či raně gotickém. Dřevěnou obdélnou loď doplňoval plochý závěr orientovaný na východ. Presbyterium bylo již žebrově zaklenuté. Žebra jediného pole klenby se sbíhala ze 4 rohů doprostřed stropu na okrouhlý závěrečný kámen zvaný svorník. Pozůstatkem presbyteria jsou dosud dochovaná dvě půlkruhová okna v jižní stěně kostela. Obdélná sakristie byla připojena k presbyteriu z východu. Kostel vyhořel za husitských válek, poté byl obnoven. Roku 1788 došlo k zboření staré lodi chrámu, byla postavena loď nová i s novým obdélným presbyteriem, které je v současnosti orientované na západ. Nynější kostel má oproti původní stavbě zcela opačné směřování na ose přibližně východ – západ. Vchod do chrámu, který se nacházel v jižní zdi kostela, byl zazděn, předsíň s novým vchodem vznikla ze sakristie. Původní presbyterium bylo v místě dnešního kůru, který je přístupný točitým schodištěm přistavěným ze severu v roce 1789. Během této přestavby byla vybudována nová sakristie, jež je připojena ke kostelu z jihu.\n\nDominantou interiéru je v presbyteriu umístěný velký oltář, který měl vytvořit Jan Vorlíček z Jablonného. Obraz Jana Křtitele namaloval mistr Novotný z Vysokého Mýta. O prvních varhanech jsou zprávy již z roku 1787. Další varhany, které se začaly používat v roce 1832, vytvořil svratecký učitel Jan Strmiště. Při opětovné výměně varhan v roce 1955 byly ty staré přestěhovány do kostela Panny Marie Pomocnice křesťanů na Křižánkách.\n\nDo areálu kostela s přilehlým hřbitovem se vchází skrze čtyřhrannou kamennou zvonici s roubeným zvonovým patrem. Tato zvonice mohla převzít funkci věže a také sloužit jako fortifikační prvek – chránit vchod na hřbitov. Podle některých údajů je masivní zvonice stará jako kostel, podle jiných pochází z doby kolem roku 1600. Patro bylo obnoveno v roce 1790, prostor přízemí byl do roku 1947 využíván i jako márnice. V dřevěné části visí zvon Maria, který pochází z roku 1480. V roce 1972 byly zavěšeny další dva zvony – Jan a Václav. Před první světovou válkou zde bývaly tyto zvony: první z roku 1561, druhý zvaný „poledník“ z roku 1872, třetí „umíráček“ z roku 1806 a čtvrtý na kostelní věži z roku 1862. Při rekvizici v roce 1917 byly tyto zvony odňaty a ponechána jen nejstarší Maria. Ani později zakoupené zvony z let 1919 a 1925 však nezůstaly dlouho: 3. dubna 1942 je sňali a odvezli Němci.\nBarokní fara pochází z 2. poloviny 18. století, značným nákladem byla opravena v letech 1992–1994.\n\nDomky na tzv. Račanech, na nábřeží potoka Řivnáče – roubené domky z 18. století, které si zde vystavěli drobní řemeslníci.\n\nNa náměstí stojí měšťanský dům čp. 23 z let 1891–1892, který si postavil obchodník Jan Tuček. Náměstí dominuje socha sv. Václava z roku 1868 od sochaře Ludvíka Wurzela, postavená na počest povýšení Svratky na město a kašna, postavená v roce 1844 po požáru náměstí.\n\nSkvěle zachovaná budova sokolovny z let 1927–1928 se sochařskou výzdobou od Karla Pavlíka a Antonína Odehnala, oponu malovali pro Sokol malíři Josef Fiala, František Cína Jelínek a Ota Bubeníček.\n\nSoška Houbaře na kašně na náměstí 9. května pochází z roku 1938, a je dílem akademického sochaře, svrateckého rodáka Antonína Odehnala, který její návrh městu věnoval.\n\n\nSvratka má základní obchodní síť (4 samoobsluhy, drogerie, řeznictví, 2 pekárny, textil, obuv, květinářství, papírnictví, stavebniny, benzinovou pumpu, atd.), několik restaurací, hotely Mánes a Žďas. Je zde základní škola, mateřská škola, domov pro seniory. Sídlí zde dva praktičtí lékaři, dva stomatologové, dětský lékař, gynekolog, je zde i lékárna. Už od roku 1877 v obci působí sbor dobrovolných hasičů. Ve městě je i koupaliště, rybník a fotbalový stadion.\nMěsto leží na křižovatce silnic II/343 Seč–Trhová Kamenice–Hlinsko–Svratka, II/350 Přibyslav–Polnička–Svratka a II/354 Slatiňany–Chrast–Skuteč–Svratka–Nové Město na Moravě.\n\nSvratka nemá železniční spojení, nejbližší stanicí je 6 km vzdálený Čachnov na trati Žďárec u Skutče–Čachnov–Polička–Svitavy nebo 13 km v Hlinsku na trati Havlíčkův Brod–Chrudim–Pardubice.\n\nAutobusové linky jezdí ze Svratky do Hlinska, Žďáru nad Sázavou, Nového Města na Moravě, Poličky a Brna.\n\nVe Svratce existuje římskokatolická farnost, patřící do chrudimského vikariátu královéhradecké diecéze. Jelikož ale město Svratka leží na rozhraní historických zemí Čech a Moravy, a církevní správa respektuje historické zemské hranice, nezahrnuje tato farnost svratecké místní části Moravská Svratka a Moravská Cikánka. Ty spadají do farnosti Herálec pod Žákovou horou ve žďárském děkanátu brněnské diecéze v Moravské církevní provincii.\n\n\nV roce 1940 založil pražský nakladatel Bedřich Tuček ve Svratce první muzeum, nazvané „Svratecká jizba“. Shromáždil sbírku pozoruhodností ze Svratecka. Po jeho smrti v roce 1959 byly sbírky uzavřeny do beden a uloženy a postupně se poztrácely. Nové muzeum vzniklo v roce 2002, kdy bylo torzo Svratecké jizby a s tím ještě nově získané věci vystaveny v prozatímní expozici v budově hasičské zbrojnice. Zároveň začaly přípravy nové expozice, a ta byla otevřena v půdních prostorách hasičské zbrojnice v roce 2005. Expozice muzea představuje malé městečko v době první republiky, k vidění jsou řemeslnické dílny nebo obchody či škola, návštěvník do nich může běžně vstupovat. Galerie v prvním patře budovy pak představuje malíře Vysočiny, kteří na Svratecku tvořili. V roce 2013 bylo muzeum doplněno novou expozicí - obchodu Jednota ze 70. let 20. století.\n\n\n\n"}
{"id": "22425", "url": "https://cs.wikipedia.org/wiki?curid=22425", "title": "Letecká archeologie", "text": "Letecká archeologie\n\nLetecká archeologie je druh archeologické prospekce. Řadí se mezi nedestruktivní archeologické metody. Pomocí leteckého pozorování a fotografického snímkování jsou na základě půdních, vegetačních, stínových a jiných příznaků vyhledávány, identifikovány a evidovány archeologické objekty. Letecká archeologie se rovněž zabývá vyhodnocením leteckých snímků, které nebyly pořízeny pro archeologické účely. Archeologická letecká fotografie vychází z metod vojenského leteckého průzkumu. V méně častých případech využívá i dálkového průzkumu Země pomocí družic.\n\nPočátky letecké archeologie jsou spojeny s použitím horkovzdušných balónů při průzkumu megalitů Stonehenge v jižní Anglii na počátku 20. století. Velký rozvoj nastal v období mezi světovými válkami, kdy už bylo možné ve větší míře použít také letadel. Za jednoho z hlavních průkopníků a propagátorů letecké archeologie je považován britský archeolog Osbert Crawford, který za první světové války sloužil na frontě ve Francii jako letecký průzkumník. \n\nLevnější metodou pro získání detailních leteckých snímků představuje snímkování z modelu dálkově řízeného letadla nebo draka.\n\nObjekty zahloubené v minulosti pod zemský povrch (např. příkop nebo zemnice) byly po zániku jejich funkce opět zaneseny nějakou výplní. Výplň bývá odlišná od podloží, do kterého jsou objekty zahloubeny. Tento rozdíl má vliv na růst vegetace na povrchu. Výplň je většinou humóznější, obsahuje tedy více živin a déle zadržuje vodu. Například v obilném poli jsou pak při leteckém průzkumu patrná místa, na kterých je porost vyšší, zelenější nebo jinak odlišný od okolního.\n\nSnímkováním nebo pozorováním při velmi šikmém slunečním světle jsou odhalovány stíny, které indikují mírné vyvýšeniny terénu a tudíž relikty zaniklého osídlení. \n\nObjekty zahloubené v minulosti pod zemský povrch (např. příkop nebo zemnice) byly po zániku jejich funkce opět zaneseny nějakou výplní, která má jiný charakter a často i jinou barvu než okolí. Pokud jsou vlivem hluboké orby rozorány výplně velkých objektů, například příkopů, je tato rozoraná jinak zbarvená výplň na povrchu viditelná.\n\nDále existují například „vlhkostní“ nebo „vypráhlostní příznaky“ (výplň má jinou schopnost akumulovat vodu) a „sněžné příznaky“ (tenká vrstva sněhu odtaje v závislosti na jiných fyzikálních vlastnostech výplně zahloubeného objektu rychleji nebo naopak pomaleji než nad okolním nedotčeným povrchem).\n\n\n"}
{"id": "22428", "url": "https://cs.wikipedia.org/wiki?curid=22428", "title": "Grand Prix San Marina 2004", "text": "Grand Prix San Marina 2004\n\nGrand Prix San Marina 24o Gran Premio Foster's di San Marino\n\n\n\n\n\n"}
{"id": "22431", "url": "https://cs.wikipedia.org/wiki?curid=22431", "title": "Postmoderna", "text": "Postmoderna\n\nPostmoderna (také \"postmodernismus\") je myšlenkový směr konce 20. století.\n\nTento pojem vznikl na základě krátké, ale vlivné knihy Jeana-Françoise Lyotarda \"O postmodernismu\" (\"La condition postmoderne\", 1979, č. 1993). Základním prvkem postmoderny je pluralita názorů a jejich zrovnoprávnění, došlo nejen ke zpochybnění optimistického pohledu na historický vývoj západní civilizace, ale i pohledu na dějiny jako na proces postupného překonávání dřívějších fází či etap. S tím je samozřejmě spojen fakt, že se tímto termínem označují často i protichůdné proudy a tím je ztížen jejich popis.\n\nDůraz na pluralitu a synkretismus je vedle postmoderny typický i pro hnutí New Age, jež vykazuje mnoho postmoderních prvků. Od toho také návazný směr, označován jako novomilenismus. Pro postmodernu je také charakteristický všeobecný eklekticismus, vycházejí z něj současné směry jako hypermoderna nebo označení ultramoderní. Diskutuje se také o pojmu postpostmoderna.\n\nPředpoklady pro vznik postmoderny je možné najít v krizi moderny, která postupně vyčerpala svoje možnosti a svůj potenciál. Toto dění našlo svůj původ v krizi způsobené snahou o racionální vysvětlení jakýchkoli skutečností, snahou o dosáhnutí univerzalistických koncepcí světa, rovněž hovoří i o úpadku osvíceneckých myšlenek a celkově o absenci pokroku. V uměleckých sférách došlo k ústupu avantgardních hnutí a všeobecnému ochabnutí zájmu o funkcionalismus.\n\nTento směr vznikl jako reakce na modernu a je zaměřen opačným směrem, tzn. odmítá koncepci jediné pravdy a jediného cíle a usiluje o alternativní přístup ke světu. Z toho pramení kritika pokroku a moderních myšlenek levicových intelektuálů, zároveň postmoderna otevřela cestu k odmítnutí názorů spojených s kulturní nadřazeností západní civilizace a tím i nadřazenosti racionality v procesu poznání. To u filosofů vede k nedůvěře vůči obecným pravdám a teoriím, tím prakticky popírají předchozí filosofické snahy nastolit jednotný názor.\n\nVytvořením pluralitního prostředí často dochází jednak ke vzniku paradoxů spojených s několika pohledy na danou problematiku, jednak k následné snaze řešit tyto těžko řešitelné paradoxy.\nJiž na samém počátku exegeze hlavního tématu, jež chceme nechat prostoupit filosofickým teorémem, abychom z něj v závěru vyvodili, že je pouhým bezobsažným sdělením bez začátku a konce, bez možného materiálního a filosoficko-psychologického uchopení, je třeba neuzavírat pojem člověka do jakýchkoliv kójí a stejně tak i ono pojmosloví postmodernismu. Všechny výše uvedené aspekty, které lze považovat v naší úvaze za prioritní, se vyvíjejí kontinuálně, nikoliv skokově a to v komplexní rovině, jež sama o sobě je dána možností střetávání se těch či oněch jednotlivostí, jež mohly dát vzniknout něčemu, co se vychýlilo od současného stavu a jevilo se jako vhodné k přiřknutí pojmenování, které však samo o sobě nemůže nikdy přinášet něco, co je zcela nové, jelikož je vždy a za všech okolností něčím, jenž v zásadě na něco navazuje, aby se pak posléze samo mohlo stát prvkem, který stojí v posloupnosti vývoje. Kde pokračování a směřování tohoto prvku je dáno oním střetáváním se na poli jednolité komplexity, přičemž toto pole je ohraničeno pouze lidskými maximami, avšak nelze tvrdit, že tyto maximy jsou hranicemi konečnými, ale je žádoucí je brát jako něco, co je momentálně omezeno námi samými.\n\n\n\nPostmoderní literaturou zpravidla označujeme literaturu podmíněnou tendencemi současnosti. Vychází z pojetí dějin, podle kterého končí období vycházející z židovsko-křesťanské tradice a nový životní styl směřuje k pluralismu názorů. Tím dochází k rozvoji filosofických myšlenek postmoderny. Převládá názor, že „umělecko-teoretické koncepty (krása, pravda, autentičnost, genialita atd.) nejsou transhistoricky platné či transkulturně závazné.\" \n\nJedna z příčin této dějinné situace má být rozpad socialistického impéria, druhá rozpad koloniálního impéria a tím i prolnutí více kultur. Dalším určujícím prvkem jsou objevy v oblasti komunikačních technologií, jejichž následkem lze hovořit o jakési světové společnosti.\n\nTo přineslo nové problémy a nový pohled na svět, na které je literatura nucena reagovat. Svět je komunikativnější a příjemce (čtenář) může dílo interpretovat svobodněji, na základě vlastního „úhlu pohledu“ (tzv. point of view).\n\nLiteratuře konkuruje televize, kino a další média jako počítač, potažmo Internet.\n\nNatolik alternativní směr, jako je postmodernismus, lze uchopit jen s určitými obtížemi. Tento směr má samozřejmě mnohé výhody — zbortila se mnohá tabu, komunikace je stále snadnější i na velké vzdálenosti, ale to způsobuje i jeho nevýhody — komplikovanost textů, někdy nejasnost autorových myšlenek atp.\n\nDominuje téma diskuze o konci umění. Je reflektováno v citátovém a odkazovém charakteru postmoderního umění. Tyto postoje vedou k adaptacím zavedeného kódu a stylu formálními prostředky, jakými jsou parodie, plagiáty, pastiše, koláže.\n\nFilm a literatura reflektují zmíněné chápání umění jako pole vhodné k experimentování. Proto jsou často využívány fantastické dějové prvky, metafikční odkazy, absurdní jazykové hry a zlomy v rámci žánrů.\nV popředí stojí zájem o spolupráci recipient a o hravý rozklad zavedených konceptů a konvencí.\n\n\nPostmoderní umění se snaží nabídnout alternativu k moderně a tvořit taková díla, která nejsou zaměřena výhradně na tzv. kulturní elitu. To ještě neznamená, že jejich díla jsou srozumitelná většinovému divákovi, ač se o to umělci snaží.\n\nV malířství a sochařství se umělci pokoušejí zpracovávat poetičtější a více emotivní díla než tomu bylo doposud. Termín postmoderní výtvarné umění není příliš běžný, protože do této oblasti postmoderna proniká pomaleji, než je tomu např. v architektuře.\n\nV architektuře (resp. v umění) pojem „postmoderna“ poprvé použil Joseph Hudnut v titulku svého článku (\"Postmoderní dům\") již v roce 1945, běžně tento termín začal používat až americký architekt Charles Jenks ve svém díle \"Řeč post-moderní architektury\". Základní snahou architektury je překonat jistou elitnost architektury a přenést ji do jazyka srozumitelného i laikovi, na druhé straně se snaží udržet i zájem odborníků, to se projevuje dvojím pohledem na architektonické dílo — laik vnímá podobnost s něčím mu známým, odborník vnímá i ovlivnění historickými slohy a jejich zvláštnostmi.\n\nPostmoderní architektura se zcela záměrně staví do opozice k funkcionalismu a bauhausu, protože nechce tvořit pouze neosobní bydlení, ale stavby, které navazují (citují) předchozí styly.\n\n\n\n\nOd šedesátých (v případě Johna Cage od čtyřicátých) let se v artificiální hudbě projevují aspekty podobné postmoderně architektonické — nová kontinualita, polystylovost, využití kýče.\n\n\n\n"}
{"id": "22435", "url": "https://cs.wikipedia.org/wiki?curid=22435", "title": "Gianmaria Bruni", "text": "Gianmaria Bruni\n\nGianmaria Bruni (* 30. květen 1981, Řím) je italský pilot formule 1.\n\nGianmaria Bruni začínal na motokárách ve věku 10 let a od počátku patřil mezi nejlepší. Ve čtrnácti skončil třetí na mistrovství Evropy. Rok 1997 odstartoval Bruniho kariéru automobilového závodníka, když se zúčastnil Formule Campus při testování před novou sezónou. Rok 1998 přinesl Brunimu titul italského šampiona Formule Campus. Tento úspěch mu zajistil účast na Mistrovství Evropy Formule Renault 2000 v následujícím roce. Společně s týmem JD Motosport se Bruni okamžitě prodral mezi nejlepší. Série závodu začala v Silverstone, kde Bruni skončil po havárii. Následující závod v Jaramě přinesl první úspěch - třetí místo, další čtyři závody byly již plně v rukou Bruniho, ve všech vítězí a zajistil si tak titul mistra Evropy. Boloňský časopis Autospirit mu udělil titul stříbrné přilby pro nejnadanějšího pilota roku. V letech 2000 - 2001 byl účastníkem britské série Formule 3 a mezi jeho soupeře patřili Antonio Pizzonia a Takuma Sató. V letech 2002 - 2003 se zúčastnil Euro série Formule 3000 a koncem roku 2003 se stal testovacím jezdcem týmu Minardi ve Formuli 1. Následující rok se již stal pilotem v celém ročníku mistrovství světa Formule 1. Pro rok 2005 podepsal smlouvu s týmem Coloni pro nově vzniklou sérii GP2.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "22439", "url": "https://cs.wikipedia.org/wiki?curid=22439", "title": "Josef Pekař", "text": "Josef Pekař\n\nJosef Pekař (12. dubna 1870 Malý Rohozec – 23. ledna 1937 Praha) byl přední český historik přelomu 19. a 20. století, žák Jaroslava Golla, profesor a rektor Univerzity Karlovy.\n\nPo maturitě na gymnáziu v Mladé Boleslavi, které dnes nese jeho jméno (Gymnázium Dr. Josefa Pekaře), studoval historii v Praze a už roku 1890 článkem v Masarykově \"Athenaeu\" dokázal, že název Hrubá Skála se vyskytuje až v 17. století a Rukopis královédvorský je tudíž padělek. Roku 1893 promoval prací \"Kandidatury krále Přemysla Otakara II. na německý trůn\", kde ukázal, že se Přemysl Otakar II. o císařský trůn ucházel sám, a to až v letech 1272–1273. Dva semestry strávil v Erlangenu a v Berlíně, pak učil na gymnáziu v Mladé Boleslavi a v Praze v Truhlářské. Brzy po roce 1895 se stal autorem \"Českého časopisu historického\" (ČČH), který později po třicet let redigoval. Habilitoval se roku 1897 prací \"Dějiny Valdštejnského spiknutí (1630–1634)\", kde Valdštejna ukázal jako váhavého, nicméně zrádce. Téhož roku ostře odmítl protičeský článek německého historika T. Mommsena a doložil význam české kultury pro Evropu; jeho odpověď pak ještě několikrát vyšla a byla přeložena do řady jazyků. K jubileu Františka Palackého 1898 napsal přehled české historiografie ve druhé polovině 19. století a řadu článků do Ottova slovníku naučného (mimo jiné právě heslo \"František Palacký\", které později v mírně upravené verzi vydal jako samostatnou knihu).\n\nRoku 1901 byl jmenován profesorem a ve dvou článcích kritizoval představy o slovanské „zádruze“. V práci \"Nejstarší kronika česká\" (1903) se pokusil dokázat, že svatováclavská legenda tzv. Kristiána, kterou Josef Dobrovský pokládal za padělek, pochází skutečně z 10. století; přestože Pekařovy argumenty přijala část historiků, diskuse o době vzniku legendy pokračuje nadále. V letech 1909 a 1911 vydal \"Knihu o Kosti\", důkladný popis šlechtického života za třicetileté války a poměrů poddaných v 17. a 18. století. Důraz na detaily běžného života a hospodářské poměry byl tehdy nový a předešel svou dobu. V roce 1915 následovala práce \"České katastry 1654 až 1789\", kde ukázal postup centralizace v Rakousku.\n\nRoku 1912 vydal brožuru \"Masarykova česká filosofie\", kde se bránil proti Herbenovým útokům na Gollovu školu, kritizoval Masarykovu historickou metodu a odmítl myšlenku, že by smyslem českých dějin byla náboženská myšlenka humanity; tím zahájil dlouhý spor o smysl českých dějin. Jeho zásluhy o vědní obor historie byly oceněny členstvím v České akademii věd a umění (dopisujícím členem od 1. 12. 1900, mimořádným 30. 11. 1907, řádným členem zvolen 11. prosince 1916), řádným členem Královské české společnosti nauk se stal 9. ledna 1931 (mimořádným od 9. 1. 1901).\n\nVznik Československa Pekař sice neočekával, nicméně oslavil přednáškou \"Říjen 1918\" a věnoval se pak otázce po zavinění války (\"Světová válka\", 1921). Téhož roku vydal přepracovanou učebnici \"Dějiny československé\", dlouho užívanou na našich středních školách. V reakci na poválečnou protikatolickou vlnu začal polemik Pekař obhajovat až idealizovat české baroko i šlechtu (\"Tři kapitoly o sv. Janu Nepomuckém\", 1921; \"Bílá Hora\", 1921; \"Omyly a nebezpečí pozemkové reformy\", 1923) a od té doby se stává konzervativním národovcem (\"Objevy Bretholzovy čili od které doby sedí Němci v naší vlasti\", 1922). Ve svém nejrozsáhlejším čtyřsvazkovém díle \"Žižka a jeho doba\" (1928–1934) hodnotí Žižku – podobně jako Palacký – spíše jako válečníka a náboženského fanatika, na rozdíl od Palackého však upírá husitství nadnárodní význam a představuje je jako hnutí ryze středověké, pro současnost těžko pochopitelné a v důsledcích spíše škodlivé. Kniha vyvolala ostré reakce, zejména Jana Slavíka a Kamila Krofty, na něž Pekař odpověděl články později vydanými pod názvem \"O smyslu českých dějin\".\n\nK „Svatováclavskému miléniu“ – (domnělému) výročí smrti svatého Václava – vydal knihu \"Svatý Václav\" (1929) a k výročí Valdštejnovu přepracované vydání knihy \"Valdštejn\" (1934). V letech 1931–1932 byl rektorem Karlovy univerzity, v nástupní přednášce znovu zdůraznil své národně-konzervativní stanovisko a názor, že periodizace českých dějin má vycházet z životních slohů, podobně jako v dějinách umění. Ve slavnostním projevu k 85. narozeninám T. G. Masaryka se však upřímně poklonil Masarykově dějinné velikosti, jeho dílu osvoboditelskému a státnickému.\n\nDějinné události se Pekař snažil vykládat důsledně v dobovém kontextu a jako svědomitý historik zdůrazňoval nesourodost představ různých epoch. („Tehdejší události musíme vždy posuzovat očima tehdejších lidí“). V poválečných polemikách se klonil ke konzervativnějšímu stanovisku, zůstal však přesvědčeným vlastencem a všechny velké události hodnotil z hlediska svého národa. Proto se také snažil zbavit české vlastenectví náboženských sporů, jež národu v minulosti podle jeho názoru tolik uškodily.\n\nTomáš Garrigue Masaryk poslal 30. ledna 1937 oficiálně velkou kytici červených růží na jeho poslední cestu.\n\nV letech 1948–1989 byly jeho knihy, stejně jako Masarykovy, odstraněny z knihoven a nepublikovalo se o něm.\n\nZákladním principem Pekařova pojetí dějin byl princip, že historik má pochopit dobu z ní samé, má poznat a procítit jejího ducha. Dějepis dle něj měl mít základ vědecký, avšak přínos historika měl být v procítění a zobrazení dávné doby. Historie není suchá exaktní věda střízlivě pitvající látku, jako např. anatomie, ale je to věda zkoumající život konkretních lidí. Proto taky historik nemůže zůstat chladně nezaujatým pozorovatelem – musí k minulosti a jejím postavám zaujímat svůj postoj. Toto pojetí dějin již nelze považovat za pozitivismus. Pekař pozitivismus již zřetelně překračuje tím, jak proniká svou historickou intuicí za fakta získaná z historických pramenů.\nPekař se rozcházel s dějinnou filozofií a výkladem dějin Palackého a Masaryka. Zpočátku Pekař považoval národní prvek za nosný a hybný faktor českých dějin, později mluvil o komplexnějším pojetí českých dějin – českou historii včlenil do širšího evropského kontextu. Masarykovy filozofické teze („reformační“) o českých dějinách odmítal. Pekař viděl větší složitost a relativnost historického dění.\n\n\n\n\n"}
{"id": "22447", "url": "https://cs.wikipedia.org/wiki?curid=22447", "title": "Čaroprávnost", "text": "Čaroprávnost\n\nČaroprávnost (anglicky \"Equal Rites\") je humoristická fantasy kniha Terryho Pratchetta, třetí ze série \"Zeměplocha\" a první, kde hlavním hrdinou není Mrakoplaš. Do série uvádí čarodějku Bábi Zlopočasnou, která se objevuje v řadě pozdějších knih.\n\nMág Podomní Kšaft ví, že brzy zemře. Proto cestuje na místo, kde se má narodit osmý syn osmého syna, neboť takoví synové se stávají mágy. (Na Zeměploše je osmička magické a okultní číslo.) Kšaft mu proto chce předat svou magickou hůl jako svému nástupci.\n\nNarozené dítě je však dívka - Eskarína. Protože si toho Kšaft všimne příliš pozdě, hůl je již definitivně předána.\n\nJak Eskarína roste, začínají se u ní projevovat různé nevysvětlitelné schopnosti. Místní čarodějka, Bábi Zlopočasná, s ní proto cestuje na Neviditelnou univerzitu v Ankh-Morporku. Dívka-mág je však v univerzitních kruzích něco neslýchaného.\n\nEskarína je při prvním pokusu dostat se na univerzitu neúspěšná, Bábi jí ale nakonec místo na NU najde - Esk pracuje jako služebná. Sleduje přitom vzestup mladého mága Simona, kterého potkala cestou do Ankh-Morporku. Simon je mág schopný vytvářet nová, silná kouzla. Ta však otevřou bránu do temných a neprozkoumaných oblastí mnohovesmíru.\nZ nevysvětlených důvodů - snad proto, že jde o rané dílo, v němž ještě nebyly fiktivní reálie a kontinuita tak ustálené - se Eskarína objevuje až v knize Obléknu si půlnoc, jako vedlejší, ale výrazná pomoc Toničky Bolavé. Navíc jediná postava z \"Čaroprávnosti\", která se objeví i v dalších knihách (kromě Smrtě a Eskaríny), je Bábi Zlopočasná; události z \"Čaroprávnosti\" však nejsou nikde později ani naznačeny. Další kniha s čarodějkami, \"Soudné sestry\", začíná prakticky s „čistým kontem“. Jediné dvě možné zmínky jsou v knize \"Dámy a pánové\", kde Bábi říká, že na Neviditelné univerzitě už byla dříve, a také ta, že Bábi se naučila létat na koštěti až v pozdním věku - to se stalo právě v \"Čaroprávnosti\".\n\nV roce 2008 vyšly první tři knihy jako audiokniha v interpretaci samotného překladatele. \"Čaroprávnost\" na 8 CD má 8,5 hodiny.\n\n"}
