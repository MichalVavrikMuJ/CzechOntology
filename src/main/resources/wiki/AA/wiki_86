{"id": "64008", "url": "https://cs.wikipedia.org/wiki?curid=64008", "title": "Drákula (kniha)", "text": "Drákula (kniha)\n\nDrákula též pod původním názvem Dracula (: ) je epistolární román irského autora Brama Stokera. Román \"Dracula\" je klasické dílo literárního vampyrismu a první zpracování upírské legendy do románové podoby. Poprvé byl vydán v roce 1897. Je psán formou dopisů, telegramů, deníků a novinových výstřižků. Do češtiny jej přeložili Josef F. Khun (vydáno 1919) a Tomáš Korbař (vydáno 1970).\n\n\"Drákula\" má mnoho znaků různých literárních žánrů, např. hororu, gotického románu a invazní literatury. Je strukturován jako řada zápisů v deníku a několika dopisů. Literární kritici zkoumali mnohá témata v tomto románu, jako např. role žen ve viktoriánské společnosti, sexualitu a migraci folklóru. Ačkoli vampýři nejsou původním Stokerovým výtvorem, kniha zvedla čtenářský zájem o toto téma. Také díky tomu bylo pak v průběhu 20. století vytvořeno mnoho divadelních a filmových adaptací s tímto námětem. Inspirací románu byla novela jiného irského autora Josepha Sheridana Le Fanu \"Carmilla\".\n\nRomán je rozdělen na dvě části, začíná deníkovými zápisky Jonathana Harkera, anglického právníka, který odjíždí do Transylvánie za hrabětem Draculou, aby s ním projednal koupi několika domů v Londýně. Ovšem za několik dní zjistí, že s hrabětem není něco v pořádku: Dracula je velmi podivný, obléká se jen do černého oblečení, nesnáší sluneční svit, neodráží se v zrcadle a spí v rakvi na betoně. Jonathan neuposlechne Draculův příkaz a usne na hradě mimo svůj pokoj a setká se se třemi ženami (Draculovy nevěsty), které ho svádí, Dracula Jonathana zachrání z jejich spárů a svým ženám dává pytel, ve kterém je zabalena neznámá naříkající oběť. Později Dracula donutil Harkera podepsat tři dopisy, pro Minu a zaměstnavatele. Píše se v nich, že je všechno v pořádku, že se Jonathan brzy navrátí. Jonathan je přesvědčen, že ho Dracula chce zabít.\n\nZápisky Mínina (Jonathanova snoubenka) deníku. V Londýně je Mína na návštěvě u své přítelkyně Lucy Westenrové, která žije se svou churavou matkou. Lucy trpí náměsíčností, dívka, která obdržela hned tři nabídky k sňatku (od psychiatra Johna Sewarda, Američana Quinceyho Morrise a Arthura Godalminga) je jako bez života. Na krku má dvě krvavé ranky.\n\nDo městečka Whitby, kde se nachází Mína a Lucy, za bouře připlouvá loď. Z lodi při přistání vyskočí velký pes. U kormidla stojí přivázaná mrtvola kapitána s růžencem v ruce, po žádném z členů posádky není ani stopa. Loď přivezla čtyři bedny hlíny. Plavbu z Černého moře provázely podezřelé události, námořníci se postupně „ztráceli“, vše nasvědčovalo tomu, že na palubě byl upír.\nDr. Seward ve svém deníku, který si vede jako nahrávky na fonograf, popisuje případ svého psychotického pacienta Renfielda, který chytá mouchy, ty dává k jídlu pavoukům, pavouky krmí vrabce, které nakonec sám sní. Údajně chce zkonzumovat co nejvíc životů, aby se tím prodloužil život. Jednoho dne uteče, avšak je dopaden u domu, kde rozmlouvá s „mistrem“. Jedná se o dům, jež si koupil Dracula.\n\nMína odjíždí do Uher, kde v nemocnici leží její snoubenec Jonathan se zánětem mozkových blan. Mína s Jonathanem uzavřou sňatek. Mína si s hrůzou přečte Jonathanův deník. Lucyin stav je čím dál tím horší, opouští ji její snoubenec Artur, kvůli zdravotnímu stavu svého otce, proto požádá přítele, doktora Sewarda, který je ředitelem sanatoria pro duševně choré, aby ji léčil. Dr. Seward si přivolá z Amsterodamu svého přítele, velmi uznávaného vědce, profesora Abrahama Van Helsinga. Van Helsing usuzuje, že je postižená vampyrismem, do oken a do postele věší svazky česneku, což má zabránit upírům další vysávání krve nebohé Lucy. Lucy se nakrátko „uzdraví“, ale její smrti už nelze zabránit, stává se z ní nemrtvá. Seward Van Helsingovi nevěří, dokud se na vlastní oči nepřesvědčí, jak Lucy vysává krev z dětí. Lucy zabijí, srdce jí probodnou dřevěným kůlem a useknou jí hlavu, takto zabitý upír již neprocitne.\n\nNavrací se Lucyin snoubenec Artur, zdrcený smrtí snoubenky, její matky i svého otce. Van Helsing povolává i Mínu s Jonathanem, pročítá Jonathanův deník, který ho přivádí k odvážnému plánu: zabít Draculu.\n\nDracula pronikne do sanatoria, kde zabije Renfielda. Minu, která se nachází taktéž v sanatoriu, přinutí, aby vypila jeho upíří krev. Tím se stává upírem. Jedinou nadějí, jak Mínu zachránit, je zabít Draculu dřív, než Mina „zemře“. Po Draculově smrti, zahynou všichni jeho „potomci“ všichni nemrtví. Dracula se neobejde bez svých beden s hlínou ze své domoviny, proto ho chtějí pomocí nich lapit do pasti.\n\nPostupně jsou v různých domech v Londýně posvěceny všechny Draculovy skrýše, jedna bedna chybí a Dracula uprchne z Anglie na lodi do Transylvánie. Van Helsing pomocí hypnózy Miny nad ránem, když je dotyčná „spojena“ s Draculou, zjišťuje jeho plán a tak se Van Helsing s jeho přáteli snaží dostat do Draculova zámku dříve nežli on, po souši. Van Helsing proniká do zámku, zabije tři upírky a čeká na příjezd hraběte.\n\nK zámku přijíždí vůz se spícím Draculou, slunce zapadá. Nastává souboj mezi posádkou vozu a Van Helsingovou skupinou, při níž umírá Quincey Morris. Draculova hlava je sťata a srdce probodnuto dřevěným kůlem. Draculovo tělo se rozpadá v prach. Mina je zachráněna.\n\nPříštího roku se manželům Harkerovým narodí syn Quincey.\nTéma románu není zcela fiktivní, postava Draculy totiž vychází z reálné, historicky doložené postavy, knížete Vlada III. (podle jiných zdrojů II. či IV.), vojvody Valašského, který si vysloužil přezdívku Ţepeş (čti cepeš = rumunsky \"Napichovač\"). Narodil se roku 1431 a zemřel v roce 1476. Existují dvě možné teorie jeho smrti: 1) zemřel v boji s Turky nebo 2) byl zabit vlastními poddanými kvůli své krutosti. Ono přízvisko získal díky zálibě v popravách narážením na kůl. Tu získal během svého mládí, prožitého na istanbulském dvoře. Koluje kolem něj spousta legend, například, že se učil magii od samotného ďábla, že při popravě 20 000 tureckých zajatců pořádal hostinu, že velitele vojsk nechal narážet na zlatý kůl, ale za života z upírství obviněn nebyl. Jeden rumunský archiv ale uchovává dokument datovaný mnoho let po jeho smrti, přesto podepsaný jeho nezaměnitelným podpisem. Tento dokument údajně stvrzují ještě podpisy 15 tehdejších veřejných hodnostářů, kteří před Boží tváří stvrdili, že onu listinu podepsal vlastní rukou z Boží vůle jejich pán vojvoda Vlad. A Draculův hrob v klášteře na ostrově Snagov byl údajně nalezen prázdný.\n\n\nMnoho filmů se jen lehce inspirovalo Drákulou Brama Stokera, například: \"Dracula 2000\", \"Dracula 3000\", \"Dracula 2: Vzkříšení\", \"Dracula 3: Odkaz\", \"Dracula a syn\". Existuje i pornohororová adaptace \"This Ain't Dracula XXX\".\n\nTaké jen části Stokerova díla byly později převzaty do jiných děl, například upírka Mina se objevuje ve filmu \"Liga výjimečných\". Hlavním hrdinou filmu \"Van Helsing\" se stává Van Helsing, ve filmu se objevují i Draculovy nevěsty, dokonce i samotný hrabě Dracula. Většinou však s původním románem nemají mnoho společného.\n\n\n"}
{"id": "64011", "url": "https://cs.wikipedia.org/wiki?curid=64011", "title": "Drákula", "text": "Drákula\n\nDrákula nebo Dracula má několik významů spojených upírskou tematikou:\n\n"}
{"id": "64015", "url": "https://cs.wikipedia.org/wiki?curid=64015", "title": "Základní kapitál", "text": "Základní kapitál\n\nZákladní kapitál (dříve základní jmění) tvoří část vlastního kapitálu společnosti a představuje hodnotu vkladů vlastníků společnosti do společnosti. Základní kapitál se tvoří při založení společnosti a během života podniku se většinou nemění.\n\nZákladní kapitál se vytváří povinně v komanditní společnosti, společnosti s ručením omezeným, v akciové společnosti a v družstvu.\n\nMinimální výše základního kapitálu společnosti s ručením omezeným je 1 koruna, minimální výše základního kapitálu akciové společnosti je 2 miliony korun, minimální výše základního kapitálu družstva už dnes není určena a vyplývá ze stanov družstva.\n\nÚčtování o základním kapitálu upravuje v České republice standard číslo \"012 - Změny vlastního kapitálu\". Na jeho základě se o základním kapitálu účtuje na příslušném účtě účtové skupiny \"41 - Základní kapitál a kapitálové fondy\". Je zvyklostí, že účet základního kapitálu má číslo \"411 - Základní kapitál\". Změny v základním kapitálu, do doby zapsání změny do obchodního rejstříku, se pak většinou účtují na účet \"419 - Změny základního kapitálu\".\n"}
{"id": "64024", "url": "https://cs.wikipedia.org/wiki?curid=64024", "title": "Glukosamin", "text": "Glukosamin\n\nGlukosamin (řidčeji také glukozamin) (CHNO) je tělu vlastní, bazická sloučenina, která vzniká z glukózy náhradou hydroxylové skupiny (–OH) v poloze 2 za skupinu –NH. Zabudovává se do polysacharidů (glykosaminoglykanů – GAG), které mají v organismu různé funkce, např. chondroitinsulfát je jednou z hlavních složek kloubních chrupavek, kde váže vodu a propůjčuje pružnost.\n\nJe součástí léčivých přípravků a doplňků stravy (tzv. hraničních přípravků), které se užívají při artróze. Vzhledem k tomu, že jde o tělu vlastní látku, je často označován jako „kloubní výživa“. Podstata působení však spočívá v tom, že je schopen příznivě ovlivnit rovnováhu metabolických dějů probíhajících v chrupavce.\n\nKomerčně dostupný glukosamin je v přípravcích obsažen ve formě solí, a to buď síranu (sulfátu), nebo chloridu. Účinnost při artróze byla poměrně dobře prokázána u sulfátu, v případě chloridu není dostatek spolehlivých informací.\n\nDoporučená dávka glukosamin sulfátu je 1 500 mg denně po dobu nejméně 2 měsíců. Po této době je možné udělat přestávku, neboť účinek obvykle několik týdnů přetrvává. Přestávka v užívání však není nutná.\n\nGlukosamin sulfát má příznivé účinky proti bolesti a zánětu při artróze kloubů. Na rozdíl od analgetik a nesteroidních antiflogistik je tento účinek opožděný, projeví se až po 4–6 týdnech pravidelného úžívání. Po vysazení však tento účinek obvykle přetrvává nějakou dobu. Proto je možné po 2–3 měsících užívání udělat další asi 2–3 měsíce přestávku. Látka patří do skupiny tzv. SYSADOA (symptomaticky pomalu působící léky při osteoartóze).\n\nGlukosamin sulfát též zřejmě dokáže zastavit ztrátu kloubní chrupavky, ke které při osteoartróze dochází. Tento účinek byl pozorován zatím pouze při dlouhodobém užívání bez přestávky.\nV mnoha přípravcích na trhu se glukosamin kombinuje s jinými látkami, např. chondroitin sulfátem. Takové kombinace nejsou sice škodlivé, avšak neexistuje žádný důkaz jejich vyšší účinnosti. Doporučení odborných společností (EULAR) hovoří pouze o samostatném používání jednotlivých látek.\n\n\n"}
{"id": "64027", "url": "https://cs.wikipedia.org/wiki?curid=64027", "title": "2005 CM7 (planetka)", "text": "2005 CM7 (planetka)\n\n2005 CM je planetka patřící do Amorovy skupiny. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze šest dnů během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevili 4. února 2005 kolem 06:57 světového času (UTC) na jednometrovým dalekohledem na Lincoln Laboratory Observatory astronomove M. Blythe, F. Shelly, M. Bezpalko, R. Huber, L. Manguso, D. Torres a R. Krack. Dne 1. února 2005 v 18:42 UTC prolétla v minimální vzdálenosti 1062 tis. km od středu Země. Na jejím sledování se podílela též observatoř na jihočeské Kleti.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 458 tis. km. Nejbližší velké přiblížení k Zemi na vzdálenost 10,8 mil. km se očekává 28. ledna 2014. V tomto století dojde ještě k dalším přiblížením tohoto tělesa k Zemi, a to 2023, 2067, 2070 a 2079. Kromě toho mine v létech 2027 a 2083 planetu Venuši. Kumulativní pravděpodobnost srážky se Zemí v tomto století není příliš vysoká a byla vyčíslena na 9,53. Na turínské škále je proto klasifikována stupněm 0, na palermské -8,12. Vzhledem k odhadovaným rozměrům by její kolize se Zemí nezpůsobila pravděpodobně žádné škody.\n\n"}
{"id": "64039", "url": "https://cs.wikipedia.org/wiki?curid=64039", "title": "Seznam prezidentů Itálie", "text": "Seznam prezidentů Itálie\n\nPrezident Italské republiky (Presidente della Repubblica) je od roku 1946, kdy byla zrušena monarchie, hlavou Itálie. Je volen na 7 let na společném zasedání italského parlamentu a regionálních delegátů. Jeho pozice není příliš silná, jeho hlavním úkolem je reprezentovat zemi navenek a jmenovat premiéra, který musí získat podporu obou komor parlamentu. Má také právo volit pět doživotních senátorů. Formálně též jmenuje jednotlivé ministry.\n\nMůže se jim stát jakýkoli občan Italské republiky, který je trestně bezúhonný a má minimálně 50 let.\n\nOficiálním sídlem prezidenta Itálie je \"Prezidentský palác\" (italsky \"Quirinale\") v Římě.\n\n\n \"Presidenza della Repubblica\" - oficiální stránka prezidenta Italské republiky\n"}
{"id": "64044", "url": "https://cs.wikipedia.org/wiki?curid=64044", "title": "Nibiru", "text": "Nibiru\n\nNibiru, dle Babyloňanů, bylo nebeské těleso spojené s bohem Mardukem. Název je z akkadštiny a znamená \"převozní člun\", \"místo protnutí\" nebo \"místo přechodu\". Ve většině babylonských textů je přiřazeno k planetě Jupiter; dle páté tabulky Enúma eliš by to ale mohla být i Polárka, která v té době byla Thuban nebo také možná Kochab.\n\n\n"}
{"id": "64047", "url": "https://cs.wikipedia.org/wiki?curid=64047", "title": "Principát", "text": "Principát\n\nJako \"principatus\" - principát se označovala raná forma císařské vlády v antické římské říši od Octavia Augusta do Diokleciána (císařem v letech 284–305), který zavedl centralizovanější a více absolutistický dominát.\n\nPrincipát byl sice již monarchií, ale zachovával řadu principů republikánského zřízení. Existoval senát, který byl formálně považován za rozhodující státní orgán, konzul, tribuni lidu a další římští úředníci, ale jejich pravomoce byly postupně oslabovány.\n\nRozhodující moc měl v rukou \"princeps\", první muž ve státě – císař (princeps inter pares – první mezi rovnými), který převzal také úřad nejvyššího velekněze (\"pontifex maximus\"). Výkonnou moc postupně přebralo jeho úřednictvo. Zákonodárná a soudní moc příslušela v principátu senátu. Již v průběhu tohoto období se ale vyskytovali císaři, kteří svými absolutistickými sklony předjímali dominátní zřízení – Domitianus a Aurelianus se nechávali oficiálně titulovat jako dominus et deus.\n\n\n\n\n"}
{"id": "64052", "url": "https://cs.wikipedia.org/wiki?curid=64052", "title": "Společnost s ručením omezeným", "text": "Společnost s ručením omezeným\n\nSpolečnost s ručením omezeným je jedna z forem obchodních společností, celosvětově je běžně využívána. V Česku jde o nejrozšířenější formu podnikání, upravuje ji zákon č. 90/2012 Sb., o obchodních korporacích. Zákonem je považována za společnost kapitálovou, vykazuje však i některé rysy společnosti osobní.﻿\n\nSpolečnost tohoto typu může založit jediný společník nebo více společníků. Obchodní firma společnosti musí obsahovat označení „společnost s ručením omezeným“ (nebo jako zkratku s. r. o. či spol. s r. o.). Minimální vklad společníka, a tudíž i minimální výše základního kapitálu společnosti, je 1 Kč. Společnost je založena v okamžiku, kdy se všichni její společníci dohodnou na obsahu společenské smlouvy a podepíší ji u notáře, avšak vzniká až okamžikem zápisu do obchodního rejstříku.\n\nDo podání návrhu na zápis do obchodního rejstříku musí být splaceny všechny nepeněžité vklady, vkladové ážio a na každý peněžitý vklad nejméně jeho 30 %. Pokud je vklad nepeněžitý (tj. nemovité věci, akcie, auta atd.), musí jej ocenit soudní znalec. Nepeněžitým vkladem nesmí být práce nebo služby. Před vznikem společnosti přijímá a spravuje vklady správce vkladů, jmenovaný společenskou smlouvou. \n\nSpolečnost bez ohledu na den svého založení vznikne až zápisem do obchodního rejstříku. Mezi založením a vznikem ještě nemá právní osobnost, některé úkony (např. založení účtu, nájemní smlouva) však může učinit již před zápisem.\n\nAlternativní možností založení společnosti, je koupě tzv. „ready-made“ společnosti neboli předzaložené společnosti. Jedná se o firmu, která je zapsaná v obchodním rejstříku, má název, sídlo, jednatele, identifikační číslo a také plně splacený základní kapitál. Společnost však nevyvíjí žádnou obchodní činnost, byla založena pouze za účelem prodeje konečnému zákazníkovi.\n\nSpolečnost odpovídá za porušení svých závazků celým svým majetkem, společníci pak společně a nerozdílně ručí za závazky společnosti jen do výše, v jaké nesplnili vkladové povinnosti podle stavu zapsaného v obchodním rejstříku v době, kdy byli věřitelem vyzváni k plnění. Ručí tedy i společník, který svou část vkladu již splatil, jestliže zbylí společníci ještě nesplatili svoje vklady. Zaplacením kterémukoliv z věřitelů ručení nezaniká ani se nesnižuje jeho rozsah. Zápisem splacení všech vkladů do obchodního rejstříku ručení společníků zaniká. Jednatelé mají povinnost jednat s péčí řádného hospodáře a s uvážením všech jim známých a dostupných informací.\n\n\nV postavení společníků se akcentuje kapitálová povaha, nikoli osobní povaha. Rozsah práv a povinností je nerovný, řídí se majetkovou účastí společníků na společnosti.\n\n\n\nZákladní podmínkou je, že společnost musí nějaký zisk vytvořit. Rozhodnutí o užití zisku, který s.  r.  o. vytvořila, náleží do působnosti valné hromady. Podíl na zisku se mezi společníky dělí podle velikosti obchodních podílů společníků (lze sjednat jinak). Podíl na zisku je splatný do 3 měsíců od rozhodnutí valné hromady o jeho rozdělení. Zálohu na výplatu podílu na zisku lze vyplácet jen na základě mezitímní účetní závěrky, ze které vyplyne, že obchodní korporace má dostatek prostředků na rozdělení zisku.\n\nZatímco právo na likvidační podíl nastupuje při zániku společnosti, právo na vypořádací podíl vzniká ve fázi trvající existence společnosti, jestliže některý ze společníků opouští společnost bez právního nástupce, resp. přechází-li uvolněný podíl na společnost. Zaniká-li účast společníka na společnosti jinak než převodem obchodního podílu, tedy zaniká-li smrtí fyzické osoby (v případě, že společenská smlouva vyloučila přechod obchodního podílu na dědice), zánikem právnické osoby (v případě, že společenská smlouva vyloučila přechod obchodního podílu), vyloučením společníka (kaduční řízení, soudní řízení, konkurs, exekuce), vystoupením společníka (§ 164, § 202 a § 207 odst. 3 ZOK), zrušením účasti společníka soudem (§ 205). Výše vypořádacího podílu se odvozuje od hodnoty, resp. odhadu hodnoty obchodní korporace a poměru, kterým se společník na hodnotě podílel.\n\nPodíl na likvidačním zůstatku náleží společníkovi, zaniká-li obchodní korporace s likvidací. Likvidační podíl se rozdělí mezi společníky nejprve do výše, v jaké splnili svou vkladovou povinnost. Nestačí-li likvidační zůstatek na toto rozdělení, podílejí se společníci na likvidačním zůstatku v poměru k výši svých splacených či vnesených vkladů. Neměl-li žádný ze společníků vkladovou povinnost, rozdělí se likvidační zůstatek mezi společníky rovným dílem.\n\nS. r. o. jako kapitálová společnost má zvláštní strukturu orgánů, nevylučuje manažerské řízení prostřednictvím nespolečníka, jednateli tak mohou být společníci, nebo jiné osoby – jednatelé mohou být jmenování společenskou smlouvou nebo valnou hromadou. Proto není právem společníka být jednatelem či členem jiného orgánu společnosti (kromě valné hromady). Právo podílet se na řízení společnosti uskutečňuje společník prostřednictvím své účasti na valné hromadě. Úprava organizace a hlasování je stanovena ve společenské smlouvě (podle zákona připadá jeden hlas na 1 Kč vkladu společníka, ledaže společenská smlouva stanoví jinak). Pozastavení hlasovacích práv nastává např. pokud se dotýká hlasování společníka (např. rozhoduje se o jeho vyloučení či o jeho odvolání z funkce orgánu společnosti).\n\nPrávo žádat od jednatelů informace o společnosti, nahlížet do dokladů společnosti, kontrolovat údaje obsažené v předložených dokladech a další práva určená společenskou smlouvou. Právo kontrolovat doklady společnosti mají společníci sami či skrze svého zástupce, bude-li tento zástupce zavázán alespoň ke stejné mlčenlivosti jako společník a společnosti tuto skutečnost doloží. Mlčenlivost může být doložena smlouvou nebo skutečností, že zástupce je k mlčenlivosti vázán ze zákona (např. advokát, daňový poradce).\n\nSpolečník může v zákonem vymezených případech podat žalobu proti členovi orgánu společnosti (jednatel, člen dozorčí rady), ve skutečnosti však nejde o žalobu společníka, ale jenom o žalobu podanou společníkem jménem společnosti (žaloba ut singuli). Žaloba se uplatní především v případech, kdy jednatel či člen dozorčí rady svým jednáním v rozporu s povinností péče řádného hospodáře způsobil společnosti újmu. Dle § 4 odst. 1 ZOK dochází k obrácení důkazního břemene, takže žalovaná osoba musí prokázat, že se nedopustila protiprávního jednání, ledaže soud rozhodne, že to po ní nelze spravedlivě požadovat.\n\nOchrana menšiny se vztahuje na společníky, kteří mají vklady ve výši minimálně 10 % základního kapitálu. Mají právo požádat jednatele o svolání valné hromady. V případě, že ke svolání valné hromady nedojde do jednoho měsíce, mohou ji svolat sami.\n\nVýši vkladové povinnosti společníků zákon nestanoví, je tedy věcí společenské smlouvy, aby určila, jak velký vklad musí do společnosti společníci vnést. Nepeněžitý vklad musí být do společnosti vnesen před jejím vznikem (zápisem do obchodního rejstříku), peněžitý vklad musí společník splatit ve lhůtě stanovené společenskou smlouvou, nejpozději však do 5 let ode dne vzniku společnosti nebo od převzetí vkladové povinnosti za trvání společnosti.\nJe-li společník v prodlení se splácením peněžitého vkladu, uhradí společnosti úrok ve výši dvojnásobku sazby úroku z prodlení stanovené nařízením vlády, neurčí-li společenská smlouva jinak.\nSpolečník nesmí po dobu prodlení s plněním vkladové povinnosti vykonávat hlasovací právo a k jeho hlasu se nepřihlíží při zjištění usnášeníschopnosti.\nVedle možnosti požadovat úrok z prodlení může společnost přistoupit i k vyloučení společníka v tzv. kadučním řízení. O vyloučení rozhoduje valná hromada alespoň dvoutřetinovou většinou hlasů. Před rozhodováním o vyloučení musí být společník vyzván ke splnění vkladové povinnosti a musí mu být poskytnuta přiměřená lhůta. \n\nTuto povinnost může stanovit společenská smlouva, na jejímž základě musí rozhodnout valná hromada nebo může jít o rozhodnutí společníka se souhlasem jednatele, i když tak nestanoví společenská smlouva. Slouží k tvorbě vlastního kapitálu, to znamená, že společník svým příplatkem přináší společnosti další zdroj financování, aniž by tento příplatek měl vliv na výši společníkova vkladu nebo na výši základního kapitálu. Jestliže společenská smlouva umožňuje stanovit příspěvky, musí také určit, jakou výši nesmí příplatky ve svém souhrnu překročit.\nSpolečník, který pro příplatkovou povinnost nehlasoval, nemůže příplatkovou povinnost odmítnout, ale má právo vystoupit ze společnosti ohledně podílu, na který je příplatková povinnost vázána, avšak pouze tehdy, pokud již zcela splnil svou vkladovou povinnost spojenou s tímto podílem. Vystoupením ze společnosti jeho příplatková povinnost zanikne. \nProdlení se splácením příplatků má stejné následky jako při prodlení se splácením vkladů, tedy i možnost, že v případě nesplnění povinnosti může být společník ze společnosti vyloučen v kadučním řízení.\n\nZákon omezuje působení jednatele ve společnostech s obdobným předmětem činnosti. Společenská smlouva může určit, že se zákaz konkurence vztahuje i na společníky.\n\nPovinností společníka je chovat se ke společnosti čestně a zachovávat její vnitřní řád (zejména společenskou smlouvu).\n\nSpolečnost s ručením omezeným byla poprvé uzákoněna jako forma obchodní společnosti v Německu roku 1892. Pod německým vlivem byl v Rakousku přijat 6. března 1906 \"zákon č. 58/1906 ř. z. o společnostech s ručením omezeným\", který platil i v Československu až do roku 1950, kdy společnost s ručením obmezeným přestala v Československu existovat; v Rakousku tento zákon platí dodnes. Společnost s ručením omezeným se do československého právního řádu vrátila až novelou hospodářského zákoníku roku 1990. Dnes je upravena zákonem o obchodních korporacích, obecné záležitosti týkající se právnické osoby pak občanským zákoníkem. V Portugalsku byla společnost s ručením omezeným upravena zákonem v roce 1917, v Brazílii v roce 1919, v Chile v roce 1923, ve Francii v roce 1925, v Belgii v roce 1935. Na Slovensku byla společnost s ručením omezeným uzákoněna rozšířením územní působnosti zákona č. 58/1906 ř. z. v roce 1920.\n\nZpůsob zakládání a chod společnosti s ručením omezeným zásadním způsobem změnil zákon o obchodních korporacích, který je účinný od 1. ledna 2014. Zákon odstranil povinnost vytvoření základního kapitálu ve výši 200 000 Kč, namísto něj zavedl minimální vklad ve výši 1 Kč (§ 142 ZOK). Další významnou změnou je možnost vytvořit více druhů podílů, se kterými je spjato více druhů práv a povinností. Podíly je také možné vtělit do volně převoditelného cenného papíru – kmenového listu. Jednatelem může být nově také právnická osoba. Byla zrušena povinnost zřizovat rezervní fond.\n\n"}
{"id": "64056", "url": "https://cs.wikipedia.org/wiki?curid=64056", "title": "Petr Šabach", "text": "Petr Šabach\n\nPetr Šabach (23. srpna 1951 Praha – 16. září 2017 Praha ) byl český spisovatel, známý svými humoristickými romány a povídkami.\n\nJeho otec byl voják z povolání. Šabach od roku 1966 studoval Střední knihovnickou školu (SKŠ), po 1. ročníku ale přestoupil na gymnázium, z něhož byl v roce 1969 vyloučen, externě přijat zpět na SKŠ, kde v roce 1974 odmaturoval. Následovalo dálkové studium kulturologie na Filozofické fakultě UK (obor absolvoval 1979 diplomovou prací \"Specifika rodiny v předávání kulturních hodnot\").\n\nOd roku 1974, do doby, kdy odešel na volnou nohu, vystřídal různá povolání (noční hlídač, metodik kulturního domu v Domě u Kamenného zvonu aj.). Po roce 2000 vyučoval tvůrčí psaní na Literární akademii (Soukromá vysoká škola Josefa Škvoreckého v Praze). Petr Šabach byl členem neformálního hospodského společenství Zlatá Praha.\n\nOd roku 1975 časopisecky publikoval povídky (výjimečně i publicistiku, a to v těchto periodikách: Mladá fronta, Práce, Tvorba, Kmen, Kulturní rozvoj aj.). Jeho stěžejní formou se však záhy stala novela, a to často podávaná jako sled dílčích příběhů; text přitom vychází z anekdoty či hospodského vyprávění, propojení jednotlivých dějových sekvencí může být velmi volné (\"Opilé banány\"). Šabachovu tvorbu charakterizuje výrazná autobiografičnost. Tematika evokující společenskou i politickou situaci 50. let spolu se zaujetím každodenní realitou a periferností je typická pro Šabachovu prvotinu \"Jak potopit Austrálii\" (1986) i pro knihy následující (\"Hovno hoří\", 1994, \"Babičky\", 1998, aj.). Přechod od rámcující kompozice k celistvějšímu tvaru a od anekdotického vyprávění k vážněji postavenému problému představuje \"Zvláštní problém Františka S.\" (1996). Podle novely \"Šakalí léta\" vznikl 1993 filmový muzikál \"Šakalí léta\" (režie Jan Hřebejk). Stejně jako další filmové adaptace na motivy Šabachových knih: \"Pelíšky\" (1999), \"Pupendo\" (2003) a \"U mě dobrý\" (2008), naposled Ondřej Trojan na motivy stejnojmenné povídky natočit film \"Občanský průkaz\" (2010).\n\nVydavatelem knih Petra Šabacha je nakladatelství Paseka.\n\n\n\n"}
{"id": "64057", "url": "https://cs.wikipedia.org/wiki?curid=64057", "title": "Oligopol", "text": "Oligopol\n\nOligopol je taková struktura trhu na straně nabídky, kdy v oboru existuje jen velmi málo výrobních firem, respektive těchto pár subjektů dohromady zabírá většinový podíl nabídky. V takovéto situaci může explicitně docházet k utajeným jednáním (koluzím) na společné cenové politice a udávání směru vývoje celého odvětví. Pokud nedochází implicitně k jednáním (tacitní koluze), tak se přesto může také jednat o oligopol. V současnosti jde především o výrobu letadel, mikroprocesorů apod.\n\nOligopol vychází z řeckého slova Ὀλιγος (\"óligos\"), znamenající „málo“ (množství firem v této struktuře). Koluze vychází z anglického slova \"collusion\" znamenající „tajná dohoda“. V češtině se ještě používá pod významy „nekalá soutěž“ a „maření vyšetřování“.\n\nChování firem v oligopolu je ovlivněno vzájemnou závislostí. Jeho základní rysy jsou:\n\nPodobné jako u monopolu, jen v menší míře - do odvětví může vstoupit pouze několik málo firem. Důvodem toho může být:\n\nRozlišujeme dva typy oligopolů podle diferenciace (odlišnosti) produktů:\nNa trhu je několik málo firem, které nabízejí nediferenciovaný produkt.\nFirmy v homogenním oligopolu produkují víceméně stejný produkt, např. ocel, ropa, čpavek apod.\n\nNa trhu je několik málo firem, které nabízejí diferenciovaný produkt.\nDiferencovaný oligopol je odvětvím, v němž firmy produkují výrobky, které jsou ale spotřebiteli vnímány jako diferencované – odlišné. Velkou roli zde hraje kromě vlastností samotného produktu také marketing a image značky. Typickým příkladem diferenciovaného oligopolu je trh s auty nebo cigaretami.\n\nV situaci, kde několik firem prodává stejné nebo podobné výrobky, jejich ceny jsou přibližně na stejné úrovni a vzájemná cenová válka by je oslabila. Uzavřou koluzi o stanovení monopolní ceny, popřípadě stanovení sféry vlivu; každá firma se pak ve vymezeném rámci chová jako monopol.\n\nLze ho charakterizovat jako organizaci prodávajících, která společně rozhoduje o cenách produkce, výrobních kvótách, rozdělení trhu apod. Takové dohody jsou ze zákona zakázané. \n\nVýhody plynoucí na základě dohod:\nNegativem uzavření kartelových dohod je nedodržování ujednaných dohod.\n\nVzniká tam, kde je pro silnou firmu výhodné přenechat část trhu slabším konkurentům. V rámci větší části trhu, kterou si ponechá, se pak silná oligopolní firma chová jako monopol.\n\nMenší firmy v odvětví respektují cenu, kterou určila dominantní firma, protože vzhledem ke své velikosti nerealizují úspory z rozsahu a jejich nákladové podmínky jsou proto ve srovnání s dominantní firmou horší.\n\nDuopol je oligopol pouze se dvěma firmami (na trhu mohou být i další hráči, ale pouze dvě firmy jsou dominantní a mají většinový podíl na odbytu). Jedná se o výrazné zjednodušení reálné situace. Příkladem může být situace na trhu letadel (Airbus vs Boeing), nealkoholických nápojů (the Coca-Cola Company vs Pepsi Company), procesorů (AMD vs Intel) či poskytovatelů internetové reklamy (Facebook vs Google).\n\nJe definováno několik modelů duopolu:\n\nRůzné právní úpravy v jednotlivých zemích mohou různě postihovat monopol. Tyto postihy mohou být natolik drsné, že pro dominantní firmu na trhu může být výhodné nezískat status monopolu, tedy nezničit druhou v pořadí a přenechat ji takový podíl na trh, kdy je tato druhá nejúspěšnější firma vnímána jako součást duopolu/oligopolu.\n"}
{"id": "64062", "url": "https://cs.wikipedia.org/wiki?curid=64062", "title": "Dějiny Polska", "text": "Dějiny Polska\n\nDějiny Polska počínají příchodem Západních Slovanů, kteří v období raného středověku založili na polském území trvalé osady. Během 10. století vznikla první vládnoucí dynastie Piastovců. Za faktického tvůrce polského státu je považován kníže Měšek I. Roku 966 přijal křest a následně v zemi prosadil zavedení západního křesťanství. Měškovo polské knížectví se roku 1025 za vlády jeho syna Boleslava Chrabrého přeměnilo na království. Asi nejúspěšnějším piastovským panovníkem byl ten poslední, Kazimír III. Veliký, jehož vláda se nesla ve znamení hospodářské prosperity a územní expanze. Následující období vlády Jagellonců ve 14. až 16. století přineslo blízké vztahy s Litevským velkoknížectvím, kulturní renesanci a pokračující územní rozmach, který vyvrcholil vznikem Polsko-litevské unie.\n\nVe svém raném období dokázala Unie udržet úroveň prosperity dosažené během jagelonské éry, zatímco její politický systém dozrál na unikátní šlechtickou demokracii. Během poloviny 17. století však začal úpadek rozsáhlého státu, zapřičiněný ničivými válkami a rozkladem jeho politického systému. Konec 18. století přinesl významné reformy, především ústavu z 3. května 1791, sousední mocnosti však již rozvinutí reformního procesu nedovolily. Nezávislá existence Unie skončila roku 1795 po sérii vpádů a následných dělení polského území mezi Ruské impérium, Pruské království a Rakouské císařství. \n\nOd roku 1795 až do roku 1918 neexistoval žádný skutečně nezávislý polský stát, ačkoliv bylo činné silné polské hnutí odporu. Po neúspěchu Lednového povstání roku 1863, posledního ozbrojeného povstání proti Ruské říši, si národ zachoval svoji identitu díky vzdělávacím aktivitám a programu „organické práce“ (\"praca organiczna\") zaměřeném na hospodářskou a společenskou modernizaci. Příležitost k získání nezávislosti se zhmotnila teprve s koncem první světové války a nastalé vlně revolucí, což silně oslabilo tři nad polským územím vládnoucí mocnosti. \n\nDruhá Polská republika, založená roku 1918, existovala jako nezávislý stát do září 1939, kdy ji zničily invaze nacistického Německa a Sovětského svazu, čímž započala druhá světová válka. Během německé okupace v letech 1939 až 1945 zahynuly miliony polských občanů. Nacisté považovali etnické Poláky i ostatní Slovany za podlidi, stejně jako Židy a Cikány. Poslední dvě skupiny nacisté plánovali vyhladit nejdříve, později mělo v rámci generálního plánu Východ čekat vyhlazení nebo zotročení i Slovany. Polská exilová vláda nicméně fungovala i za války a polští vojáci svou účastí na západní i východní frontě značně přispěli ke spojeneckému vítězství. Postup Rudé armády na západ v letech 1944 a 1945 donutil Němce k ústupu z polského území, které se ocitlo v sovětské sféře vlivu. Následně vznikl komunistický satelitní stát, nesoucí od roku 1952 jméno Polská lidová republika.\n\nNásledkem územních změn dohodnutých spojeneckými mocnostmi na konci války došlo k posunu geografického jádra Polska směrem na západ. Nově zkonstituované polské území ztratilo svůj předválečný multietnický charakter, jako výsledek vlny vyvražďování, odsunů a migrací obyvatelstva během druhé světové války a krátce po ní. Po období hospodářského rozvoje v 50. a 60. letech nastalo období stagnace a vzestupu opozice. Režim reagoval roku 1981 vyhlášením výjimečného stavu, ekonomiku však oživit nedokázal. Reformní hnutí Solidarita sehrálo na konci 80. let zásadní roli v nenásilné transformaci komunistického státu směrem k liberální parlamentní demokracii a kapitalismu. Výsledkem tohoto procesu byl vznik moderního polského státu, tzv. třetí republiky, založené roku 1989.\n\nNa menší části dnešního Polska byli Slované autochtonní. To znamená, že území sahající k horními toku řeky Visly a možná i dále na západ k Odře, patřilo k tzv. slovanské pravlasti, území, na kterém došlo ke slovanské etnogenezi. V době stěhování národů osídlili Slované mnohem širší prostor mezi Vislou a Labem, kde v té době žilo nepříliš početné germánské obyvatelstvo. Tito Slované patřili k západní větvi, v jejímž rámci se na území dnešního Polska a Německa zformovalo několik skupin: Poláci, Polabští Slované, Pomořané (Pobaltští Slované). Na severovýchodě sídlily kmeny baltských Prusů.\n\nPrvní písemnou zprávu o kmenech v povodí řek Odry a Visly obsahuje tzv. Bavorský geograf z 9. století, který uvádí názvy několika kmenů a připojuje k nim počet hradů (hradišť), jež se na jejich území nacházely. Z tohoto hlediska se jako nejvýznamnější jevili Goplané (\"Glopeani\"), které archeologické výzkumy lokalizují do dnešního Kujavska a severovýchodní části Velkopolska. Dále tu byli usazeni Lenčici. Slezsko obývaly kmeny Slezanů, Dědošanů, Opolanů a Golasiců. V Malopolsku sídlili Vislané, v Pomořanech Pomořané (\"Prissané\") a Voliňané.\n\nExistence hradů (hradišť) byla na polském území prokázána již pro 7. století. Byly budovány ještě v době kmenové organizace. Kmenoví náčelníci je využívali k upevnění svého postavení nad ostatními dosud svobodnými příslušníky kmene. Velké hrady v oblasti Malopolska (například Chodlik) sloužily také jako útočiště pro okolní obyvatelstvo a dobytek v případě ohrožení, menší byly především sídly rodící se aristokracie. V jejich podhradí se začali usazovat specializovaní řemeslníci, což přispělo k rozvoji obchodu. Hlavním vývozním artiklem byli otroci, z jejichž prodeje arabským, židovským, případně varjažským kupcům bohatla formující se aristokracie. Dále se patrně vyvážely kožešiny, jantar, stříbrné šperky. Dovoz tvořily přepychové předměty. Platidlem byly jako u ostatních Slovanů plátěné šátečky, případně kožešiny.\n\nS počátky státní organizace se na polském území setkáváme již ve druhé polovině 9. století. Zárodky státu vznikly současně ve dvou centrech. Byla to knížectví Vislanů na jihu země a knížectví Polanů na severozápadě. Nezávisle na sobě se vyvíjely až do konce 10. století, kdy bylo území Vislanů – Krakovsko připojeno ke knížectví Polanů.\n\nKolem vislanského knížectví existuje mnoho nevyřešených otázek. O kmeni Vislanů se poprvé dozvídáme z tzv. Bavorského geografu, písemného pramene, který byl sepsán ve franské říši přibližně kolem roku 821. V rukopise byly popsány kmeny, jejichž sídla se rozkládala severně od Dunaje, ale nebyla blíže lokalizována. Podle názvu lze usuzovat, že Vislané sídlili v povodí řeky Visly. Tuto informaci upřesnil koncem 9.století anglosaský král Alfréd Veliký, který umístil „\"Wisle lond\"“ do bezprostřední blízkosti velkomoravské říše. Právě odtud pocházejí četnější údaje. Obsahuje je Život sv. Metoděje, který byl sepsán nedlouho po arcibiskupově smrti. Uvádí se v něm, že na Visle sídlil mocný pohanský kníže, který škodil křesťanům. Metoděj mu radil, aby přijal dobrovolně křesťanství, než bude zajat a pokřtěn násilím, což se později také stalo.\n\nKoncem 9. století existoval zřejmě již silný stát Vislanů. Během své expanze se střetl s moravským knížetem Svatoplukem, který se rovněž snažil pod záminkou christianizace rozšířit území své říše. Vislanský kníže byl poražen, zajat a násilně pokřtěn. Jeho knížectví se dostalo do závislosti na Velké Moravě. Vislané byli povinni platit tribut a do země začalo pronikat křesťanství. Vislansko bylo začleněno do nitranské diecéze a je pravděpodobné, že později, zřejmě kolem roku 900, bylo v Krakově založeno biskupství.\n\nPo rozpadu velkomoravské říše se stát Vislanů osamostatnil, ale po polovině 10.století se stal stejně jako Slezsko součástí utvářejícího se českého státu. Ibráhím ibn Jákúb, který navštívil Prahu na sklonku vlády Boleslava I., ho tituluje nejen jako vládce Prahy, ale také Krakova, zatímco Měšek I. je podle něho králem severu.\n\nTaké počátky státního útvaru Polanů sahají do konce 9. století, i když první písemné zprávy o něm se váží až k roku 963. Ve druhé polovině 9.století nabyli pravděpodobně ústředního postavení mezi kmeny sídlícími na území dnešního Polska Lenčici a začali je sjednocovat kolem hnězdenského centra. Tak vzniklo jádro budoucího státu Polanů. S tímto označením se však v pramenech setkáváme až na přelomu 10. a 11. století, kdy německý kronikář Dětmar z Merseburku tituluje prvního historicky doloženého vládce tohoto státního útvaru Měška I. z rodu Piastovců jako \"dux Poleniorum\" – kníže Polanů. Jako Polsko byl tento stát poprvé označen císařem Otou III. na sjezdu v Hnězdně v roce 999.\n\nHnězdenský stát se v pramenech (údaje saského kronikáře Widukinda k roku 963) objevil náhle jako silný politický útvar. Ibráhím ibn Jákúb nás zhruba v té době informuje, že Měškův stát byl nejrozlehlejší slovanskou zemí, hraničící na severu s Prusy a na východě s Rusí. Kromě hnězdenské oblasti k němu patřila další etnicky a geograficky blízká území. Mazovsko a Východní Pomoří získali zřejmě již Měškovi předchůdci. Kníže dobyl v letech 967 – 972 Západní Pomoří a koncem své vlády se roku 990 zmocnil Slezska, které bylo dosud součástí státu českých Boleslavů. Na východě ztratil ve prospěch kyjevského knížete Vladimíra I. Přemyšl a Červoňské hrady (v dnešní Haliči), kudy procházela důležitá obchodní stezka z Kyjeva do Krakova.\n\nVe druhé polovině 60. let přijal Měšek křesťanství. Roku 968 bylo založeno misijní biskupství v Poznani, které podléhalo přímo papeži. Poté byla zahájena christianizace země. Ke konci své vlády daroval kníže polský stát formálně sv. Petrovi, to znamená, že jej svěřil do ochrany papežství. Hlavním cílem tohoto kroku bylo získat papeže pro zřízení samostatné církevní organizace v Polsku.\n\nMěškův nástupce, nejstarší syn Boleslav Chrabrý (992–1025), úspěšně pokračoval v rozšiřování území rodícího se polského státu, snažil se o upevnění knížecí moci a povznesení mezinárodní prestiže Polska. Zpočátku jeho vlády mu v tom napomohlo několik okolností: oslabení vlády Přemyslovců v sousedních Čechách, univerzalistické plány císaře Oty III. a konečně také mučednická smrt pražského biskupa Slavníkovce Vojtěcha během misie v Prusích. Boleslav jeho tělo vykoupil, převezl do Hnězdna a zavedl zde jeho kult. Mladý stát tak získal vlastního mučedníka, který byl již dva roky poté svatořečen. To přispělo ke sblížení knížete Boleslava s císařem Otou III., který byl Vojtěchovým přítelem a kanonizaci inspiroval. Současně zřídil papež Silvestr II. nad Vojtěchovým hrobem v Hnězdně arcibiskupství a podřídil mu nově ustavená biskupství v Krakově, Kolobřehu a Vratislavi. To signalizovalo příslušnost Krakovska, Pomořan a Slezska k polskému státu. Poznaňské biskupství, které mělo dosud misijní charakter, zůstalo podřízeno papežství, ale byla mu vymezena sféra působnosti. Prvním hnězdenským arcibiskupem se stal Vojtěchův nevlastní bratr Radim (latinským jménem Gaudentius). Do úřadu ho uvedl samotný císař, když roku 1000 podnikl pouť k hrobu sv. Vojtěcha. Právo investitury pro arcibiskupství i nová biskupství udělil Boleslavovi a jeho nástupcům.\nPři této návštěvě se Ota III. zúčastnil okázalého sjezdu šlechty v Hnězdně, který řešil politické i církevní otázky. Císař zprostil knížectví poplatnosti na říši a učinil Boleslava „\"pánem\"“ (v latinské kronice Dětmara Merseburského je výraz „\"dominus\"“), to znamená, že uznal nezávislost polského státu. Podle pozdějších údajů kronikáře Galla Anonyma prý císař vložil při této příležitosti na Boleslavovu hlavu svůj diadém a prohlásil ho „\"bratrem a spolupracovníkem říše, přítelem a druhem římského lidu\"“. Někteří badatelé vykládají tato symbolická gesta jako udělení královského titulu. Fakticky šlo spíše o Otovy plány na \"renovatio imperii\", vybudování křesťanského impéria, které se mělo skládat ze čtyř částí, Galie, Germanie, Romy a slovanské Sclavinie, jíž by vládl Boleslav. Ani kníže sám Otova gesta jako udělení královského titulu nechápal. Traduje se, že jeho královská korunovace již byla vyjednána u papeže, ale nakonec byl v důsledku nepříznivých okolností povýšen na krále uherský kníže Štěpán I. Konečně Boleslav sám o získání královské koruny usiloval na konci své vlády. Přesto výsledky hnězdenského sjezdu představovaly významný úspěch polského státu, který se stal nezávislým na říši a získal samostatnou církevní organizaci, na niž například české království čekalo až do 14. století.\n\nTéměř celé období Boleslavova panování bylo vyplněno ustavičnými válkami. Válčil s českým knížectvím, po předčasné smrti Oty III. v roce 1002 s říší, s Kyjevskou Rusí. Výsledkem bylo připojení Krakovska, dosud patřícího k českému státu, které přepadl po smrti svého strýce Boleslava II., a dočasné obsazení Prahy (1003–1004). Po dlouhých válkách s císařem Jindřichem II. mu bylo budínským mírem z roku 1018 přiznáno držení Lužice a Milčanska (též Milska), kam vtrhl bezprostředně po Otově smrti, a také Moravy, kterou v následujících letech ztratil ve prospěch českého státu. Na východě se mu podařilo navrátit Polsku Červoňské hrady.\n\nPo smrti Jindřicha II. a papeže Benedikta VIII., který nebyl Polsku nakloněn, začal Boleslav energicky vyjednávat v papežské kurii o udělení královské koruny. Roku 1025 byl dva měsíce před svojí smrtí korunován v Hnězdně polským králem, a to bez souhlasu nového německého panovníka Konráda II. Boleslav byl úspěšným vládcem, schopným vojevůdce i dobrým diplomatem, který pro své cíle dobře využíval sňatkovou politiku. Dosažení královského titulu odpovídalo růstu prestiže jeho postavení. Jeho vzestupu však výrazně napomáhala také situace v střední Evropě: Přemyslovci byli oslabeni, uherský stát se teprve začal konsolidovat a rozšiřovat svoje území, slovanské obyvatelstvo Lužice a Milska podporovalo Poláky proti říši, polský stát nebyl vystaven přímému náporu říše, neboť mezi jejich hranicemi se rozkládalo území Polabských Slovanů a Srbů. kromě toho polská knížata těžila z obchodu mezi Kyjevskou Rusí a střední Evropou, který byl veden jejich územím.\n\nObdobí po smrti Boleslava Chrabrého charakterizují boje o moc mezi příslušníky vládnoucí dynastie, ne nepodobné situaci mezi českými Přemyslovci. Z polských knížat tohoto období je třeba zmínit především knížete Boleslava III. Křivoústého, který vystupoval sebevědomě v polsko-německém konfliktu.\n\nNěmecké výpravy do Polska se zúčastnil také český kníže Svatopluk Olomoucký (byl na ní zavražděn). V odvetu zaútočily téměř současně na Čechy uherské oddíly. Energický a bojovný Boleslav III. se snažil stejně jako císař využít ve svůj prospěch sporů, jež v té době vypukly mezi přemyslovskými knížaty. Příklonem k té či oné straně se snažil zasahovat do vnitřních záležitostí sousedního českého státu, ať už s cílem získat zde vliv, či ho oslabit, aby jeho představitelé nemohli klást překážky Boleslavovým politickým plánům. Podporoval především sesazeného Bořivoje II. a jeho nejmladšího bratra Soběslava I. Roku 1110 vpadl společně s nimi do Čech a pomohl jim obsadit Prahu. Roku 1115 se účastnil schůzky, na níž se znesváření Přemyslovci smířili. Také česko-polské spory byly dočasně vyřešeny smlouvou o přátelských vztazích, jíž se český kníže vzdal poplatku za Slezsko.\n\nBoleslavův syn Vladislav II. Vyhnanec nastoupil jako polský senior a vrchní kníže krakovský. Nedokázal ale vyřešit spory mezi jeho bratry a skončilo to vyhnáním Vladislava. Na jeho místo nastoupil bratr Boleslav Kadeřavý. Ten i přes ztrátu Slezska, které musel odevzdat Boleslavovým synům, posbíral mnoho knížectví, což popudilo bratra Měška, proti kterému se s Vladislavovými syny krakovský kníže spojil. Když ale zemřel, začaly boje mezi Měškem, podporovaným Vladislavovým synem Měškem Křivonohým a bratrem Kazimírem, podporovaným Vladislavovým synem Boleslavem. Knížectví se neustále drobilo a ve 13. století čelilo Polsko stejně jako okolní země mongolským vpádům. Mongolské vojsko pod velením Kadana vpadlo na začátku března 1241 do Polska. Brzy byly dobyty Sandoměř a Krakov. Další porážku utrpěli Poláci v bitvě u Chmielnik. Mongolové poté oblehli Vratislav, kterou se jim však dobýt nedařilo. Slezský kníže Jindřich II. Pobožný sebral vojsko a vyrazil proti Mongolům. Nevyčkal však na příchod krále Václava I., který mu spěchal na pomoc se svým vojskem o síle 50 000 mužů. Mongolové, kteří měli zprávy od zvědů o postupu českého krále, nechtěli dopustit spojení křesťanských armád. Proto zanechali obléhání a vyjeli naproti polskému vojsku. Jindřich II. Pobožný v bitvě u Lehnice zemřel.\nKrálovství bylo obnoveno až ke konci 13. století Přemyslem II. Velkopolským, který byl ale nedlouho poté (1296) zavražděn.\n\nČeský král Václav II. už od roku 1289 začal rozšiřovat svoji lenní svrchovanost nad jednotlivými slezskými knížectvími, roku 1291 ovládl díky smrti svého bratrance Jindřicha IV. Krakovsko. Jeho soupeř, Piastovec Vladislav Lokýtek, který se rovněž pokoušel sjednotit polská knížectví pod svojí vládou, byl nucen uprchnout ze země. Roku 1300 se ovdovělý Václav oženil s dvanáctiletou princeznou Eliškou Rejčkou, jejímuž otci Přemyslu II. se nedlouho před smrtí podařilo obnovit v Polsku království.\n\nPřed kutnohorským stříbrem se sklonil i Vladislav Lokýtek: „\"Tento kníže ve svém úsilí státi se nástupcem Přemyslavovým nedocházel ani podpory ni zdaru, ani uznání všeobecného, pročež zavázal se sám za okolností nám nedosti známými zápisem a přísahou osobní, před Vánocemi Léta Páně 1299. přijde do Prahy (aneb kamkoli král Václav mu poručí), odevzdá mu všecka svá knížectví (Veliké Polsko, Poznaňsko, Pomoří, Lančice, …), tak a na ten způsob, aby mu od krále Václava zase propůjčena byla právem manským, takže napotom co věrný man sloužiti sliboval jemu a jeho potomkům králům českým, začež mělo jemu potom 4000 hřiven stříbra zaplaceno a důchod jedné župy na osm let postoupen býti.\"“ Kdyby Lokýtek svůj lenní slib nesplnil, měl propadnout definitivní ztrátě všech svých zemí. Roku 1300 Václava hnězdenský arcibiskup ve svém městě korunoval polským králem.\n\nPolákům se příliš nelíbila personální unie s Čechami, Václav II. ale například zemi hospodářsky pozvedl zavedením pražského groše. V roce 1305 však zemřel na tuberkulózu. Jeho syn Václav III. se po ztrátě uherské koruny soustředil na spojenectví s Polskem, které mělo větší naději na přežití.\n\n„\"Vzmáhání se moci Vladislava Lokýtka v Polsku,\"“ píše František Palacký, „\"vyrušilo krále konečně z dlouhé jeho a zpustlé nečinnosti. Náměstkové jeho v oněch zemích, Mikuláš Opavský (vévoda v Krakovsku) a Jindřich z Lipé (ve Velikém Polsku) oznamovali, že jim nebude lze se udržeti, nedostane-li se jim z Čech pomoci branné\".“ Vladislav Lokýtek dobyl královský hrad v Krakově. Václav III. byl na cestě do Polska zavražděn a tím skončila královská linie rodu Přemyslovců. Olomoucká vražda udělala tečku za česko-polskou aliancí, z reforem Václava II. ale Polsko čerpalo ještě dlouho. Titul polského krále ovšem drželi čeští panovníci ještě v době Jana Lucemburského, ačkoliv tím skutečným byl Vladislav Lokýtek.\n\nKazimír III. Veliký, syn Vladislava Lokýtka, byl skvělým diplomatem, polští historici ho tradičně považují za jednoho z nejvýznamnějších středověkých vládců Polska. Jeho otci se\npodařilo znovu sjednotit téměř celé Polsko, které bylo více než půldruhé století politicky rozdrobené, a získat královský titul. Na Kazimírovi pak zůstalo, aby dokončil sjednocení země – neboť slezská knížectví byla postupně uváděna do lenní závislosti na českém králi, svrchovanost Krakova odmítali uznat také mazovští Piastovci – a upevnil královskou moc. Zároveň se snažil, aby zemi vyčerpané zápasy za jeho předchůdců zajistil klidný rozvoj. Proto se zaměřil na zmírnění odporu, jež sjednocování polským zemí kladli Lucemburkové a řád německých rytířů.\n\nTrnem v oku nejen pro Kazimíra III., ale už pro jeho předchůdce byla skutečnost, že polský královský titul drželi od dob Václava II. čeští králové, což zpochybňovalo Vladislavovo i Kazimírovo postavení polského panovníka. Kazimír se proto snažil zajistit se proti nynějšímu českému králi Janu Lucemburskému spojenectvím s císařem Ludvíkem IV. Bavorem, Habsburky a bavorskými Wittelsbachy. Jan počítal s tím, že jistě dojde k vojenskému střetnutí a sbíral již vojsko. Jeho syn, moravský markrabí Karel, se však chopil iniciativy a navázal s Kazimírem diplomatické jednání. Z něj vyplynulo řešení ožehavé situace: Jan Lucemburský se vzdá titulu polského krále a získá zato trvale Slezsko.\n\nPřestože byl poslední Piastovec Kazimír III. čtyřikrát ženatý, nezplodil mužského dědice a jeho dědicem se tedy stal uherský král Ludvík I. Veliký, syn jeho sestry Alžběty. Nicméně ani Ludvík neměl syna. Malopolská šlechta, která byla faktickým vládcem Polska, nechtěla pokračovat v personální unii s Uherskem a proto si po Ludvíkově smrti vybrala jako novou polskou královnu jeho dceru Hedviku. Po dvou letech sporů a po občanské válce ve Velkopolsku (1383) byla konečně Hedvika ve věku deseti let v Krakově korunována jako \"Hedwig Rex Poloniae\" (polský král) a nikoliv \"Regina Poloniae\" (královna), aby se zdůraznilo že je vládcem ze svého vlastního práva a nikoliv jen jako něčí snoubenka.\n\nV roce 1385 došlo smlouvou v Krevě ke sjednocení Polska a Litvy. Litva byla v té době poslední pohanskou zemí v Evropě. Litevský král Jogaila přijal křesťanství a při křtu obdržel jméno Vladislav. V březnu toho roku se také konala svatba 36letého Jogaila s 12letou Hedvikou a krátce po ní byl Jogailo korunován na polského krále Vladislava II. Jagellonského.\n\nOd roku 1385 bylo Polské království spojeno unií s litevským velkoknížectvím a to osobou panovníka, kterým se na jaře roku 1386 stal Vladislav II. Jagello. Jagello ze staré litevské dynastie Gediminovců panoval v Polsku až do května roku 1434. Sňatkem s dědičkou polského trůnu Hedvikou z dynastie Piastovců položil základ státnímu útvaru, který později vešel do dějin pod názvem \"Rzeczpospolita\". Tento terminus technicus je polským ekvivalentem latinského \"res publica\" a znamená věc společnou nebo společný zájem. V polském případě však vyjadřoval tento termín nejen společné zájmy Polska a Litvy, ale zejména nadřazenou roli polské aristokracie, která právě od nástupu Vladislava na polský trůn požívala enormně vysokých svobod, jimiž mnohdy omezovala královskou moc a to takovým způsobem, že se později stal polský král de facto rukojmím své šlechty.\n\nVznikem Polsko-litevské unie však také vznikl v oblasti středovýchodní Evropy státní útvar, který v dané oblasti dominoval zhruba do nástupu dynastie Romanovců na ruský trůn počátkem 17. století. Jediným konkurentem byla pro unii Osmanská říše a Krymský chanát s nimiž polští králové sváděli prakticky neustálé boje v prostoru dnešní Ukrajiny. Nová unie však musela nejprve vyřešit spor s nepřítelem, který byl společný jak Polákům tak také Litevcům. Byly jím vojenské řády Německých rytířů a Mečových bratrů, které ovládaly oblast jihovýchodního Baltu a blokovaly tak Polsku i Litvě přístup k životně důležité dopravní tepně, jíž v té době bylo pro obě země Baltské moře. Spor s řádem Křižáků vyplnil prakticky celé 14. století a po řadě drobných srážek i větších vojenských akcí došlo roku 1410 k rozhodujícímu střetnutí v bitvě u vesnice Grunwald. V této bitvě, kterou zná polská historie jako bitvu u Grunwaldu a Litevci jako Źalgiris porazila spojená polsko-litevsko-rusko-tatarská vojska spojené síly Řádu německých rytířů a roku 1411 byl podpisem Prvního toruňského míru započat poslední úsek boje s řádem. Grunwaldská bitva však nebyla plně využita a Polsko získalo pouze území Chelminska a Dobrzynska, kontrola nad přístupem k Baltu však zůstala i nadále v rukách řádu. Definitivně byla moc křižáků zlomena teprve jejich porážkou ve třináctileté válce, která trvala od roku 1453 do roku 1466. Tehdy bylo nejenom výrazně omezeno území řádového panství, ale došlo i k přesunutí sídla velmistra z Malborka do Královce. Sám velmistr pak holdoval polskému králi a to v Krakově roku 1525 a stal se jeho přímým vazalem. Poslední velmistr řádu z rodu Hohenzollernů pak přešel z katolictví k protestantizmu a ještě později se z území řádu začal formovat moderní pruský stát, v němž Hohenzollernové sehráli klíčovou roli.\n\nPrakticky celé období Polsko-litevské unie (1389–1600) je možno v polských dějinách označit jako období Jagellonské. Prvním panovníkem z této dynastie se stal již zmíněný Vladislav, jeho nástupcem pak jeho syn Vladislav zvaný Varnenčik, který zřejmě padl v bitvě u Varny v bojích s Osmany roku 1444. Jeho nástupcem se stal Kazimír IV., jehož vláda vyplnila prakticky celé 15. století. Krátkým intermezzem byla vláda Alexandra I. a Jana Olbrachta na přelomu 15. a 16. století. Posledních 71 let vlády Jagellonců na polském trůně je spojeno s dobou vlády Zikmunda I. Starého a jeho syna Zikmunda Augusta, který zemřel bez mužského potomka roku 1572. Krátké bezvládí ukončila teprve jednoroční vláda krále Jindřicha z Valois, který dbal spíš o své dědictví ve vzdálené Francii než polského trůnu a roku 1574 z Polska utekl. Nastalo další krátké bezvládí let 1574–1576 zakončené nástupem sedmihradského velmože Štěpána Báthoryho na polský trůn. Tento král vládl Polsku do roku 1586 a na trůn nastoupil Zikmund III. z dynastie švédských Vasovců. Celkově lze toto období označit za dobu největšího rozkvětu státu, jedná se ale i o období, v němž byl položen základ problémů, které v konečném výsledku znamenaly rozpad státu proběhnuvší koncem 18. století. Byla to doba, kdy hranice Rzeczpospolity sahaly od břehů Baltského moře až na Krym a země byla domovem mnoha národů i několika konfesí. Žili zde Poláci, Litevci, Ukrajinci, Tataři, Němci a další. Co se náboženství týče, zastoupeno bylo katolictví, judaismus, protestanské konfese, pravoslaví a islám.\n\nZa vlády posledního krále ze saské dynastie Augusta III. (1733–1763) přerostlo stavovství do šlechtické anarchie či spíše do vlády několika šlechtických klanů (Czartoryski, Potocki, Radziwill). Po smrti Augusta III. prosadila ruská carevna Kateřina II. na polský trůn svého chráněnce Stanislava Antonína Poniatowského, který vládl jako Stanislav II. August. Po svém nástupu na trůn se nový král pokusil o reformy v oblasti státní správy, vzdělání a hospodářství. Ty byly zastaveny na nátlak sousedních států, které si nepřály posílení Polska. Celkový rozklad státu prohloubila povstání, která potlačilo ruské vojsko (jednalo se o povstání tzv. barské konfederace (1766–1772) a poddanské povstání na Ukrajině (1768)).\n\nNaprostá bezmocnost Polska přivedla sousední mocnosti k myšlence anexe části polského území. Při tzv. prvním dělení Polska v roce 1772 tak Prusko dosáhlo záborem velkopolského Pomoří spojení mezi braniborskými a původnímu pruskými državami, Rakousko získalo Malopolsko (Halič) a Rusko východní oblasti Polska obývané z většiny ukrajinským, běloruským a litevským obyvatelstvem.\n\nPosilování šlechty a vnitřní rozbroje během 17. století oslabily zemi, takže v letech 1772, 1793 a 1795 si Rusko, Prusko a Rakousko v trojím dělení rozdělily Polsko na základě vzájemné dohody. Po třetím dělení Polska v roce 1795 tak Rzeczpospolita zanikla.\n\nV letech 1807–1815 zřídil francouzský císař Napoleon I. na části území předtím zabraným Pruskem a Rakouskem Varšavské knížectví, které se stalo spojencem Napoleona a jehož knížetem byl Fridrich August I. Saský, vnuk předposledního polského krále. Po jeho porážce bylo zrušeno a na jeho místě bylo zřízeno autonomní Polské království také nazývané „Kongresovka“. Tento stát podléhal Rusku, jehož panovníkem byl také ruský imperátor. Polsko tak bylo spojené personální unií s Ruskem.\n\nRuští imperátoři Alexandr I. a Mikuláš I. se nechali korunovat za polské krále. Po povstání v roce 1830 a sesazení Dynastie Holstein‑Gottorp‑Romanov polským sejmem, ztratila Kongresovka svoji autonomii a byla degradována do postavení obyčejné provincie ruské říše.\n\nV roce 1832 však byla jeho autonomie omezena a roku 1866 zcela zrušena. Část obsazená Rakouskem nesla název Haličsko-vladiměřské království s autonomní vládou od roku 1861. Město Krakov s okolím bylo v letech 1815–1846 nezávislou Krakovskou republikou (pod patronátem tří sousedních mocností) a poté bylo připojeno k Rakousku. Území obsazené Pruskem se nazývalo v letech 1815–1848 Poznaňské velkovévodství (s omezenou autonomií), poté byla jeho autonomie rovněž zrušena.\n\nV letech 1916–1918 existovala tzv. regentská vláda polského království (bez krále, s tříčlennou regentskou radou), což byl satelitní stát ústředních mocností.\n\nPolsko se stalo svrchovaným státem znovu až roku 1918 po porážce Centrálních mocností. V prvních letech své existence se druhá republika snažila prosadit své územní nároky a dosáhnout hranic z roku 1772, což však vedlo k napětí se všemi okolními státy s výjimkou Rumunska a k několika válkám (zejména k rusko-polské válce).\n\nDruhá republika byla ustavena jako parlamentní republika, avšak kvůli neochotě polských politických stran se dohodnout, nacionálnímu napětí a hospodářským potížím byly polské vlády velmi nestabilní, takže se ozývalo volání po vládě pevné ruky, které roku 1926 vyslyšel maršál Józef Piłsudski, který provedl státní převrat a zavedl vojenskou diktaturu, která vedla k politické i národnostní perzekuci a potlačování demokratických principů a práv.\n\nDne 1. září 1939 zahájili Němci útokem na Polsko druhou světovou válku. 17. září 1939 vtrhla do východní části Polska sovětská vojska a obsadila území, která náležela od konce 18. století do roku 1920 Rusku. Po kapitulaci polské armády byl nařízením Hitlera zřízen na části Polska tzv. Generální gouvernement, zbylé části (Pomoří, Velkopolsko, Slezsko, Kujavsko, západní Mazovsko a části vojvodství Lodžského, Krakovského a Kieleckého) byly přičleněny přímo k Třetí říši. Vůči Polákům byl od samého počátku uplatňován krutý teror, na kterém se podílely jednotky SS-Totenkopfverbände a Einsatzgruppen. Docházelo k zatýkání a hromadným popravám polského obyvatelstva, na vesnicích byli zabíjeni rolníci, byla vyvražděna prakticky celá polská národní elita, polští intelektuálové. Svůj podíl na vyvraždění polské inteligence a zejména polské vojenské elity měl i Sovětský svaz, který provedl v roce 1940 Katyňský masakr a který též prováděl násilnickou politiku vůči Polákům na obsazeném území. Poněmčování Poláků se uskutečňovalo dvěma způsoby, a to jako germanizací území a germanizací lidí. Během války byl z polských území připojených k Německu vyhnán téměř jeden milión Poláků. Násilím bylo zlikvidováno velké množství polských vesnic, docházelo i k ničení měst. Samostatnou kapitolou byl holokaust vůči polským Židům. Poláci se postavili okupantům na odpor, vznikaly odbojové a partyzánské skupiny, jejichž činnost vyvrcholila roku 1944 Varšavským povstáním. Po ukončení druhé světové války, které stálo Polsko dle různých zdrojů 5 600 000 až 6 028 000 obyvatel a obrovské materiální, hospodářské a kulturní škody, došlo k jeho „posunutí“ směrem na západ. SSSR v rámci výsledků jaltské konference obsadil sporná území, která vlastnil v letech 1772–1920 a 1939–1941, takže východní hranice Polska se ustálila na tzv. Curzonově linii. Polsko bylo naopak rozšířeno o západní „\"nová území\"“ až po hranici s Německem na Nise a Odře. V důsledku těchto změn docházelo k velkým migracím obyvatelstva. Bylo transferováno německé obyvatelstvo, jehož velká část uprchla předtím na základě Hitlerova Neronova rozkazu. V letech 1945 a 1946 bylo ze SSSR nuceně vysídleno 787 tisíc Poláků (když dalších tři sta tisíc předtím uprchlo). Naopak z Polska na území sovětské Ukrajiny bylo v tomtéž období odsunuto 482 tisíc Ukrajinců.\n\nPolsko se po válce dostalo do sovětské sféry vlivu. Již roku 1945 byla uskutečněna agrární reforma, byl znárodněn průmysl, banky a doprava. Roku 1949 se začala uskutečňovat násilná kolektivizace zemědělství, která však skončila krachem.\n\nV roce 1955 se Polsko stalo zakládajícím členem Varšavské smlouvy. Na konci června 1956 propukla stávka v Stalinových závodech v Poznani. Původní ekonomické důvody stávky se rychle změnily na politické. Proti demonstrantům byla nasazena obrněná vozidla a zhruba 10 000 vojáků. Ve srážkách zahynulo 70 civilistů a 8 příslušníků ozbrojených sil. Po poznaňských událostech se sice zastavila opoziční veřejná vystoupení, ale nespokojenost veřejnosti se nezměnila. Vedení PSDS se pokusilo krizi řešit personálními změnami, kdy se prvním tajemníkem strany stal Władysław Gomułka. Ten vyhlásil program reforem. I když se nejprve dostal do sporu se sovětskými představiteli, kteří hrozili ozbrojeným konfliktem, nakonec se situace vyřešila a Polsko zahájilo reformy, které dostaly pojmenování \"Gomułkovo tání\".\n\nGomułka odmítal otrocké napodobování sovětského vzoru a snažil se o polskou národní verzi komunismu. Došlo k uvolnění poměrů, ovšem hospodářská situace se v 60. letech neustále zhoršovala. V roce 1968 se Polsko účastnilo intervence vojsk Varšavské smlouvy do Československa. Roku 1970 vypukly stávky, které byly krvavě potlačeny. Po nich se do čela Polska dostal Edward Gierek, ovšem ani pod jeho vedením se hospodářství nezlepšovalo. 6. října 1978 byl římským papežem zvolen krakovský arcibiskup Karol Wojtyla, který přijal jméno Jan Pavel II. a který se stal ikonou nejen polského protikomunistického odboje. Roku 1980 vzniklo v Gdaňských loděnicích stávkové hnutí, do jehož čela se postavil Lech Wałęsa. Ten se stal vůdcem odborové organizace Solidarita, která se postupně stala rozhodujícím opozičním hnutím. V prosinci 1981 generální tajemník Polské sjednocené dělnické strany Wojciech Jaruzelski jménem své neústavní Vojenské rady národní záchrany (pol. Wojskowa rada ocalenia norodowego, WRON), která se vyhlásila nadřazenou politickým orgánům, vyhlásil stanné právo (pol. „stan wojenny“). Ještě v roce 1981 rada dále zakázala Solidaritu, internovala téměř celé její vedení a potlačila tak revoltu.\n\nV říjnu 1984 byl v rámci utajené operace polského ministerstva vnitra unesen, mučen a zavražděn kněz Jerzy Popiełuszko, který ve Varšavském kostele sv. Stanislav organizoval tzv. „vlastenecké mše“.\n\nKonflikt mezi státní mocí a odbojem vedeným podzemní Solidaritou za podpory katolické církve trval prakticky až do počátku roku 1989, kdy došlo k novým mohutným stávkám a kdy polské státní vedení uznalo Solidaritu a na základě Dohod kulatého stolu vyhlásilo svobodné volby, které se uskutečnily 4. června 1989. V nich utrpěli komunisté totální porážku a země nastoupila cestu k demokracii.\n\nRoku 1989 vznikla tzv. „třetí republika“ () jako liberální parlamentně demokratický stát.\n\nPo pádu režimu na konci 80. let Polsko přijalo šokovou terapii s cílem transformovat svoji ekonomiku. V roce 1999 se země stala členem Severoatlantické aliance (NATO) a je jednou z 10 zemí přistoupivších k Evropské unii v květnu 2004.\nV roce 2005 se stal premiérem Jarosław Kaczyński a prezidentem jeho dvojče Lech Kaczyński. Již během kampaně před parlamentními a prezidentskými volbami bratři Kaczyńští a jejich strana Právo a spravedlnost (PiS) operovali termínem „čtvrtá republika“ (). Čtvrtá republika měla podle nich opravit všechno špatné třetí republiky, zejména skoncovat s korupcí, provést důslednou dekomunizaci, rozbít vazby na lidi z předešlého režimu apod. Strana vyhrála oboje volby a začala podle slov svých představitelů budovat čtvrtou republiku. Nastolila silně konzervativní, nacionalistický a euroskeptický politický kurz, který na evropské úrovni budil kontroverze. Vítězství Občanské platformy roku 2007 posunulo zemi blíže k neoliberalismu.\n\nV dubnu 2010 zahynul letecké nehodě ve Smolensku prezident Lech Kaczyński se svou manželkou a řadou dalších polských politiků a příslušníky nejvyššího velení polské armády (vrchní velitel pozemních, leteckých, námořních i speciálních sil) při , když letěl do Ruska uctít památku zavražděných Poláků během Katyňského masakru.\nAféra s odposlechy otřásla v roce 2014 polskou politickou scénou a přiměla premiéra Donalda Tuska podat demisi. Následkem voleb v říjnu roku 2015, po 8 letech vlády Občanské platformy, se opět dostalo k moci Právo a spravedlnost.\n\n\n\n"}
{"id": "64063", "url": "https://cs.wikipedia.org/wiki?curid=64063", "title": "2005 FN (planetka)", "text": "2005 FN (planetka)\n\n2005 FN je planetka patřící do Atenovy skupiny. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze necelé dva dny během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevili 17. března 2005 kolem 10:34 světového času (UTC) jednometrovým dalekohledem s CCD kamerou na Lincoln Laboratory Observatory v rámci programu LINEAR astronomové M. Blythe, F. Shelly, M. Bezpalko, R. Huber, L. Manguso, D. Torres, R. Kracke, M. McCleary, H. Stange a A. Milner. Stalo se tak pouhých 35 hodin před jejím přiblížením k Zemi. Dne 18. března 2005 v 21:43 UTC prolétla rychlostí 10,62 km/s v minimální vzdálenosti 150 tis. km od středu Země.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 99 tis. km. Nejbližší velké přiblížení k Zemi na vzdálenost 12,2 mil. km se očekává 18. března 2014. V tomto století dojde ještě k dalším přiblížením tohoto tělesa k Zemi, a to zejména 2039, 2051, 2066 a 2095, ale žádný z nich nebude už tak velké jako v roce 2005. Mimo to prolétne také dvakrát kolem Venuše a to 27. března 2006 (ve vzdálenosti 4,4 mil. km) a v roce 2090. Přestože patří k blízkozemním planetkám, nemůže Zemi ohrozit.\n\n"}
{"id": "64064", "url": "https://cs.wikipedia.org/wiki?curid=64064", "title": "Bavorský geograf", "text": "Bavorský geograf\n\nBavorský geograf (latinsky \"Geographus Bavarus\") je konvenční jméno, dané Janem Potockim roku 1796 autorovi anonymního středověkého dokumentu \"Descriptio civitatum et regionum ad septentrionalem plagam Danubii\" (\"Popis měst a míst na severní straně Dunaje\"). Henryk Łowmiański prokázal, že seznam se skládá ze dvou částí, které mohou být datovány do různých období a přičteny různým autorům. (pozdější text začíná větou \"Isti sunt qui iuxta istorum fines resident.\")\n\nStručný dokument byl objeven roku 1772 v Bavorské státní knihovně v Mnichově Louisem-Gabrielem Du Buat-Nançay, velvyslancem Ludvíka XV. u saského dvora. Wittelsbachové jej získali společně se sbírkou starožitníka Hermanna Schädela (1410–85) v roce 1571. O dokument se ve velké míře zajímalo dějepisci počátku 19. století, především Nikolaj Karamzin a Joachim Lelewel.\n\nDokument obsahuje seznam kmenů na východě střední Evropy, mezi Labem, Dunajem, Volhou a Černým mořem. Jedná se z větší části o slovanské kmeny. Obsahuje také informace o počtu \"civitates\" (měst, hradů a hradišť) ovládaných jednotlivým kmeny. Výklad tohoto pramene není jednoznačný, neboť je velmi nesnadné identifikovat latinské názvy kmenů. Kromě toho jejich sídla žádným způsobem nelokalizuje.\n\nPůvod dokumentů je sporný. První badatelé ho kladli do Řezna či Salcburku, dnes jej kladou spíše do švábského kláštera Reichenau. Podle jedné z hypotéz byl seznam sestaven sv. Metodějem, který v klášteře v 70. letech nejspíše v Reichenau pobýval, a mohl být spojen s jeho misií ve slovanských zemích. Jiným možným autorem je klášterní knihovník Reginbertinus, který působil nejspíše v 30. až 50. letech 9. století. Podle jiné teorie vznikl v první polovině 9. století ve Fuldě na popud východofranského krále Ludvíka Němce a kolem roku 845 do něj přibyly doplňky v klášteře sv. Jimrama v Řeznu.\n\n\n"}
{"id": "64065", "url": "https://cs.wikipedia.org/wiki?curid=64065", "title": "Apoštolská církev (Česko)", "text": "Apoštolská církev (Česko)\n\nApoštolská církev (často zkracována jako AC) patří mezi evangelikální církve. Z hlediska věrouky a praxe se řadí mezi letniční církve, které jsou sdruženy celosvětově v „Pentecostal World Conference“ a v rámci Evropy v „Pentecostal European Fellowship“. V Československu byla povolena a zaregistrována státem v roce 1989 po desetiletích práce v ilegalitě spojených s pronásledováním. Současný český církevní zákon ji zrovnoprávňuje s ostatními křesťanskými církvemi v Česku. Česká Apoštolská církev je členkou Ekumenické rady církví ČR. Od založení církve do roku 2008 stál v jejím čele biskup Rudolf Bubik. Apoštolská církev je organizačně přidružena ke světovým \"Assemblies of God\".\n\nPrvní letniční sbory na našem území vznikly na Těšínsku po roce 1910. Skupina křesťanů z různých denominací se začala scházet ke studiu Božího slova, k modlitbám a prosbám o zmocnění k duchovní práci. Mluvení v jazycích si vyložili jako Boží pověření k další práci. Jako následek další misie vznikly další skupiny v Brně, Praze a na jiných místech, které požádaly úřady o registraci. V roce 1910 byly těšínské sbory registrovány jako Svaz pro rozhodné křesťanství (Spolek rozhodných křesťanů). Tento spolek působil po celou dobu Československé republiky a úředně rozpuštěn byl až za německé okupace. V roce 1951 byl spolek spolu s ostatními spolky, jež zastupovaly státem neuznané církve a náboženské skupiny, zrušen. Letniční křesťané byli přinuceni začlenit se do některých církevních společenství, především do Jednoty českobratrské, dnešní Církve bratrské. Od počátku šedesátých let usilovali o povolení vlastní církve. V roce 1968 byl založen přípravný výbor rozhodných křesťanů, který měl vyjednat povolení církve, ale v roce 1973 byl zrušen a letniční křesťané byli opět vyzváni, aby se začlenili do jiných, již povolených církví. V roce 1981 bylo dosaženo takové dohody s Bratrskou jednotou baptistů, dohoda však byla z obav z chystané autonomie rozhodných křesťanů - letničních v rámci Bratrské jednoty baptistů státními orgány zmařena. V roce 1977 byla také Apoštolská církev povolena na Slovensku. I přes intenzivní jednání od roku 1983, byla legalizována v českých zemích teprve na počátku roku 1989.\n\nPo roce 1989 se Apoštolská církev stala nejrychleji rostoucí církví v rámci evangelikálních církví v ČR. Byla známa jako zásadní odpůrce eutanazie, potratů a mezináboženského dialogu. Při návštěvě Dalajlámy, při jeho první návštěvě ČR, vyhlásila společné modlitby s postem za ochranu ČR před vlivem cizího náboženství. V roce 2003 aktivně vystoupila proti aktivitě Ekumenické rady církví (ERC) a České biskupské konference (ČBK) při podpoře kampaně o kladný výsledek referenda pro vstup do EU. Do roku 2007 byla AC i odpůrcem církevních restitucí, které však později přijala, a ratifikace Smlouvy mezi ČR a Svatým stolcem, což se projevilo řadou veřejných prohlášení. Přes svůj často ekumenicky zdrženlivý postoj byla AC prakticky od svého počátku členem Ekumenické rady církví a později Evangelické aliance. V této souvislosti byla AC často kritizována pro svůj vysoký počet duchovních placených státem.\n\nV rámci religiozity se AC krátce po Sametové revoluci musela vypořádávat s tzv. hnutím Víry, kdy sbory v Praze a v Brně byly ovlivněny misionáři z hnutí Slovo života z Uppsaly a přišly o část svých členů, kteří později přispěli k založení církve Slovo života, která se v roce 2010 registrovala na ministerstvu kultury. Rovněž řada sborů byla později ovlivněna charismatickým hnutím skrze členství v Křesťanské misijní společnosti (KMS), která byla největším distributorem právě knih od autorů hnutí Víry. Vzájemné kontroverze vedly AC k pořádání konference v roce 1994 na toto téma a vydání apologetických knih, obhajujících klasické letniční hnutí vůči charismatickým proudům.\n\nOd poloviny devadesátých let se církev začíná organizovat na principu učednického resp. skupinkového hnutí, vycházejícího z modelu používaného v Christliches Zentrum Buchegg ve Švýcarsku. Dominantou každého sboru je zde pastor, jehož vize se pak skrze hierarchicky uspořádané buňky, resp. jejich vedoucí a poradce, přenáší ke každému členu sboru, který je v některých sborech skrze smlouvu, při zahájení svého členství, veden k poslušnosti duchovní autority. Tato eklesiologie zpočátku vedla ke značnému pnutí a dokonce i k vyloučení celého brněnského sboru v roce 1997 ze svazku AC. Tato exkomunikace celého společenství byla záhy anulována pokáním části starších sboru. Avšak průběhem času je v AC tento model vysoce oceňován pro stabilitu, umožňující důslednou aplikaci rozhodnutí vedoucích církve v životě sboru a jeho členů. Vedoucím je v tomto modelu automaticky přiznáváno vůdcovské charisma. Vedoucí jednotlivých společenství jsou zároveň shledáni duchovně způsobilými vést duchovní boj proti teritoriálním duchům zla. Uplatňuje se zde princip autority a odpovědnosti, kdy otec vede duchovní boj za svou rodinu, pastor za sbor a apoštol (vedoucí církve) za svůj národ. Vedoucí skupinky pak bojuje za svoji skupinku. Z tohoto důvodu se například Rudolf Bubik mohl stavět proti \"démonickému knížeti\" České republiky, ale již ne Slovenska.\n\nZhruba s nástupem nového milénia se konzervativní ráz AC začal měnit. V té době se AC otevřela tzv. Torontskému požehnání, které ve svých kořenech vycházelo z charismatického hnutí se zřetelným akcentem hnutí Víry. Zlomem byla jedna z největších evangelizačních aktivit v historii ČR v roce 2000 pod názvem Impressionate, na které vystupovali jihoameričtí pastoři spojovaní právě s počátky Torontského požehnání. Na akci se podílela Apoštolská církev spolu s charismatickými církvemi: Křesťanským společenstvím, Jednotou bratrskou a zástupcem hnutí Víry Slovem života. Výsledkem této akce mělo být prorocky oznámené obrácení 25 000 lidí v České republice ke Kristu. Nicméně podle časopisu Život víry, největšího propagátora těchto aktivit, skončila akce na mnoha místech \"totálním fiaskem\".\n\nPrávě od této doby lze v AC zřetelněji pozorovat posun od konzervativní letniční církve, kterou představují Assemblies of God, směrem k církvi v rámci širokého charismatického hnutí. Hlavní věroučný rozdíl je zde především v chápání role autority pastora a biskupa, kdy AC, na rozdíl od presbyterně-kongregačních AoG, preferuje biskupský, hierarchický systém na principu vzestupné vertikální odpovědností. Další rozdíl je v démonologii, kdy AC věří, že křesťané mohou být démonizovaní, a proto je součástí pastorace i exorcismusí, zatímco klasičtí letničtí to odmítají.\n\nV rámci AC, na principu \"ecclesia in ecclesiae\" (církev v církvi), působí i hnutí \"Církev bez hranic\" (CBH), která začala jako hnutí církevního růstu resp. zakládání sborů, a která implementovala růstové postupy sekulárního managementu a učení Nové apoštolské reformace amerického teonomisty Petra Wagnera. Toto hnutí se pro svoji orientaci stalo důvodem pnutí mezi konzervativním pentekostalismem a moderními manažerskými přístupy ohledně vymezování pravomocí církevních úřadů, což eskalovalo na synodu v Nymburce, který byl chápán jako konfrontační. Nicméně církev si stále více přisvojovala pragmatickou teologii tohoto hnutí a CBH se tak stala respektovanou součástí AC, která udává tón misijní strategie. Sbory CBH jsou dnes inspirací i pro sbory, které se dříve snažily vycházet z důsledné aplikace reformačního principu „Sola scriptura“ i v otázkách církevní praxe Manažerské vedení pak našlo podporu i v pragmatickém přístupu nového biskupa Martina Moldana.\n\nK plnému zapojení do ekumenického hnutí v podstatě došlo teprve nedávno, zhruba od roku 2007, tím de facto ustoupila z pozic \"biblického separatismu\", který je charakteristický pro americké letniční hnutí.\n\nV současné době se objevuje kritika Apoštolské církve od některých osobností české kultury, jako je spisovatelka Lenka Procházková, zpěvák Janek Ledecký nebo politiků, jako je Miroslav Macek. Spočívá v tom, že AC nárokuje miliardu korun z církevních restitucí přesto, že byla registrována až po roce 1989 a hlásí se k ní cca 5 000 lidí. Ministryně Alena Hanáková však tuto kritiku odmítá s tím, že jde o část z majetku římskokatolické církve, takže nejde o nějaký zvláštní příspěvek. Současný biskup Martin Moldan dodává, že historie AC sahá ještě před rok 1989. Podle něho Apoštolská církev ale nežádá vydání žádného majetku, který jí sebrali komunisté.\n\nApoštolská církev je jednou z mála církví v ČR, která podle výsledků sčítání obyvatel v roce 2011 vykazuje mírný nárůst a ukázalo se, že existuje 4 934 lidí, kteří se k ní hlásí. Nicméně vnitrocírkevní statistiky v roce 2009 udávaly 6 992, později dokonce 7 318 členů. Podle proroctví emeritního biskupa Rudolfa Bubika však církev očekávala 100 000 členů ještě za jeho života (tj. do roku 2016).\n\nV posledních letech se pastoři Apoštolské církve rozhodli oddávat snoubenecké páry, které pochází z jiné konfese nebo se nehlásí k žádnému křesťanskému vyznání. V roce 2018 proto došlo i ke změně Ústavy AC, která původně tuto praxi neumožňovala. Takové konání se dostává do konfliktu s Kanonickým právem římskokatolické církve v případě, kdy pastoři Apoštolské církve oddávají římské katolíky, kterým to není ze strany jejich církve formálně povoleno. V roce 2018 duchovní Apoštolské církve oddal rozvedeného rockového zpěváka Tomáše Ortela, který v minulosti hrál v neonacistické kapele Conflict 88, s rovněž rozvedenou Janou Purer. Média upozornila nejen na z biblického pohledu eticky sporný aspekt svatby rozvedených osob, kterou Ortel chápe jako církevní, ale i na skutečnost, že k tomu došlo v den narozenin Adolfa Hitlera na zámku Zbiroh, kde za 2. světové války sídlilo velitelství SS. \n\n\nZa měřítko víry a křesťanského života přijímá Apoštolská církev Písmo svaté, jako jedinou věroučnou základnu. Navazuje na učení Ježíše Krista a apoštolů. Křtí ponořením ty, kteří jsou způsobilí věřit a vyznávat svou víru v Ježíše Krista jako Božího syna, svého Pána a Spasitele. V učení a praxi se kromě klasických axiomů křesťanské teologie zdůrazňuje osoba Ducha Svatého v životě jednotlivce a církve. Cílem je zvěstovat Ježíše Krista v moci Ducha Svatého. Pokud jde o vztah k jiným církvím, považuje AC ty, kteří uvěřili v Ježíše Krista, prožili odpuštění hříchů a jsou následovníky Ježíše, za Kristovu církev, tedy za své bratry a sestry.\n\nCírkev je společenstvím všech vpravdě znovuzrozených věřících, kteří žijí pod autoritou Ježíše Krista a jsou spojeni Duchem Svatým a Slovem Božím, což je v podstatě klasickým protestantským vyjádřením tzv \"neviditelné církve\". V AC se rozeznává i několik viditelných úrovní. Základem mnoha sborů jsou tzv. skupinky, které jsou považovány za nejmenší stavební jednotky (buňky) a fungují v rámci místních společenství. Poté následují místní společenství (sbory), které jsou seřazeny do oblastí. Vyjádřením církve jako nejvyššího správního celku v dané zemi je denominace, jejichž existence je v AC vnímána pozitivně. Ještě vyšší, volnější jednotkou, je Evropské letniční společenství (PEF) a mezinárodní společenství Božích sborů (Assemblies of God).\n\nAC v podstatě vychází z tzv. čtverého neboli tzv. \"plného evangelia\", reflektujícího Krista jako: Spasitele, což jej kvalifikuje jako Beránka, obětovaného za hřích světa; Uzdravovatele, což demonstruje jeho uzdravující moc k obnově duchovního i fyzického zdraví; Křtitele Duchem, který křesťany zmocňuje ke službě; a Přícházejícího Krále, který přichází s mileniální vládou. Tato christologická postulace má svůj původ v hnutí svatosti, kde má letniční hnutí své kořeny. Kristus je pak v souladu se starocírkevní tradicí plně Bůh a člověk, který se narodil z panny Marie a svým zrozením se pokořil, aby učinil Boží dokonalou vůli - záchranu člověka. Přišel na svět, aby nám zjevil Boha Otce, ukázal nám cestu spasení a vzal naše hříchy na sebe, zlomil moc satana a osvobodil nás z moci smrti a hříchu. Zemřel na kříži a vstal z mrtvých v těle, aby ospravedlnil všechny, kdo věří v něho. Řekl: „Dokonáno jest“, tzn., že nic není nutno ke spasení přidat. Nyní se přimlouvá, zachraňuje, křtí Duchem Svatým, udílí dary a služebnosti, vládne nad celou církví skrze Ducha Svatého, Slovo a duchovní správce, kteří jsou v souladu se systémem autorit chápáni jako jím delegované autority.\n\nAC zastává teorii \"zástupného potrestání\", která byla postulována v reformaci v 16. století. V jejím centru stojí biblická teze, podle níž \"všichni zhřešili a jsou daleko Boží slávy\". Nedokonalý a hříšný člověk se nemůže sám spasit . Potřebuje z Boží milosti činit pokání ze svých hříchů a musí uvěřit v Ježíše jako svého Pána a Spasitele, který se sám stal smírnou oběť za lidstvo, když podstoupil zástupně trest za lidský hřích, aby usmířil člověka s Bohem.\n\nAC vysluhuje dvě svátosti: křest ve vodě, vykonávaný ponořením na základě osobní víry křtěnce, a Večeři Páně způsobem podobojí. Večeře Páně je chápána symbolicky a je vysluhována staršími sboru, případně pověřenými osobami. Avšak praxe svátostí nemá sama o sobě výkupnou moc ani nepůsobí \"ex opere operato\".\n\nApoštolská církev věří, že Bible resp. Písma Staré a Nové smlouvy jsou Slovem Božím. Chápe se jím protestantský kánon v počtu standardních 66 knih bez Deuterokanonických knih a Apokryfů. Bible (Písmo) je dle konceptu verbálně-plenární inspirace vdechnuta Duchem Svatým, je neomylná (biblical inerrancy), což znamená, že v originálních rukopisech nebyly chyby. Bible je pravidlem pro křesťanský život a věrouku. AC oficiálně odmítá historicko-kritickou metodu (tzv. vyšší kritiku Bible), kterou postupně, i v obraně proti fundamentalismu, přijaly některé protestantské církve i církev římskokatolická.\n\nJako ostatní letniční církve i Apoštolská církev věří, že existuje křest Duchem svatým, který je jedinečnou a zpravidla následnou zkušeností po obrácení resp. znovuzrození. Tato tzv. druhá zkušenost, která obvykle znovuzrození následuje, je verifikována promluvením v nových jazycích (tzv. glossolálie). Může a měl by ji prožít každý křesťan, jelikož je zmocněním k misii a bývá i vstupní branou k dalším charismatům. Křest Duchem svatým je rozpracován i v rámci trinitologie, kdy je to sám vzkříšený Ježíš, který sesílá svého Ducha na ty, kteří ho prosí, stejně jako jej seslal na učedníky v den letnic. Tak se naplňuje zaslíbení Jan Křtitele, zaznamenané například v knize evangelia sv. Marka: \"On vás bude křtít Duchem svatým \" (Mk 1, 8). Tato biblická letniční zkušenost není chápána jako neopakovatelná událost církevní historie, jak ji prezentují např. reformovaní evangelikálové nebo luteráni. Opakuje se dodnes, včetně její následnosti po znovuzrození, jako se opakovala v Písmu za doby apoštolů (Sk 2,4; 10, 45-46; 19,5).\n\nApoštolská církev navíc věří ještě v další, oddělenou zkušenost, a to je tzv. „křest ohněm“. Toto učení přijala z vyučování jihoamerických teologů koncem 90. let, a má stejné kořeny, jako Torontské požehnání. Jedná se o radikální proměnu Duchem svatým do okamžitého stavu posvěcení. Iniciace této zkušenosti bývá doprovázena tělesnými manifestacemi, např. ztrátou sebekontroly, třesením, pádem naznak, případně křečemi a nejčastěji tzv. „svatým smíchem“. Argentinský evangelista a teolog Sergeio Scataglini, který byl promotorem této zkušenosti v AC, ji popsal - včetně jejího eschatologického účelu - následovně:\n\n„\"„Najednou se mi sepnuté ruce začaly třást, aniž bych si to přál, a nebyl jsem schopen je udržet pod kontrolou…Nikomu jinému se ruce netřásly. Pevně jsem je sevřel a pokoušel jsem se to třesení zastavit – pak se mi začalo třást celé tělo. Pamatuji si, že jsem se snažil pevně stisknout kolena v marném pokusu zastavit třes těla. A pak jsem padl na podlahu… Ležel jsem na podlaze a nekontrolovaně jsem se třásl… Chvíli jsem brečel a chvíli jsem se smál... Pak jsem začal křičet. Vzal jsem kapesník a položil si ho na ústa… Snažil jsem se krotit se , jak jen to bylo možné, ale čím víc jsem se snažil kontrolovat, tím silněji na mne přicházely vlny Ducha svatého…Jak jsem se pokoušel mluvit, uvědomil jsem si, že nemluvím správně. Vím, že mám španělský přízvuk, ale tohle bylo mnohem horší! Nakonec přišel jeden bratr a položil mi otázku: „Bratře, nepotřebuješ odvézt domů?“ Odpověděl jsem: „Ano, myslím, že nejsem schopen jet sám,“…Nebyl jsem schopen chodit, ale mohl jsem lézt. Pomalu jsem začal svůj výstup po schodech… Třesení pokračovalo, plakal jsem a nevěděl jsem, co se děje… nebyl jsem schopen ani zatelefonovat… Pán jedná s církví v těchto dnech mnohem mocněji. Nevěsta Ježíše Krista je téměř připravena pro svého ženicha. Duch svatý vyhlazuje několik posledních vrásek a čistí několik zbývajících poskvrnek, a činí církev nádhernou pro svatbu s Pánem a Spasitelem Ježíšem Kristem!\"\"\"\n\nCírkev klade velký důraz na hlásání evangelia, v čemž lze spatřit odkaz celosvětového letničního hnutí. Křest v Duchu svatém je zde chápán jako vyzbrojení mocí nejen k zvěstování evangelia, ale i k jeho potvrzování mocnými činy. Současně se věří, že v rámci evangelizace je třeba vést duchovní boj proti satanu a jeho andělům (démonům). Věří se, že říše démonů je hierarchicky uspořádána a nad každým národem stojí mocný kníže, kterému se může slovně protivit apoštol. Oporou pro toto tvrzení je verš z biblické knihy Dt 32:8-9, kde některé překlady uvádějí, že Hospodin stanovil hranice kdejakého lidu podle počtu synů Božích. Těmito syny jsou dnes padlí andělé, kteří vládnou rozsáhlým územím. Proto i nad každým územím, která rámcově mohou odpovídat oblastem AC, stojí lokální démonická knížata, se kterými bojují senioři oblastí slovním exorcismem. Dále jsou města, nad kterými stojí démoni měst. Jeden z mocných démonů, „duch smrti“, sídlí nad Kutnou Horou a je spojen s místní kostnicí. Tento démon stojí za mnoha zdravotními problémy těch, kdo se mu protiví. Různými technikami, včetně slovního svazování, pak mají být démoni oslabeni, aby k lidem mohlo proniknout evangelium, které má přinést očekávané probuzení do Českého národa. Duchovní démonická mocnost, která ovládá český národ, souvisí s herectvím, hudbou a zábavou. Tato démonologie je však v rozporu s klasickým pentekostalismem.\n\nAC zastává klasický premileniální futurismus neboli dispenzacionalismus. Jedná se o eschatologický systém, který uvádí, že většina události v biblické knize Zjevení se naplní během období sedmi let po „vytržení“ církve do nebe. To má nastat během neviditelného příchodu Krista pro své vyvolené (1 Te 4. 16-17 a 1 Kor 15,51-56). Poté bude následovat sedmiletá svatební hostina Krista s Církví v nebi, což má být Danielův týden-let, zatímco na zemi nastane vláda Antikrista (Da 9,27), kterého Kristus zničí při svém viditelném příchodu s oslavenou církví (2 Te 2,8). Autorem této doktríny je irský teolog Nelson Darby, a tento systém byl ve 20. století století v USA přejat většinou evangelikálních církví a křesťanských fundamentalistů s výjimkou většiny reformovaných. AC tuto nauku přejala v její letniční modifikaci, prakticky s jediným podstatným rozdílem. Zatímco dispenzacionalisté, a nejen oni, věří, že symboly šelem, uvedených v knize Daniel (Da 7,4-6), představují historická následná království Babylona, Médo-Perzie a Řecka, v AC se vyučuje, že se jedná o Anglii, Rusko a USA. To samozřejmě může vést k negativnímu pohledu i na západní civilizaci. Někteří se dnes časové období, ve kterém má nastat vytržení, resp. neviditelného Kristova příchodu, snaží odhalit na základě výpočtů postavení měsíce a hvězd.  \n\nPodstatným prvkem eschatologie AC je představa, že před vytržením má dojít k velkolepému celosvětovému probuzení, které je chápáno jako vyzdobení nevěsty (Církve) pro svého ženicha (Krista). Někdy se k tomu využívá biblické metafory církve \"bez vrásky a poskvrny\", což je chápáno eschatologicky, tedy do blízké budoucnosti. Podle prorockých zaslíbení má toto probuzení začít pro Evropu v České republice. Například sbor ve Valašském Meziříčí bude mít, na základě zjevení jeho pastora, 28 000 členů.  Očekávalo se, že by probuzení v ČR, podobné tomu v severoamerické Pensacole, mohlo začít již na celoevropské letniční konferenci ve Frýdku-Místku v roce 1997.    Pozdější datum mluvilo na základě proroctví o duchovním rozmachu do roku 2009, kdy skrze Českou republiku měl být zasažen celý svět. Sám Rudolf Bubik mluvil o osobním Božím zaslíbení, že za jeho života bude mít AC 100 000 členů, čehož se ovšem nedožil.\n\n\n\n\n\n\n\nZákladní částí Apoštolské církve jsou sbory, které jsou seskupeny do správních oblastí. Sbor vzniká tam, kde je společenství věřících po duchovní a mravní stránce autonomní. Je po hospodářské stránce soběstačný, má právní subjektivitu a je zastupován a spravován pastorem sboru a druhým pastorem. Odpovědnost za sbor nese také Rada starších.\n\nPro naplnění misijního poslání vznikají při sborech misijní stanice. Ty tvoří členové, kteří se scházejí k pobožnosti na jednom místě, ale jsou odkázáni svými potřebami na mateřský sbor.\n\nDiaspora potom vzniká tam, kde se členové shromažďují mimo sbor nebo stanici. Duchovně a hmotně jsou členové v diaspoře odkázáni na sbor nebo stanici.\n\nCírkevní struktura AC je osvědčená a zajišťuje vysokou stabilitu církve. Je vybudována na systému autorit, podobně jako armáda, která je hojně citována jako vhodný symbol pro správu církve. Věří se obecně, že jako byl Kristus poddán Otci a žena muži, má být člen sboru poddán pastorovi a pastor biskupovi. Systém autorit striktně odmítá rovnostářství a vidí církev jako strukturu poddanosti a odpovědnosti na principu podřízený a nadřízený. Demokracie se, na rozdíl od teokracie, odmítá jako systém založený na vzpouře proti Bohu, který vzešel z Velké francouzské revoluce.  Proto se z principu nepraktikuje volba autorit prostými členy, ani autorita není zodpovědná členům církve. Z tohoto důvodu došlo i k prerogativě autority v rámci novelizace ústavy, kde bylo původně nejvyšším orgánem celocírkevní shromáždění. Samotná budoucí autorita je kooptována z pozice stávajících autorit, obvykle na základě zjevení, a také vyšší autoritě je pak zodpovědná.  Příkladem je současný biskup, který nebyl zvolen způsobem výběru mezi jednotlivými kandidáty, jako tomu obvykle bývá u protestantských církvích. Církev pouze aklamací rozsoudila zjevení bývalého biskupa ohledně svého nástupce tři roky před jeho dobrovolnou a oznámenou abdikací. Církevní autorita jako pastor, senior nebo biskup není pak ustanovena na základě vymezeného období, jelikož nepodléhá pravidelnému volebnímu cyklu. Úřad pastora tak může být prakticky až doživotní.\n\nTento systém ale není pouze jednostranný. Vyšší autorita má i odpovědnosti za autoritu nižší, a je povinna za ní stát při sporu s jejím podřízeným. Tento princip je chápán jako Boží, což dosvědčil i bývalý biskup, který zodpovídal za církevní věrouku:\n\n\"„Mnozí mě pomlouvají, že prý je jasné: „Rudek se vždy postaví za pastora.” Odpovídám: „A mám jinou možnost?” Já toho pastora ustanovuji a tím ho stavím pod Boží autoritu. Já ho pak musím brát. Není to tak jednoduché ani pro mě, protože jsem ve službách Boha živého. Já musím přijímat jeho principy a ty taky.“\" \n\nSystém autorit však v žádném případě nemá být diktátorský. Autorita má být moudrá, laskavá a umět naslouchat. Musí být ochotna slyšet a vyslechnout kritiku. Rozhodnutí autority je pak potřebné respektovat i proti svému svědomí a nestavět se do vzpoury. Při svévolném, veřejném lpění na svém názoru, který odporuje deklarativnímu vyjádření autority, je dotyčný napomenut a pokud zůstává ve vzpouře, může proti němu být použito krajního opravného prostředku - exkomunikace, což poskytuje ochranu celému společenství. Inspirací tohoto systému byly mimo jiné: struktura římskokatolické církve ; dále učení čínského učitele Watchmana Nee z jeho knihy Duchovní autorita, která posloužila k vyučování o autoritě na biblické škole a vhodným eklesiologickým substrátem je skupinková struktura sboru, implementována od švýcarského apoštola, Wernera Kniesla.\n\nDle vnitrocírkevní statistiky sdružovala církev k 1. 8. 2013 celkem 7.401 lidí včetně dětí a čekatelů na členství, 45 sborů, 58 stanic a 68 diaspor.\n\nPři sčítání lidu v roce 2001 se k Apoštolské církvi přihlásilo 4 565 osob, roku 2011 k Apoštolské církvi pak 4 934 osob.\n\nČlenem sboru se je možné stát na základě písemné přihlášky.\n\n\nVzdělání oboru misijní a teologická činnost se zaměřením na biblistiku a teologii zajišťuje Vyšší odborná škola misijně teologická v Kolíně ve spolupráci s Global University.\n\nDiakonie Apoštolské církve je organizace, která koordinuje činnost svých členů, kteří slouží v charitativní, misijní a sociální oblasti. Jejími součástmi jsou:\n\nObčanské sdružení ACET (\"AIDS, Care, Education and Training\") se zaměřuje na péči o nemocné AIDS, zároveň vyvíjí vzdělávací a osvětovou činnost se zaměřením na prevenci onemocnění AIDS.\n\nRoyal Rangers je mezinárodní křesťanská organizace věnující se dětem a mládeži školního věku. Jejím cílem je vychovat mladého člověka k plnému, samostatnému a odpovědnému životu bez závislosti na čemkoliv škodlivém.\nNadační fond Nehemia je humanitární a misijní organizací, jejímž posláním je vyučování a motivace místních\nsborů k zapojení do světové misie. Podporuje pronásledované křesťany a také podporuje chudé děti z Indie, Rwandy, Ugandy či Ukrajiny.\n\nTeen Challenge je mezinárodní křesťanská organizace založená Davidem Wilkersonem, která pomáhá lidem s problémem závislosti na drogách, alkoholu či hracích automatech. Organizace se věnuje prevenci, streetwork, práci ve věznicích i vlastním detoxikačním programům.\n\n\n\n"}
{"id": "64066", "url": "https://cs.wikipedia.org/wiki?curid=64066", "title": "Měšek I.", "text": "Měšek I.\n\nMěšek I., někdy také nazýván Mečislav, (asi 935 – 25. května 992) byl nejstarším historicky doloženým polským knížetem z rodu Piastovců. První zpráva o něm pochází z roku 963. Zemřel v roce 992. S jeho vládou bylo spojeno dokončení územního formování polského státu – k pravděpodobně zděděnému Velkopolsku, Mazovsku a oblasti v okolí Sieradze a Łęczyce připojil přinejmenším Slezsko a Západní Pomoří.\n\nDatum Měškova narození není známo, lze předpokládat, že se mohl narodit někdy okolo roku 935. Podle tradice byl synem bájného (historicky nedoloženého) knížete Siemomysła. Na knížecí trůn usedl zřejmě počátkem šedesátých let 10. století. Roku 963 se proti jeho státu vypravili, jak informuje saský kronikář Widukind z Corvey, pohanští Rataři v čele s německým velmožem Wichmarem. Útok byl odražen, ale v boji zahynul Měškův bratr, jehož jméno neznáme.\n\nRoku 965 se Měšek oženil s dcerou českého knížete Boleslava I. Doubravkou. Ke sblížení s Přemyslovci vedly Měška obavy z německé expanze na polské území a neúspěšné boje s polabskými Velety, kteří byli dosud českými spojenci.\n\nDoubravka byla křesťanského vyznání, proto se musel nechat pokřtít také kníže Měšek. Poté se začalo z Čech šířit do Polska křesťanství a země se začlenila do křesťanské Evropy. V roce 968 vzniklo v Poznani misijní biskupství latinského ritu, které podléhalo přímo Římu. V jeho čele stál biskup Jordanem. Christianizace Polska sblížila Měška s císařským dvorem a papežskou kurií.\n\nFormování polského státu vedlo k expanzi, která směřovala na území, o niž měli zájem také v říši (velmožové ze Saska a nově vzniklé lužické a míšeňské marky). Rozpínavosti polského knížectví se postavil na odpor markrabí Hodon, ale jeho vojsko bylo poraženo u Cedyně v roce 972 (v bitvě padl Měškův bratr Ctibor). Poté Měšek ovládl Západní Pomoří. Tím se ovšem narušily jeho přátelské vztahy s Otou I.. Když rok nato císař zemřel, Mešek ani jeho švagr český kníže Boleslav II. neuznali nástupnické právo Oty II. a podpořili proti němu bavorského vévodu Jindřicha II. Svárlivého.\n\nRoku 977 podnikl Ota II. první císařskou výpravu do Polska, ta však byla poražena. Roku 980 se ovdovělý Měšek oženil s dcerou markraběte severní saské marky Dětřicha z Haldenslebenu Odou. To se mělo stát zárukou příštích dobrých vztahů s říší. Přesto se po předčasné smrti Oty II. v roce 983 znovu postavil na bavorskou stranu. Později uznal svrchovanost nového císaře Oty III. nad polským státem, neboť se chtěl vyhnout dalšímu ozbrojenému konfliktu. Ota III. upravil poměr říše k Polsku na základě nerovného spolku. Oba státy bojovaly společně proti polabským Slovanům. Polsko však muselo platit říši tribut, který byl zřejmě formálním vyjádřením odměny za císařovu ochranu. Česko-polské přátelství definitivně skončilo.\n\nS pražským dvorem se Měšek znepřátelil již po roce 977, kdy zemřela jeho první žena. V roce 990 se zmocnil s pomocí z říše Slezska, které bylo dosud součástí českého státu, a možná i Krakovska, což však nejspíše učinil až jeho syn Boleslav Chrabrý.\n\nKe konci své vlády daroval Měšek I. polský stát formálně sv. Petrovi. Z darovacího spisu známe pouze regest (stručný výtah), který začíná slovy \"Dagome Iudex\", což je zkomolený přepis titulace \"Ego Mesco dux\" – Já, kníže Měšek. Z regestu známe přesný rozsah Měškova státu. Hlavním cílem tohoto opatření bylo zainteresovat papeže na zřízení samostatné církevní organizace v Polsku.\n\nKníže Měšek zemřel 25. května 992 a byl pohřben v poznaňské katedrále, kterou založil.\n\nMěšek zanechal po své smrti tři syny, Boleslava Chrabrého, syna Doubravky, a dva syny z manželství s Odou. Přestože se snažil v nástupnických právech preferovat mladší potomky, zmocnil se vlády téměř okamžitě Boleslav jako jediný kníže a bratry i s jejich matkou vyhnal ze země.\n\n\n"}
{"id": "64069", "url": "https://cs.wikipedia.org/wiki?curid=64069", "title": "Piastovci", "text": "Piastovci\n\nPiastovci byli původní polskou knížecí a později královskou dynastií.\n\nPřestože svůj původ odvozovali od bájného Piasta, oráče z hnězdenského podhradí, byl historicky za prapředka všech polských knížat považován jistý Chościsko.\n\nPolsku vládli do roku 1370, vedlejší větve Piastovců se udržely dále v samostatném mazovském knížectví (\"později vévodství\") a ve Slezsku. Mazovští Piastovci vymřeli po meči vévodou Januszem III. Mazovským, roku 1526.\n\nSlezské větve vymíraly postupně: 1335 vratislavská, 1368 svídnická, 1492 olešnická, 1504 hlohovská, 1532 opolská, 1625 těšínská a poslední břežsko-lehnická roku 1675 vévodou Jiřím IV. Vilémem, který byl posledním mužským příslušníkem dynastie Piastovců vůbec. Poslední Piastovna, sestra Jiřího IV. Viléma Karolína, žila do roku 1707.\n\n\nPodle pověsti vládl v dávných letech v Hnězdně zlý vládce Popiel I. z kmene Popielů Byl však vyhnán a na jeho místo nastoupil rolník z hnězdenského podhradí jménem Piast. Jeho potomci vládli v Hnězdnu dále a postupně zde vytvořili stát. Tuto pověst zachytil počátkem 12. století v díle Polská kronika (latinsky \"Chronicon Polonorum\") Gallus Anonimus, neznámý autor, nazývaný tak pro svůj pravděpodobný francouzský původ. Psal na zakázku knížete Boleslava III. Křivoústého.\n\nV pověsti se zřejmě mlhavě odrážejí boje mezi mocným kmenovým svazem Polanů a jejich nejsilnějšími protivníky Lenčici, které si dočasně podrobili. Polané vytlačili Lenčické z jejich sídla Hnězdna. Lenčici se sem později vrátili a začali kolem Hnězdna sjednocovat další západoslovanské kmeny.\n\nMotiv knížete-zakladatele, který je rolnického původu, je typický pro pověsti západních Slovanů. Prvním představitelem rodu je nejenom u polských Piastovců, ale také u českých Přemyslovců a u slovanské knížecí dynastie v Korutanech.\n\n\nVláda Přemyslovců: Václav II. (1291–1305) a Václav III. (1305–1306)\n\n\nNásledovala dynastie Anjouovská.\n\n\n"}
{"id": "64084", "url": "https://cs.wikipedia.org/wiki?curid=64084", "title": "První železniční koridor", "text": "První železniční koridor\n\nI. tranzitní železniční koridor je název pro hlavní dálkový železniční tah mezi Děčínem a Břeclaví. Koridor prochází po následujících tratích Správy železnic:\n\nI. železniční koridor představuje tedy kromě významného vnitrostátního spojení také tranzitní spojení Berlína a Drážďan s Bratislavou, popř. Vídní. V tomto smyslu jde o část 4. panevropského koridoru. Celková délka koridorové tratě je 458 km.\n\nProvoz na první části dnešního železničního koridoru, trati Břeclav – Brno, byl zahájen již v roce 1839 a šlo vůbec o první železniční trať s využitím parního provozu na území dnešní České republiky. Praha byla dostavbou úseku z České Třebové přes Pardubice připojena v roce 1845. Po roce 1918 byly tratě zdvoukolejňovány a po roce 1951 i elektrifikovány. Většina trasy 1. železničního koridoru byla elektrizována v roce 1966. Hlavní provoz byl ovšem veden po trati 250 a trati 230 přes Havlíčkův Brod. Elektrizace tratě Brno – Česká Třebová proběhla totiž až v rámci samotné výstavby koridoru – v roce 1999.\n\nV druhé polovině 80. let 20. století činila jízdní doba rychlíkem Brno – Praha po variantě přes Havlíčkův Brod kolem 3 h 20 minut, přes Českou Třebovou pak dokonce 4 h 20 minut. O zanedbanosti tratí po dobu komunistického režimu svědčí i fakt, že expres Slovenská strela již v roce 1938 zvládl tutéž trasu za 2 h 55 min.\n\nŽelezniční koridory předpokládají kapacitní a rychlé spojení, ideálně až rychlostí 160 km/h. Jelikož Česká republika je členitým státem střední Evropy, naplňuje se tato představa poněkud hůře. Již od začátku bylo jasné, že některé úseky budou muset zůstat v nižší rychlosti. Nakonec však některé dokončené úseky jsou postavené ještě na nižší rychlosti, než bylo očekáváno.\n\n1. železniční koridor se začal stavět v roce 1993 modernizací úseku Úvaly – Kolín. Původní plány předpokládaly dokončení koridoru v roce 2000. Již během roku 1995 se tento plán ukázal jako utopie a do roku 2000 tak měl být hotov jen úsek Praha – Česká Třebová a celý koridor až v roce 2003. Ani tento úsek se nepodařilo do konce století dokončit, navíc z plánů modernizace zcela vypadl úsek Choceň – Ústí nad Orlicí.\n\n12. října 2004 byl 1. železniční koridor stavebně po 11 letech dokončen. Přesto se však nejednalo o poslední stavby na trase koridoru. V roce 2005 tak byla dokončena stavba železniční stanice Choceň a Děčín, začátkem roku 2008 byla dokončena stavba Ústí nad Labem, v polovině roku 2010 pak rekonstrukce Břeclavi (pouze 1. stavba) a průjezd železničním uzlem Kolín. Velké diskuse jsou vedeny kolem hlavního nádraží v Brně (zde je zvažována možnost přesunutí stavby asi 700 m směrem od centra, což by na jednu stranu urychlilo průjezd Brnem, na druhou stranu by to výrazně zkomplikovalo přestupy cestujících na městskou dopravu). Vzhledem k předpokládanému financování z národních zdrojů byla tato stavba odložena na dobu po roce 2020.\n\nV roce 2009 bylo dostavěno pražské Nové spojení. Tato stavba není ovšem považována za koridorovou stavbu (byť se tras koridorů dotýká).\n\nNa sklonku roku 2012 byly podepsány smlouvy na stavby Optimalizace Praha Bubeneč – Praha Holešovice, Rekonstrukce železničního uzlu Břeclav, 2.stavba a Průjezd železničním uzlem Ústí nad Orlicí. V říjnu 2013 byla podepsána smlouva na stavbu Modernizace Praha Běchovice – Úvaly. Příprava probíhá u staveb nelahozeveské tunely, Modernizace uzlu Pardubice a Modernizace uzlu Česká Třebová.\n\nJízdní čas v jízdním řádu 2014/15 v úseku Praha – Brno byl u běžné soupravy 2 h 37 min, v jízdním řádu 2015/16 se pak snížil na 2 h 30 min, naklápěcí jednotky Pendolino zde nejsou provozovány (v roce 2010/11 jezdily za 2 h 23 min). Cílový čas po dokončení všech dílčích staveb je u naklápěcích jednotek 2 h 5 min, je otázka, zda je reálné jej dosáhnout (původní plány počítaly u některých úseků s vyššími traťovými rychlostmi).\n\n\n\n\nSnížené traťové rychlosti jsou sice v řadě případů jen na velmi krátkých úsecích, ale i to vede ke značnému zpomalení a navyšování spotřeby energie. Např. do přestavby železniční stanice Kolín byl úsek s traťovou rychlostí 50 km/h dlouhý jen 190 m, což ovšem znamenalo, že vlaky ze 160 km/h brzdily na 50 km/h a v dalším úseku se opět rozjížděly na 125 km/h, resp. naopak. Celkové zdržení projíždějícího rychlíku bylo rovno až 4 minutám.\n\n\n"}
{"id": "64093", "url": "https://cs.wikipedia.org/wiki?curid=64093", "title": "Sparta (rozcestník)", "text": "Sparta (rozcestník)\n\nSparta je označení s více významy.\n\n\n\n\n"}
{"id": "64097", "url": "https://cs.wikipedia.org/wiki?curid=64097", "title": "Catanzaro", "text": "Catanzaro\n\nCatanzaro je hlavní město italské oblasti Kalábrie i provincie Catanzaro a druhé největší kalábrijské město.\n\n\"Počet obyvatel\"\nOficiální stránky\n"}
{"id": "64106", "url": "https://cs.wikipedia.org/wiki?curid=64106", "title": "Udine", "text": "Udine\n\nUdine (furlansky Udin, slovinsky a zastarale česky Videm) je historické město v severovýchodní Itálii, v oblasti Friuli-Venezia Giulia (do roku 2018 i správní středisko bývalé stejnojmenné provincie). Leží ve středu historického regionu Furlansko, v uzlu furlanských dopravních tahů a 20 km od slovinských hranic.\n\nOblast byla osídlena od neolitu. Udine se poprvé připomíná roku 983 jako \"Utinum\". Město bylo založeno roku 1220 a stalo se později nejvýznamnějším střediskem celé oblasti a od 18. století sídlem arcibiskupství. Roku 1420 je dobyli Benátčané, kterým město patřilo až do roku 1797. Po krátké francouzské vládě připadlo 1815 jako součást Lombardska-Benátska k Rakousku a roku 1866 k Itálii.\n\nBěhem První světové války bylo město 29. října 1917 po bitvě u Caporetta obsazeno německými a rakousko-uherskými jednotkami, které zde setrvaly až do bitvy u Vittoria Veneta v říjnu následujícího roku. Po válce se Udine stalo hlavním městem stejnojmenné provincie, která byla roku 1961 včleněna do autonomního regionu Friuli-Venezia Giulia s hlavním městem Trieste. Za druhé světové války, po tom, co se Itálie 8. září 1943 vzdala Spojencům, byl region včetně samotného města pod správou Třetí říše. Město bylo osvobozeno v dubnu 1945.\n\n6. května 1976 postihlo celý region mohutné zemětřesení, které se však nakonec stalo také mezníkem pro další rozvoj města díky státní finanční podpoře. Jedním z bodů obnovy bylo i založení univerzity v Udine roku 1978.\n\nUdine leží na dálnici A23 (E55) z rakouského Villachu, která se jižně od města napojuje na dálnici A4 z Benátek do Terstu. 42 km od Udine je letiště Friuli-Venezia Giulia, které obsluhuje také Terst. Udine je také železniční uzel a má přímé spojení například do Benátek, do Terstu a do Tarvisia. Přímé vlaky EuroStar jezdí do Benátek, Říma, Florencie a Milána, vlaky EuroNight do Salcburku, do Vídně a do Boloni. Městskou dopravu obstarává 12 autobusových linek.\n\n\n\n\"Počet obyvatel\"\n\n\n"}
{"id": "64111", "url": "https://cs.wikipedia.org/wiki?curid=64111", "title": "Barletta", "text": "Barletta\n\nBarletta je italské město v regionu Apulie. V roce 2009 se stalo jedním ze tří center nově vzniklé provincie Barletta-Andria-Trani. Leží v jihovýchodní části Itálie, na pobřeží Jaderského moře. Je vzdálené přibližně 65 km od hlavního města regionu Apulie Bari.\n\nKe dvěma hlavním památkám ve městě náleží katedrála a pevnost Castello di Barletta. Obě se nachází v blízkosti pobřeží a přístavu. \"Katedrála Santa Maria Maggiore\" je románsko-gotická stavba z 12. až 16. st. V chrámu jsou podzemní prostory datované do 3. st. před K., na něž navazují části baziliky z 6 st. a následně z 9. st. Ve 12. st. byla vystavěná současná románská vysoká loď s kampanilou (zvonicí), stavba byla dokončená roku 1267. Ve 14. až 16. st. pak byly postaveny nový chór a přední část lodi v gotickém stylu. \"Pevnost Castello di Barletta\" byla založena v letech 1282 - 91 a v první pol. 16. st. rozšířena. Dnes je v pevnosti kulturní centrum, je zde stálá sbírka a konají se výstavy. K dalším cenným stavbám ve městě náleží gotický kostel \"San Sepolcro\" z konce 12. st. Před kostelem je 5 m vysoká bronzová socha byzantského císaře, jedná se o jednu z největších dochovaných bronzových soch z doby antiky. Dále kostely \"San Gaetano\" z druhé pol. 17. st., \"San Giacomo\", \"Sant'Andrea\" nebo barokní palác \"Palazzo della Marra\".\n\n\"Počet obyvatel\"\nABEND,B. a SCHLIEBITZ, A. a kol.: \"Itálie\". 1. české vyd. Marco Polo 2009. 838 s. ISBN 978-3-8297-6646-3.\n\n"}
{"id": "64112", "url": "https://cs.wikipedia.org/wiki?curid=64112", "title": "Bolzano (rozcestník)", "text": "Bolzano (rozcestník)\n\nBolzano je označení geografických pojmů:\n\n\n\n"}
{"id": "64115", "url": "https://cs.wikipedia.org/wiki?curid=64115", "title": "Arezzo", "text": "Arezzo\n\nArezzo je italské město (původně římské město Arretium) v oblasti Toskánska, hlavní město stejnojmenné provincie. Je jedním z nejbohatších měst Toskánska, mimo jiné zásluhou výroby zlatých šperků, které jsou exportovány do celé Evropy. Největším uměleckým pokladem města jsou fresky v bazilice sv. Františka z Assisi od Piera della Francesca.\n\nArretium bylo jedno z nejvýznamnějších etruských měst. Dnes leží v Etrurii ve střední Itálii (Etrurie je oblast ležící severně od Říma na západním pobřeží Itálie). V době jeho slávy se jednalo ekonomické centrum místní oblasti proslulé jednak jako obchodní město a jednak jeho manufakturou keramiky a dalších výrobků.\n\nOsídlení v oblasti pozdějšího Arretia vzniklo pravděpodobně už v době paleolitu, tedy starší době kamenné. Arretium leží v místě, kde se setkávají údolí řek Tibera a Arno a zároveň při vstupu do Apenin. Jedná se tedy o velmi strategickou pozici, protože odsud jde velmi snadno kontrolovat okolní oblast, a to jak po vojenské tak po ekonomické stránce.\n\nV době etruské říše bylo Arretium prosperující obchodní město. Ve městě se ale také vyrábělo, a to například různé bronzové nástroje, a dokonce umělecká díla, vzkvétala zde také hrnčířská manufaktura. Z Arretia také pochází asi nejznámější samostatná etruská památka: „Chiméra z Arreza“, jedná se o bronzovou sochu z 5. století př.n.l., která zobrazuje kreaturu složenou ze lva, hada a kozy. Tato socha byla náhodou nalezena v 16. století při budování nových městských hradeb.\n\nVzhledem k rozpínavosti sousedního Říma bylo jasné, že dojde ke střetu zájmů mezi Etrusky a právě Římem. V 302 př. n. l. ale došlo k zajímavé události, Římané totiž pomohli etruské aristokracii vládnoucí v Arretiu potlačit vzpouru nižších sociálních vrstev. To však zároveň poukázalo na to, že se tato oblast dostala do sféry zájmů římské republiky.\n\nV roce 294 př. n. l. zaplatilo Arretium společně s okolními Etruskými městy tribut za garantovaný 40letý mír s Římem. Ten však netrval moc dlouho, protože v roce 284 se Volsinii, jedno z etruských měst, spojilo s Galy a dobylo Arretium. Tímto aktem se Arretium stalo loajální Římu. Řím vyslal armádu, která měla město osvobodit, ta byla ale poražena. Za rok se však oba soupeři střetli znovu, v bitvě u jezera Vadimo, ve které Římané své nepřátele rozdrtili. Od této chvíle se Arretium stalo součástí Římské republiky a později Římské říše.\n\nV punských válkách se Arretium postavilo na stranu Kartága přesto, že slíbilo loajalitu Římu. Po porážce Kartaginců muselo Římu zaplatit vysoké výkupné za svou zradu- několik tisíc bronzových zbrojí pro římské legionáře. Po této události se z Arretia stalo jedno z mnoha menších měst v rychle se rozrůstající Římské říši. Ve druhém století př. n. l. byla část městského území rozdělena římským válečným veteránům, ale ve stejné době začalo město opět poměrně prosperovat, protože leželo n jedné z hlavních římských silnic, via Cassia, která spojovala Řím se severem Itálie.\n\nZa římské občanské války v roce 80 př. n. l. se Arretium postavilo na později poraženou stranu, a Sulla, následný římský diktátor sem přistěhoval další válečné veterány, to samé stihl ještě do konce století Caesar.\n\nPo Caesarově smrti se ale postavení města změnilo, Octavianus Augustus byl totiž místní rodák, a tak město získalo různé benefity. Například tu byly postaveny lázně, amfiteátr a forum. Město se také proslavilo místní barevnou keramikou, která se odsud následně vyvážela do celé Římské říše. Ve 2. století se ale císař Trajanus rozhodl spojit via Cassia z Říma přímo do Florencie, čímž z ní mimo jiné odstranil Arretium, a to začalo pomalu upadat do zapomnění.\n\nTrochu ze své bývalé slávy si ještě Arezzo užilo v pozdním středověku, kdy se z něj ještě na nějakou dobu stal samostatný městský stát.\n\n\n\"Počet obyvatel\"\n\n\nOficiální stránky\n"}
{"id": "64119", "url": "https://cs.wikipedia.org/wiki?curid=64119", "title": "Matyáš Korvín", "text": "Matyáš Korvín\n\nMatyáš I. zvaný Korvín (23. února 1443 Kluž – 6. dubna 1490 Vídeň) byl od roku 1458 král uherský (a chorvatský), od roku 1469 také český a od roku 1485 (titulární) rakouský vévoda.\n\nRoku 1469 byl částí českých a moravských stavů zvolen českým vzdorokrálem proti Jiřímu z Poděbrad; pozdější dohoda s Vladislavem Jagellonským (1479) znamenala, že si oba podrželi titul dědičného českého krále a rozdělili si pravomoci na základě zemském. Vladislav vládl pouze v Čechách, Matyáš na Moravě a ve vedlejších zemích Koruny. Ve své době byl jedním z nejmocnějších panovníků střední Evropy a Uhersko za jeho vlády zažilo vrchol renesance.\n\nMatyáš Hunyadi, známý jako Matyáš (na Slovensku Matej) Korvín, se narodil jako mladší syn uherského gubernátora (správce země) a slavného vojevůdce Jana (Jánose) Hunyadiho. Rod nepatřil ke staré rodové šlechtě, ovšem přesto se byl Jan Hunyadi schopen vyšvihnout mezi barony a největší magnáty země. Šlechtický titul jeho předkové získali pravděpodobně až na počátku 15. století - poprvé je rodina zmiňována v privilegiu, jímž Zikmund Lucemburský udělil roku 1409 Janovu otci Vajkovi v držení panství Hunyad (Vajdahunyad, dnes Hunedoara v Rumunsku) v Transylvánii. Tento nedostatek urozeného původu Jan i Matyáš dorovnávali především vojenskými a majetkovými zisky.\n\nV době Matyášově byly pak zaznamenány pověsti o původu rodiny.\nPodle jedné byl Jan nemanželským synem Zikmunda Lucemburského, jehož císař zplodil s jednou transylvánskou dívkou z rodu Morzsinai. Ta prý dostala od Zikmunda prsten, jímž se měl jeho syn později prokázat. Přestože prsten odnesl havran, byl jí navrácen a podle pověsti se jím Jan Hunyadi skutečně prokázal po příchodu na Zikmundův dvůr. Tak alespoň zaznamenal pověst Matyášův dvorní historiograf Antonio Bonfini, ovšem sám jí nevěřil.\nNavrhoval totiž jinou pověst, která měla základ v antickém Římě a rodovou erbovní pověst navázal na římský patricijský rod Corvini, podobně jako jiný Ital na uherském královském dvoře Pietro Ransano. Navíc byla tato pověst spojována s dunajským ostrovem Keve (Covinus), kde prý rodina dlouhou dobu přežívala. (Rodové jméno Corvinus odpovídalo podle toho erbovní pověsti o havranu, lat. \"corvus\".) Havrana s prstenem v zobáku najdeme na Matyášově kostele (též Korunovační kostel) v Budapešti a na mnohých jiných místech v Maďarsku. Mimo jiné i ve znaku Maďarské pošty.\n\nOznačení „Matyáš Korvín“ je tedy nepřesné, ovšem přijímané téměř všemi národními historiografiemi, včetně české. Sám Matyáš se tak nikdy neoznačoval, ovšem už za jeho života jej tak nazývali jeho životopisci a další autoři oslavující jeho osobu. Přesnější je ale jméno Matyáš Hunyadi (tj. Hunyadský), maďarsky Hunyadi Mátyás. V maďarském prostředí je většinou označován jednoduše jako král Matyáš I.\nMatyášovi se dostalo důkladného vzdělání, ovlivněného nově do Uher pronikajícím humanistickým duchem. Matyáš se naučil vedle latiny i němčinu, češtinu, chorvatštinu a měl i znalosti římských a řeckých dějin. Jako mocný panovník vytvořil na budínském dvoře rozsáhlou a ve své době slavnou knihovnu o asi 2 500 svazcích. V pozdější době se jeho ovlivnění italskou renesancí projevovalo i v rozsáhlé mecenášské činnosti. Na jeho dvoře pobývali četní učenci, např. Martius Galeotti z Narni, Antonio Bonfini z Ascoli, Aurelio Brandolini, Petr Ranzano a Tadeáš Ugoletti; Marsilio Ficino byl na uherský královský dvůr zván, ale nepřijel. Na králových objednávkách pracovali např. Filippo Lippi, Verrocchio nebo Benedetto da Maiano.\n\nŽenatý byl Matyáš dvakrát. Nejdříve s dcerou českého krále Jiřího z Poděbrad, Kateřinou. Manželství ale bylo krátké, protože Kateřina zemřela při prvním porodu spolu s dítětem někdy v únoru roku 1464. Matyáš se snažil najít další ženu v okruhu středoevropských panovnických dvorů, ale tato snaha nebyla úspěšná. Nakonec se oženil s Beatricí Neapolskou, dcerou neapolského krále Ferranteho I., která mu sice neporodila legitimního potomka, ale stala se už za jeho života a o to více po jeho smrti, důležitou figurou ovlivňující vnitropolitickou situaci státu. Navíc se jejím příchodem upevnila kulturní pouta budínského dvora s renesanční Itálií. Jediného, ale nelegitimního, potomka porodila Matyášovi Barbara Edelpöcková ze Steinu nad Dunajem. Na konci sedmdesátých let 15. století, když se jasně ukázalo, že z jeho druhého manželství dítě nevzejde, pokoušel se pro svého syna Jana mezinárodně potvrdit legitimitu a prosadit jej jako svého nástupce.\n\nPo smrti jeho otce v rodové politice pokračoval starší bratr Ladislav, který byl Ladislavem Pohrobkem obviněn z vraždy hraběte Oldřicha Cellského, ale hlavním problémem byla stoupající moc obou bratrů ovlivňující panovnickou autoritu.\n\nLadislav a Matyáš Hunyadiové byli v roce 1456 pozváni panovníkem Ladislavem Pohrobkem na hostinu, kde byli zajati, Ladislav Hunyadi byl ihned popraven a mladší Matyáš odvezen nejdříve do Vídně a pak do Prahy, kde měl být také sťat. Ladislav Pohrobek ale zemřel dříve, než k exekuci mohlo dojít, a osvobozený Matyáš v Praze upevnil své vztahy k Jiřímu z Poděbrad. Tato zkušenost mohla být významná pro jeho politický styl, který praktikoval ve vnitřní, ale i vnější politice. Vnitropoliticky se jeho cílem stala silná, centralizovaná monarchie, s rozhodujícím podílem královské moci. Matyášovi se podařilo rozhodným způsobem omezit moc uherských magnátů a církevních hodnostářů a to často způsobem, který jeho protivníci označovali za tyranský. Významné úřady rozděloval mezi své stoupence z řad drobné šlechty, měšťanů a cizích odborníků, kteří jej svými ambicemi nemohli ohrozit. Ve vztahu k církevním hodnostářům vládl stejně pevnou rukou. Jako další silní středověcí panovníci si nárokoval právo rozhodovat o osobách, kterým měl být ten který úřad udělen a to včetně úřadu ostřihomského arcibiskupa, který udělil např. Hipolytovi d´Este, svému teprve sedmiletému synovci a ferrarskému princi.\n\nVzhledem k zahraničním ambicím potřeboval Korvín disponovat velkým množstvím peněz v hotovosti. To jej vedlo k aktivní hospodářské politice, založené na podpoře měst, rozšiřování jejich privilegií a upevňování hospodářských pout s Rakouskem a Slezskem.\n\nZahraniční politika Uher často působila v součinnosti s římskou kurií. Toto bylo dáno geografickou polohou země, která celou křesťanskou Evropu bránila před osmanskými Turky, proti kterým Matyáš za finanční podpory z Říma uspořádal celkem tři výpravy. V jejich rámci ovšem nedošlo k zásadnímu střetnutí, většinou měly podobu drobných šarvátek a v okamžicích, kdy Matyáš potřeboval své vojsko a finance zapojit do akcí na západě, uzavíral s Turky příměří. S jeho pomíjením hrozícího osmanského nebezpečí snad souvisí i katastrofa roku 1526.\n\nJeho pozice byla na druhou stranu mezinárodně upevňována vzhledem k jeho aktivitám proti českým kacířům, ze kterých on sám navíc finančně profitoval, protože jeho výpravy na Moravu a do Slezska byly většinou kořistnického rázu.\n\nV dubnu 1468 se postavil do čela křížové výpravy proti Jiřímu z Poděbrad. V první fázi války byl velice úspěšný. Postavil se na stranu stavovského odboje, tedy na stranu velkých katolických moravských královských měst (Olomouc, Brno, Znojmo, Jihlava), dobyl Třebíč a na počátku roku 1469 také Špilberk. Na počátku roku 1469 se také pokusil o vpád do Čech, který byl ovšem neúspěšný, neboť jeho armáda byla překvapena u Vilémova. Po dohodě s Jiřím z Poděbrad se vrátil zpět na Moravu, slíbil, že se zasadí o dohodu Jiřího a papežské kurie, ovšem tento slib byl zřejmě nereálný. Poté se nechal 3. května 1469 v Olomouci zvolit českými a moravskými katolickými stavy českým králem. Podle dobových pramenů se nechal volit až po jejich naléhání a neúspěšných jednáních se zástupci Jiřího z Poděbrad.\n\nOkamžitě po smrti Jiřího z Poděbrad začal Matyáš jednat s českými stavy o možnosti svého nástupu na český trůn. Na sněmu v Německém Brodě (duben 1471) bylo dohodnuto příměří, které mělo umožnit uspořádat volební sněm v Kutné Hoře, ze kterého by vzešel nový český panovník. Zde bylo jednohlasně rozhodnuto 27. května 1471 o Vladislavovi Jagellonském jako budoucím českém králi (přál si to tak ostatně i Jiří z Poděbrad). Matyáš se jako protiakci nechal v Jihlavě od papežského legáta znovu vyhlásit českým králem, což stvrdila svým souhlasem i uherská strana v Čechách.\n\nV roce 1474 došlo k plné obnově bojů mezi Matyášem a tentokrát Vladislavem Jagellonským, výrazně podporovaným svým otcem Kazimírem IV. Boje trvaly prakticky nepřetržitě do roku 1479, za tu dobu byly české země politicky rozděleny. Matyáš ovládal Lužici, Slezsko, velkou část Moravy (proti Matyášovi zde stála např. města Uničov a Uherské Hradiště) a v Čechách získal podporu pánů z Rožmberka, pánů z Jindřichova Hradce v jižních Čechách, v západních Čechách Švamberků, dále ovládal královské města Plzeň a České Budějovice. Mezi další Matyášovy spojence patřil Albrecht Kostka z Postupic a dokonce Šternberkové a Zajícové ve středních Čechách.\n\nAž v roce 1479 došlo po urputných diplomatických jednáních k uzavření míru v Olomouci, který do určité míry znamenal porážku Vladislava Jagellonského. Matyáš nadále vlastnil titul českého krále, získal Moravu a vedlejší země Koruny české.\n\n\nMatyáš Korvín zemřel ve Vídni 6. dubna 1490 a jeho nástupcem na uherském trůně byl právě Vladislav Jagellonský. Ten byl zvolen uherskými stavy, které nerespektovaly Matyášovu vůli, aby se králem stal jeho nemanželský syn Jan. Jako jeden z mála uherských panovníků se Matyáš Korvín v pověstech zachoval jako dobrý král.\n\n\n\n\n"}
{"id": "64120", "url": "https://cs.wikipedia.org/wiki?curid=64120", "title": "Jaroslav Ronek", "text": "Jaroslav Ronek\n\nJaroslav Ronek (22. května, 1892 Praha-Vršovice – 1962) byl český malíř lokomotiv, nádraží, průmyslových objektů, ilustroval časopis Moře a plavba. Studoval soukromě u profesora Reisnera a profesora Preislera v Praze.\n\nNejčastějším námětem jeho obrazů byla lokomotiva řady 387.0 známá pod přezdívkou Mikádo, podle krátkého komínu. Více ceněné jsou malby dalších lokomotiv, ale také třeba letadla, továrny a další technické náměty. \n\nJe oblíben skupinou sběratelů z Čech i Německa. Své obrazy, dle pamětníků, rozdával někdy i za polévku. Velkým sběratelem Ronkových děl byl televizní režisér Jan Bonaventura. Jeho sbírka čítá více než 30 obrazů s železniční tematikou, mezi zajímavosti patří malba tramvaje, kterou měl pro potěšení ve své pracovně.\n\n"}
{"id": "64122", "url": "https://cs.wikipedia.org/wiki?curid=64122", "title": "La Spezia", "text": "La Spezia\n\nLa Spezia (v ligurštině Spesa) je italské město v oblasti Ligurie, hlavní město stejnojmenné provincie. Leží v severozápadní části Itálie, na pobřeží Ligurského moře, v zátoce Golfo della Spézia. V roce 2012 zde žilo 92 439 obyvatel, k 31. prosinci 2015 se jejich počet zvýšil na 93 959.\n\nMěsto zažilo největší rozvoj po roce 1860, kdy se stalo jedním ze sídel flotily nového Italského království. Přesto La Spezia nenabízí tolik památek jako ostatní historická italská města. Bývá často výchozím místem pro návštěvu několik kilometrů vzdáleného Národního parku Cinque Terre.\n\nStředem města je čtvrť \"Centro Storico\" v blízkosti přístavu. Nad čtvrtí stojí na kopci \"hrad Castello San Giogio\" založený v roce 1262, o několik let později zničený Janovany a opět obnovený ve 14. a 16. století. Dnes v něm sídlí archeologické muzeum. Nejvýznamnější památkou ve městě je \"kostel Santa Maria Assunta\" vystavěný v letech 1443 - 71, zcela dokončený až ve 20. st. Vnější stavba je novorománská, interiér renesanční. Za druhou nejvýznamnější památku v La Spezie je považováno \"Muzeum Amedeo Lia\" se sbírkou umění 13. až 18. st., např. děl Tintoretta a Tiziana.\n\nV přístavu na náměstí Piazza Europa najdeme \"katedrálu Cristo Re\", stavbu od architekta A. Libery z let 1929 - 75. Katedrála stojí uprostřed hlavní přístavní ulice Via Italia, v jejíž jižní části leží palmami lemovaná \"Passeggiata C. Morin\" s parkem Giardini Pubblici a výhledem na přístav a toskánské Apuánské Alpy. Hlavní nádraží a přístav propojuje hlavní nákupní ulice v La Spezie s obchody a restauracemi, pěší zóna, \"Via del Prione\", respektive Via Fiume.\n\n\"Počet obyvatel\"\nZdroj: \n\nArcola, Follo, Lerici, Portovenere, Riccò del Golfo di Spezia, Riomaggiore, Vezzano Ligure\n\nBiassa, Campiglia, La Foce, Pitelli, San Venerio, Sarbia\n\n"}
{"id": "64128", "url": "https://cs.wikipedia.org/wiki?curid=64128", "title": "Pesaro", "text": "Pesaro\n\nPesaro je italské město v oblasti Marche, hlavní město provincie Pesaro e Urbino. Leží na břehu Jaderského moře.\n\n\"Počet obyvatel\"\n\n\n"}
{"id": "64132", "url": "https://cs.wikipedia.org/wiki?curid=64132", "title": "Kamberk", "text": "Kamberk\n\nKamberk je obec ležící v okrese Benešov ve Středočeském kraji u hranice Jihočeského kraje v tzv. Blanické brázdě, kterou protéká řeka Blanice. Nadmořská výška obce je 398 m. Obec se rozkládá asi 14 km jižně od města Vlašim. Žije zde obyvatel. Ke konci života zde v č.p. 32 žil Lubomír Kostelka.\n\nOkolí je kopcovité, částečně zalesněné, v obci je na řece Blanici rybník o rozloze 12 ha. V okolí jsou další dva rybníky obnovené počátkem devadesátých let 20. století. Nazývají se \"Podhorník\" a \"Kalač\".\n\nKe Kamberku patří ještě dvě vesnice:\n\nKamberk byl s největší pravděpodobností založen ve druhé polovině 13. století jako horní městečko nedaleko zdejších zlatých dolů. První písemná zpráva pochází z roku 1282. Prvním držitelem Kamberka byl Sezima z Landštejna, který Kamberk držel v letech 1261–1293. V roce 1337 byly zdejší doly zastaveny králem Janem Lucemburským zemskému hejtmanovi Petru z Rožmberka. Mezi léty 1396 až 1397 vlastnil obec hornický podnikatel, královský mincmistr a pražský měšťan Jan Rotlev.\n\nBěhem středověku se majitelé Kamberka střídali. K významnějším patřil Albrecht Rendl z Úšavy, který vymohl městečku v roce 1512 právo pořádat výroční trhy. Od roku 1628 se stali majiteli Kamberka páni ze Schwendy a od roku 1700 pánové z Künburku.\n\nZnakem Kamberka je zlaté šestipaprskové kolo na červeném štítě, který je lemován zlatým okrajem. Kamberk měl dvě pečetě: První pečeť má průměr 54 mm, v jejím středu je znamení kola se šesti paprsky. Druhá pečeť má průměr 32 mm a v jejím středu je rovněž znamení kola se šesti paprsky.\n\nV letech 1949–1991 se obec jmenovala Zlaté Hory.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Kamberk \"(620 obyvatel, poštovní úřad, telefonní úřad, telegrafní úřad, četnická stanice, katol. kostel)\" byly v roce 1932 evidovány tyto živnosti a obchody: 2 hostince, 2 koláři, 3 kováři, 2 krejčí, 2 mlýny, obuvník, pekař, 3 řezníci, rolník, 2 sedláři, 3 obchody se smíšeným zbožím, Spořitelní a záložní spolek pro farní osadu Kamberskou, trafika, 2 truhláři, 2 zámečníci.\n\nV obci je také pomník padlým v období první světové války, most z dvacátých let 20. století a na silnici směrem k Mladé Vožici, a alej stoletých lip zasazených roku 1910 paní Růženou Zachařovou a jejími spolužačkami.\n\nObyvatelé se živí převážně zemědělstvím (velká farma a. s. Podblanicko), v obci jsou i drobné řemeslné provozovny, obchod a hospoda.\n\nV obci je k dispozici sportovní hřiště a stadion. Dále bychom v obci našli knihovnu, kostel a hřbitov.\n\nDopravní síť\n\nVeřejná doprava 2012\n\n\n"}
{"id": "64134", "url": "https://cs.wikipedia.org/wiki?curid=64134", "title": "Korund", "text": "Korund\n\nKorund (Estner, 1795), chemický vzorec AlO (oxid hlinitý), je trigonální (klencový) minerál. Název je historický, pravděpodobně ze staroindického \"kuruvinda\" – rubín.\n\nKorund vzniká v pegmatitech bohatých na hliník spolu s andalusitem a kyanitem a v horninách, které prošly kontaktně tepelně-tlakou metamorfózou (příkladem jsou metamorfované bauxity, terry rosy, jílovité horniny, dolomity, svory a břidlice). Obecně se dá říci, že vzniká v prostředí bohatém na hliník a chudším na křemík. Vzhledem ke své odolnosti se nachází také v rozsypech.\n\nVytváří zrnité agregáty, krystaly mají tvary tabulek, bipyramid, romboedrů a sloupečků. Často dvojčatí. Valouny se vyskytují v rozsypech.\n\n\n\nDíky své tvrdosti je odolný proti erozním vnějším vlivům, takže jeho naleziště jsou spojena s místy náplavů ve vrstvách sedimentů a nebo jako nedokonale omezený krystal v mateční hornině.\n\nSyntetický korund se získává přetavením oxidu hlinitého. Dnes se tavba provádí obvykle v elektrických pecích a výsledný produkt se nazývá elektrokorund - elektrit.\n\nTvrdost korundu ho předurčuje v použíti v brusírenství na brusné materiály a kotouče, jelikož je s ním možné brousit vyjma diamantu všechny ostatní minerály. Další jeho použití je pro výrobu ložisek v přístrojích (hodinky). Jeho syntetické krystaly (rubín) jsou využívány v optických systémech a na výrobu laserů. Ve šperkařství využíván jako drahý kámen (fasetové brusy, kabošony).\nKorund se také využívá na opracování hliníkového povrchu ve výrobě vagónů. Povrch u hrubé stavby tak získá zdrsněný povrch. Jen tak může lak vydržet povětrnostní podmínky. Dále se využívá pro hořáky sodíkových výbojek, na rozdíl od křemenného skla, které se používá pro rtuťové, xenonové a halogenidové výbojky. Korund je důležitým materiálem v průmyslu povrchových úprav. Používá se jako druh abraziva při tryskání.\n\n\n\n"}
{"id": "64138", "url": "https://cs.wikipedia.org/wiki?curid=64138", "title": "Cesena", "text": "Cesena\n\nCesena [\"čezéna\"] je italské město v oblasti Emilia-Romagna, asi 25 km jižně od Ravenny. Leží na řece Savio, asi 15 km od Jaderského moře.\n\nCesena bylo původně umbrijské nebo etruské město, známé jako Caesena. Po krátké galské nadvládě se města ve 3. století př. n. l. zmocnili Římané. Stalo se tehdy posádkovým městem s důležitým strategickým významem. Bylo zničeno během války mezi Gaiem Mariem a Sullou. Plinius zmiňuje zdejší vína jako jedny z nejlepších.\n\nPozději byla Cesena hraničním městem Ravennského exarchátu. Od roku 754 se stalo součástí Papežského státu, bylo však častým předmětem sporů. Roku 1378 je papež věnoval rodu Malatesta, kteří postavili hrad nad městem a humanistickou knihovnu, od roku 1465 opět patřilo k papežskému státu.\n\nBěhem napoleonských válek bylo ve městě zrušeno několik kostelů a klášterů. Někteří místní občané hráli velkou roli při sjednocování Itálie ve druhé polovině 19. století. Za druhé světové války se poblíž nacházela Gothská linie, která procházela podél Apenin. Město také utrpělo těžké ztráty v důsledku bombardování.\n\nŽelezniční stanice na trati Bologna - Ancona byla otevřena roku 1861. Nádraží je severovýchodně od centra.\n\n\n\"Počet obyvatel\"\n\n\n\n"}
{"id": "64140", "url": "https://cs.wikipedia.org/wiki?curid=64140", "title": "Mauro Lustrinelli", "text": "Mauro Lustrinelli\n\nMauro Lustrinelli (* 26. února 1976) je bývalý švýcarský (má však i italský pas) fotbalový útočník a reprezentant. Působil i v trenérské funkci ve švýcarském klubu FC Thun.\n\nJe to jeden z mála profesionálních fotbalistů, který dokázal vystudovat vysokou školu. Vystudoval ekonomii. V červenci 2006 se oženil po dvanáctileté známosti s přítelkyní Cristinou.\n\nS profesionálním fotbalem začal v klubu AC Bellinzona, kde působil mezi lety 1994 a 2001. Tam získal přezdívku „Lustrigol“. Potom přestoupil do týmu FC Wil 1900, kterému pomohl k postupu, a další sezónu nastřílel 14 gólů. V sezóně 2003/04 Wil bojoval o záchranu a Lustrinelli přestoupil do švýcarského klubu FC Thun. Tam ho čekala úspěšná sezóna, ve které v dresu outsidera nastřílel 20 gólů a pomohl mu k druhému místu v lize a účasti v předkole Ligy mistrů. V létě 2005 dokázal Thun i s přispěním Lustrinelliho gólů senzačně postoupit až do hlavní soutěže Ligy mistrů, kde opět překvapivě končil třetí před pražskou Spartou. Ta ho v únoru 2006 ze švýcarského klubu koupila, hráč podepsal smlouvu na tři roky. Ve Spartě vydržel pouze rok a v lednu 2007 přestoupil do švýcarského Luzernu. 24. dubna 2006 v domácím zápase s Jabloncem vstřelil 11 sekund po začátku utkání nejrychlejší gól historie české ligy. Celkem odehrál ve Spartě 25 ligových utkání a vstřelil 5 gólů. Poté pokračoval v kariéře ve Švýcarsku.\n\nLustrinelli byl tvrdě pracující hráč, který zachovával chladnou hlavu i před soupeřovou brankou. Ve švýcarské reprezentaci (v A-mužstvu) debutoval 17. srpna 2005 v utkání proti Norsku, které skončilo vítězstvím alpské krajiny 2:0. Dostal se do nominace na mistrovství světa 2006 v Německu. Na mistrovství odehrál ve dvou zápasech pouhých osm minut, ale podařilo se mu přihrát na jeden gól proti Togu. Celkem odehrál v seniorské reprezentaci 12 zápasů, branku nevstřelil.\n\nV roce 2012 působil jako asistent trenéra Bernarda Challandese ve švýcarském klubu FC Thun.\n\n"}
{"id": "64141", "url": "https://cs.wikipedia.org/wiki?curid=64141", "title": "2005 FA", "text": "2005 FA\n\n2005 FA je planetka patřící do Apollonovy skupiny. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze tři dny během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevil 16. března 2005 kolem 05:58 světového času (UTC) na Steward Observatory Catalina Station, ležící 20 km severovýchodně od Tucsonu, AZ (USA), 0,68metrovým Schmidtovým dalekohledem vybaveným CCD kamerou v rámci programu Catalina Sky Survey astronom R. Hill. Dne 19. března 2005 v 05:59 UTC prolétla rychlostí 15,05 km/s v minimální vzdálenosti 898 tis. km od středu Země. Uskutečnilo se také radiolokační sledování této planetky radioteleskopem Arecibo na Portoriku dne 24. března 2005.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 703 tis. km. Nejbližší velké přiblížení k Zemi na vzdálenost 27,9 mil. km se očekává 8. června 2021. V tomto století dojde ještě k dalším přiblížením tohoto tělesa k Zemi, a to 2050, 2066, 2082 a 2098, všechny ve vzdálenosti několika desítek milionů kilometrů. Přestože patří k blízkozemním planetkám, nemůže Zemi pro svou malou velikost ohrozit.\n\n"}
{"id": "64145", "url": "https://cs.wikipedia.org/wiki?curid=64145", "title": "První toruňský mír", "text": "První toruňský mír\n\nPrvní toruňský mír byl důsledkem bitvy u Grunwaldu v roce 1410 a byl uzavřen počátkem roku 1411. \n\nNa jeho základě se poražený řád německých rytířů musel vzdát Žmudi (Žemaitska), která se tak stala součástí litevského velkoknížectví, a Dobrzyňska, jež získalo Polsko. Kromě toho musel polské straně zaplatit vysoké kontribuce jako výkupné za zajaté členy řádu. Soudí se však, že to, co Polsko a Litva získaly na základě mírového ujednání, neodpovídalo vojenskému významu grunwaldského vítězství.\n"}
{"id": "64146", "url": "https://cs.wikipedia.org/wiki?curid=64146", "title": "Torre del Greco", "text": "Torre del Greco\n\nTorre del Greco je italské město v oblasti Kampánie, její čtvrté největší město. Město je známé zpracováním korálů. Nachází se nedaleko sopky Vesuv a velkoměsta Neapol.\n\n\"Počet obyvatel\"\n\n\n\nOficiální stránky\n"}
{"id": "64148", "url": "https://cs.wikipedia.org/wiki?curid=64148", "title": "Totální nasazení", "text": "Totální nasazení\n\nTotální nasazení (německy \"Totaleinsatz\", resp. \"NS-Zwangsarbeit\") je pojmenování pro nucené pracovní nasazení, kterému byli v době nacistického Německa podrobeni obyvatelé okupovaných zemí.\n\nTotálně nasazení byli většinou nedobrovolně dopraveni do Třetí říše, kde vykonávali otrockou práci za nelidských podmínek. Nucená práce měla několik podob, které se lišily intenzitou mimoekonomického tlaku. Cizí občané byli do nich zařazování jednak podle svého současného právního postavení, jako civilní dělníci, váleční zajatci a vězni, jednak podle národnosti. Lze rozlišovat čtyři stupně nucené práce nacistického systému:\n\nNacistické Německo mělo problémy s nedostatkem pracovních sil již před vypuknutím druhé světové války. Po odvodu německých mužů do armády se tyto problémy ještě prohloubily. Proto byly prováděny individuální nábory, díky kterým pracovalo na jaře 1941 v Říši přes 1,5 miliónu zahraničních dělníků.\n\nO rok později došlo k zásadní změně. Na jaře 1942 jmenoval Adolf Hitler durynského župního vedoucího Fritze Sauckela generálním zmocněncem pro pracovní nasazení. Byly zavedeny hromadné nucené nábory, takže již v srpnu 1942 pracovalo v německých podnicích 3,4 miliónu zahraničních dělníků a během dalšího půl roku vzrostl počet nuceně nasazených o další 2 miliony.\n\nNejhorším druhem totálního nasazení byly otrocké práce, které museli vykonávat vězni koncentračních táborů a váleční zajatci. Jednalo se např. o hloubení a výstavbu podzemních továren či následné práce v nich. Několikatýdenní velmi fyzicky namáhavá práce v nelidských podmínkách, kdy byl nedostatek jídla, odpočinku a velmi špatná hygiena, znamenala smrt vyčerpáním a hladem.\n\nOdhaduje se, že z celé Evropy bylo za druhé světové války nuceně nasazeno 13,5 milionu lidí, z toho z Protektorátu Čechy a Morava zhruba 640 tisíc. Tomu, kdo odmítl pracovat, hrozila pokuta, vězení nebo deportace do koncentračního tábora.\n\nPracovní a životní podmínky totálně nasazených byly velice těžké. Lidé byli většinou ubytováni v hromadných táborech s nedostatečným hygienickým zázemím, pracovali až 72 hodin týdně, přičemž poskytovaná strava neodpovídala předepsaným normám. Továrny a blízké ubytovny se často stávaly cílem spojeneckých náletů, které měly za úkol ochromit německé hospodářství. Mnoho mladých mužů bylo rovněž zařazeno do německých útvarů protiletecké obrany, technických jednotek či nacistické polovojenské pracovní organizace Todt, které plnily svoje poslání nejen v nacistickém Německu, ale i v zemích okupované Evropy. V závěru války pracovali nuceně nasazení i při zákopových pracích.\n\nOd roku 1944, kdy docházelo ke stále intenzívnějšímu bombardování továren, využívali zejména mladí lidé nepřehledných situací a uprchli domů, kde se však byli nuceni ukrývat před gestapem. Z totálního nasazení se nevrátilo zhruba 6 tisíc Čechů a přibližně 60 tisíc českých občanů zemřelo do dvou let po návratu domů z nucených prací na následky vyčerpání či infekčních chorob.\nPo porážce a kapitulaci Německa se stala nucená otrocká práce součástí obžaloby válečných zločinů Německa v Norimberském procesu.\n\n\n\n"}
{"id": "64152", "url": "https://cs.wikipedia.org/wiki?curid=64152", "title": "Kontrabas", "text": "Kontrabas\n\nKontrabas je obvykle čtyřstrunný smyčcový nástroj se strunami laděnými v čistých kvartách: (C/D), E, A, D, G (na rozdíl od většiny moderních smyčcových nástrojů, které jsou laděny v kvintách). Má široké využití v klasické hudbě – je nedílnou součástí symfonických i komorních orchestrů a mnoha smyčcových komorních souborů. Velice důležitou roli hraje i v dalších hudebních stylech: jazz, blues, folk, country, bluegrass nebo rock and roll. V poslední době se prosazuje také kontrabasový kvartet, což je ansámbl složený pouze ze čtyř kontrabasů.\n\nKontrabas vznikl na začátku 16. století, kdy se formovala a hlasově rozmnožovala nástrojová skupina viola da gamba. Tehdy se kontrabas nazýval jako violon, či kontrabasová viola da gamba. Také počet strun a ladění byly odlišné. U violonů bylo běžné šesti- i sedmistrunné ostrunění. Jako klasické a oficiální ladění, vycházející z ladění viol da gamba je ladění D1-G-C-E-A-d. V klasicismu pak měl violon především čtyř- nebo pětistrunné ostrunění a užívalo se také tzv. vídeňského ladění F1-A1-D-Fis-A. V době romantismu ztratil violon pražce a užívalo se označení kontrabas. Existovaly také třístrunné kontrabasy, které však svou nepoužitelností brzy zkrachovaly. Dnes je běžné používat čtyř- nebo pětistrunné kontrabasy. Výjimky tvoří kontrabasy šestistrunné.\n\nDodnes panuje nejednotnost, zda kontrabas patří do houslové, nebo violové rodiny smyčcových nástrojů (violová rodina je odvozena od renesančního nástroje viola da gamba; moderní viola patří do houslové rodiny).\nKontrabas má velmi podobnou stavbu jako viola da gamba (například horní část je výrazně užší než u houslí) a stejně jako ona je laděn v kvartách (housle a příbuzné nástroje jsou laděny v kvintách). Oproti viole da gamba ale nemá na hmatníku pražce, má méně strun a jeho výřezy na horní desce (\"efa\") jsou více podobné houslovým. Z historického hlediska ho však můžeme jednoznačně řadit do violové rodiny. Prvky analogické prvkům houslové rodiny vznikaly vlivem houslových nástrojů v hudbě, kdy se kontrabas svou podobou snažil více připodobnit houslím. Také mnohé snahy houslařů jakkoli násilně změnit konstrukci kontrabasu na \"houslovou\" dopadly neúspěšně.\n\nNa rozdíl od jiných smyčcových nástrojů nebyla stavba kontrabasů standardizována; stavba víceméně osciluje mezi houslemi a gambou. Například spodní deska může být klenutá jako u houslí, rovná jako u gamb nebo jen lehce prohnutá. Stejně jako u ostatních smyčcových nástrojů jsou luby a spodní deska vyráběny z javorového dřeva a horní deska ze dřeva smrkového. Hmatník je nejčastěji zhotoven z ebenového dřeva, ale existují také levnější druhy kontrabasů s lacinějšími druhy dřeva obarvenými na černo. Některé moderní nástroje se stejně jako moderní violoncella vyrábějí z uhlíkových vláken, což značně usnadňuje přepravu (nástroj je tak lehčí a odolnější nárazům), naopak zvukové vlastnosti těchto modelů jsou horší než u tradičních dřevěných variant.\n\nStruny mají oproti jiným smyčcovým nástrojům velmi silné pnutí znesnadňující ladění, proto kontrabas nemá tradiční kolíčky, jeho ladicí mechanika spíše připomíná kytarovou.\n\nStejně jako u houslí existují půlové nebo čtvrteční varianty kontrabasů určené pro výuku dětí. Kontrabas měří v průměru \"195 cm\", půlová varianta 168 cm a čtvrteční 152 cm.\n\nPři hře na kontrabas se používají dva typy kontrabasových smyčců: \"německý\" a \"francouzský\". Liší se v konstrukci i herní technice, v českých zemích se tradičně hraje německým smyčcem. Francouzský smyčec je těžší a kratší varianta houslového smyčce, technika hry je prakticky stejná jako u violoncella. Německý smyčec má větší žabku (tu část, za kterou se smyčec drží) a na rozdíl od francouzského úchopu dlaň směřuje nahoru. Držení německého smyčce vychází z držení smyčců starých viol da gamba.\n\nDo kontrabasového smyčce se připlétají tmavé žíně (oproti smyčcům ostatních nástrojů, které jsou vždy vyráběny ze světlých žíní). Tmavé žíně, které mají o něco hrubší povrch, umožňují hlasitější tón. Stejně jako u ostatních smyčcových nástrojů se smyčec natírá kalafunou, což zlepšuje přilnavost smyčce ke strunám. Kalafuna pro kontrabasy je měkčí a lepkavější než houslová, taktéž kvůli potřebě co nejsilnějšího tónu.\n\nKontrabas zní vždy o oktávu níže než v notovém zápisu. Nejčastěji je vyráběn se čtyřmi strunami v kvartovém ladění E, A, D, G. Pro symfonické účely se používají také pětistrunné kontrabasy s přidanou nejnižší strunou C (kontra C), některé německé varianty mají místo něho H (subkontra H).\n\nPři sólové hře je kontrabas často laděn o dva půltóny výše (tzv. sólové ladění): Fis, H, E, A, což mu dodá jasnější a brilantnější zvuk. Oproti standardnímu orchestrálnímu ladění se však změní tah strun natolik, že je nutné použít jinou sadu strun. Někteří (zvláště jazzoví) basisté používají kvintové ladění C, G, D, A, čili o oktávu níže než u violoncella, což má za následek vyšší hlasitost (struny vibrují v přirozenějších intervalech s menšími vyššími harmonickými frekvencemi a snáze se navzájem rozezvučí).\n\nNěkteré kontrabasy mají nejnižší strunu laděnou až na kontra C (místo kontra E). Toho se může dosáhnout několika způsoby: nejjednodušší je podladění struny E na nejčastěji D v případě podladění na C je napětí struny již příliš nízké a pak již tón většinou nezní dostatečně. Další možnost je použití struny s laděním na kontra C místo kontra A (viz výše - kvintové ladění) nebo, v Evropě ne často používaná varianta, prodloužení hmatníku tzv. C-extenzí (obrázek vpravo). Ta je buď pouhým prodloužením hmatníku bez jakéhokoliv ovládání a jednotlivé tóny je nutno zde hmatat, což vyžaduje speciální techniku hry, nebo lze jednotlivé tóny nastavit aretačním palcem (viz obrázek vpravo), případně existuje speciální mechanické klapkové ovládání jednotlivých tónů, které je přišroubované podél hmatníku (tzv. Stenholmova nebo Fawcettova C-extenze, rozšířená zejména v USA a Velké Británii). Extenze se staví tak dlouhé, aby tón E se nacházel na stejném místě jako u normálního kontrabasu bez extenze, takže hra na zbytku hmatníku se nemění. Zvětšení rozsahu do kontra C je velice výhodné zejména pro orchestrální hru, protože violoncellový part je velice často zdvojován s kontrabasovým (přičemž kontrabasy hrají o oktávu níže) a kontrabasy takto získají týž tónový rozsah jako violoncella, navíc se touto úpravou často zlepší kvalita zvuku kontrabasu, poněvadž krajní struny jsou vůči sobě v kvintovém poměru a lépe spolu rezonují.\n\nHráč na kontrabas může buď sedět na speciální stoličce, nebo stát. Při hře ve stoje hráč podepírá nástroj levou nohou a \"nikoliv\" levou rukou, což mu dovoluje daleko větší volnost. V případě, že hráč sedí na stoličce, levou nohou se opírá o stoličku a pravou nohou o zem. Toto však vzniklo následkem zbytečného zvyšování kontrabasového bodce* a tím pádem hledání co nejvyšší stoličky. Pokud hráč zkrátí bodec kvůli rezonanci a sníží ho na minimum, není potřeba velká stolička hráč může hrát nohama pevně na zemi. *Podobně jako u violoncella je kontrabas zakončen vysouvatelným bodcem zakončeným gumovou nebo kovovou špičkou zabraňující sklouznutí.\n\nHerní techniky jsou v podstatě stejné jako u ostatních smyčcových nástrojů, stejně jako u violoncella se používá \"palcová technika\", kdy jsou tóny hrány i palcem levé ruky. V jazzu se navíc používá tzv. \"slapování\", což je forma pizzicata, které se zahraje tak, aby se struna dotkla hmatníku (tím se docílí perkusivního „bouchnutí“ struny). Na kontrabas je obecně těžší zahrát rychlé a technicky náročné pasáže než např. na housle, protože basové struny jsou silnější a umístěny s větším rozestupem od sebe, také vzdálenost mezi tóny na hmatníku je větší.\n\nV barokní hudbě měly kontrabasy a violoncella důležitou funkci vedení basového hlasu, tzv. basso continuo. V 17. a 18. století byla pro kontrabas s tehdy terc-kvartovým tzv. vídeňským systémem ladění (A1, D, Fis, A) napsáno mnoho koncertů, kupříkladu 21 jich napsal J. Sperger, dva od V. Pichla, atp. Také Joseph Haydn napsal kontrabasový koncert, který se ale ztratil. Zapomenuta nesmí být ani Mozartova árie KV 612 „Per questa bella mano“, kde má kontrabas sólo.\n\nVelice významnou úlohu má kontrabas v jazzu, je součástí takřka všech jazzových souborů. V poslední době se začal kontrabas v rockové i jazzové hudbě nahrazovat basovou kytarou, která má jiné tónové vlastnosti, ale zní ve stejné výšce a především je možné snadno zvyšovat její hlasitost.\n"}
{"id": "64153", "url": "https://cs.wikipedia.org/wiki?curid=64153", "title": "Speak &amp; Spell", "text": "Speak &amp; Spell\n\nSpeak and Spell je první album skupiny Depeche Mode. Bylo vydáno 5. října 1981. Toto je jediné album, na kterém spolupracoval Vince Clarke (složil také většinu písní), předtím než opustil skupinu, aby se mohl realizovat v jiných skupinách (např. Yazoo a Erasure). Charakterizuje ho mnohem lehčí new romantic styl (na rozdíl od stále se ztemňující hudby Depeche Mode v následujících letech). To bylo způsobeno hlavně skládáním písní Vincem Clarkem, který měl být již brzy nahrazen Alanem Wilderem.\n\nVšechny skladby složil Vince Clarke, pokud není uvedeno jinak.\n\n\n\n\n\n\n\n"}
{"id": "64155", "url": "https://cs.wikipedia.org/wiki?curid=64155", "title": "2005 GA120 (planetka)", "text": "2005 GA120 (planetka)\n\n2005 GA je planetka patřící do Apolonovy skupiny. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze jediný den během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevili 16. března 2005 kolem 03:12 světového času (UTC) 0,8metrovým dalekohledem vybaveným CCD kamerou na Steward Observatory na Kitt Peak astronomove A. S. Descour a R. C. Klein. Dne 6. dubna 2005 v 11:25 UTC prolétla rychlostí 12,15 km/s v minimální vzdálenosti 703 tis. km od středu Země.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 592 tis. km. Nejbližší větší přiblížení k Zemi na vzdálenost 6,42 mil. km se očekává 4. dubna 2059. V tomto století dojde ještě k dalším přiblížením tohoto tělesa k Zemi, a to budou méně blízké, ve vzdálenostech nad 15 mil. kilometrů, a uskuteční se v létech 2024, 2026, 2040, 2045, 2061, 2075, 2080, 2094 a 2096. Přestože patří k blízkozemním planetkám, nemůže Zemi ohrozit.\n\n"}
{"id": "64160", "url": "https://cs.wikipedia.org/wiki?curid=64160", "title": "Heřmanice (okres Liberec)", "text": "Heřmanice (okres Liberec)\n\nHeřmanice ( ) je obec na severu Česka, v okrese Liberec, v Libereckém kraji. Leží při česko-polské státní hranici asi 6 km jihozápadně od Frýdlantu. Bezprostředně sousedí s polskou obcí Bogatynia. Územím obce protéká říčka Oleška a Heřmanický potok. Žije zde zhruba  obyvatel.\n\nObec má silniční spojení se sousedním Dětřichovem, zajíždějí do ní autobusy ČSAD Liberec z Frýdlantu. Z Hrádku nad Nisou do Višňové vede přes Heřmanice „Pašerácká cyklostezka“ (č. 3039).\n\nPravidelně se v obci koná soutěž o nejlepší bramborový salát, jejíž vítěz obdrží pytel brambor a upomínkový předmět ze zdejšího sklářského ateliéru Spider Glass.\n\nHeřmanice byly dle urbáře frýdlantského panství z roku 1381 založeny a vlastněny přímo rodem Biberštejnů. Na konci 16. století byl na místě dnešního Kristiánova nevelký lenní statek rodu Schwanitzů, kteří Heřmanice drželi někdy od roku 1544 do roku 1668, kdy po smrti Kryštofa Fridricha připadlo léno rodu Gallasů. Po dlouhou dobu byly Heřmanice ve stínu sousedního Dětřichova, ve kterém byla místní fara i škola. Snad pod vlivem Dětřichova se heřmaničtí zúčastnili nepokojů vedených Andreasem Stelzigem. Roku 1869 žilo ve vsi 1313 obyvatel, v roce 1900 jich bylo 1308 a o třicet let později 1125. Po vysídlení Němců poklesl počet obyvatel na 454 roku 1950. Současná obec je tvořena třemi původně samostatnými vesnicemi: Heřmanicemi, Kristiánovem a Vysokým. Ty byly do jediného celku spojeny roku 1952. V roce 1960 připadla obec pod Dětřichov a v roce 1986 pod Frýdlant. Když se roku 1990 od Frýdlantu odtrhly, měly Heřmanice jen 180 obyvatel.\n\nVe roce 1900 byla obec napojena na úzkorozchodné dráhy do Frýdlantu a do Žitavy, ke slavnostnímu otevření došlo 25. srpna. Provoz na trati do Žitavy byl přerušen v roce 1945, kdy došlo k po zabrání saského území na východ od Lužické Nisy Polskem. Podobný osud postihl i úsek do Frýdlantu, kde byl provoz v roce 1976 definitivně zastaven a roku 1984 byla trať oficiálně zrušena. Chátrající staniční budova prozatím zůstává v majetku Českých drah.\n\nDne 22. září 1938 vnikla ozbrojená jednotka henleinovského freikorpsu na území obce a bez odporu její část obsadila. Zdejší jednotka Stráže obrany státu tomu nemohla zabránit. Protože o tomto přepadu kolovaly ve Frýdlantě zkreslené zprávy, rozhodl se učitel frýdlantské školy Otakar Kodeš zjistit skutečnou situaci. Přestože byli heřmanickou vojenskou hlídkou před další cestou varováni, pokračoval Kodeš a další frýdlantský občan jménem Perner do nitra obce. Ušli asi 100 metrů, když se ozval křik útočníků bezprostředně následovaný střelbou. Zatímco Kodeš svým zraněním podlehl, Perner byl zajat a drážďanským soudem odsouzen za velezradu. Zemřel v koncentračním táboře. Po válce se podařilo odhalit Kodešova vraha Maxe Frinkera a Mimořádný lidový soud jej v lednu 1947 odsoudil k smrti.\nDne 7. srpna 2010 stihla obec povodeň, která zničila místní komunikaci a množství domů.\n\nObec se člení na tři základní sídelní jednotky ležící na dvou katastrálních územích:\n\n\n\n"}
{"id": "64165", "url": "https://cs.wikipedia.org/wiki?curid=64165", "title": "Grafika", "text": "Grafika\n\nGrafika ve smyslu umělecké grafiky je jeden z oborů výtvarného umění. Grafikou nazýváme dvojrozměrné umělecké dílo vytvořené rukou umělce, který použije jednu z grafických technik. Následně toto dílo rozmnoží ručním řemeslným postupem na předem stanovený počet exemplářů. \nMá–li dílo jediný exemplář, pak je nazýváme monotyp. Počet exemplářů tvoří náklad, za který umělec odpovídá, a proto jej podepisuje a měl by také zlomkem vyznačit pořadové číslo otisku a náklad, např. 7/30 znamená 7. otisk ze 30. Každý z exemplářů je považován za originál, nikoliv za kopii. Přesto existují rozdíly mezi prvními a posledními otisky, zejména u hlubotisku, je-li je zvolen vysoký počet otisků. První otisky mají ostré linie, poslední již jsou horší kvality. \n\nPrvní grafické tisky se objevily v Číně v 6. století. Používanou technikou byl dřevořez, pomocí něhož se tiskly náboženské amulety. První dochovaná kniha, vytisknutá pomocí dřevořezu, pochází z roku 868. Ve 13. století se dřevěné štočky používaly k tisku na plátno. Postupem času již technika dřevořezu či později dřevorytu přestala vyhovovat a umělci hledali techniku a materiál, který by byl schopen přenést jemnější práci. Souběžně experimentovali zlatníci s otiskováním svých rytin na stříbrných deskách svých výrobků. Od začátku 15. století si takto pomáhali tiskem korigovat chyby své práce, protože při zrcadlovém obrácení předlohy jsou chyb v lineární práci dobře vidět. Odtud pramení vynález tisku z hloubky, kdy umělec (nejen zlatník) vyryje námět do ocelové, měděné, stříbrné či jiné destičky.\n\nDo originální umělecké (volné) grafiky nepatří průmyslový tisk, knihtisk ani jiné reprografické metody, tedy těmito výrobními postupy vzniklé plakáty, pohlednice, knižní ilustrace apod. Patří sem však plakáty tištěné litografií nebo sérigrafií. \nV některých případech je těžké rozpoznat rozdíl mezi původní grafikou a reprodukcí. \n\nMetody zkoumání:\n\nGrafiku dělíme podle různých kritérií: za základní rozdělení:\n\nVolná grafika (též grafika umělecká) je grafikou, která je zcela duševním majetkem svého tvůrce. Umělec tvoří dílo dle vlastní volné představy, jeho je námět, myšlenka i provedení. Díla mají nejblíže k obrazům. Do volné grafiky patří nejhodnotnější díla, jelikož vznikají bez vnějších vlivů.\n\nJde o grafiku k praktickým účelům. Patří sem novoročenky, ex libris, pozvánky, svatební oznámení, ale i plakáty, knižní obaly apod. Jelikož všechny tyto obory existují nejen jako původní grafika, je zde třeba rozlišovat mezi díly, která vznikla grafickými technikami, a obyčejnými tisky z tiskárny.\nJe grafikou dle cizí předlohy. Ve starší literatuře je možné zaznamenat názor, že tato skupina grafiky je méně hodnotná a v principu není hodna pozornosti. Tento názor již není zastáván a neodpovídá obrovskému významu, který měla reprodukční grafika v dobách před vynalezením fotografie pro vývoj umění. Nejlepší malíři si vždy vážili oněch „řemeslníků“, kterým svěřovali svá díla k rozšíření v grafickém přepisu.\n\nStarší nesprávný název pro ilustrace; díla, která byla původně součástí knižního díla a doprovázela text. Patří sem např. grafika květin, ptáků, pohledy na města (jimž se říká veduty), výjevy z venkovského života a mnohé jiné.\n\nGrafické techniky se řadí do tří základních skupin:\nDále existují techniky mimo tyto skupiny jako sítotisk (serigrafie), monotyp, papírotisk, muchláž, apod.\n\nU soudobé grafiky dochází často ke kombinaci několika technik, nebo k soutiskům z několika desek. Dochází také k celé řadě experimentů (např. tisk z igelitu, tisk z koláže apod.).\n\nVíce o rozboru jednotlivých technik a postupů viz grafické techniky.\n\nDrtivá většina grafických listů je tištěna na papír. Existuje několik výjimek (tisk na hedvábí, plátno, sklo, keramiku, dřevo apod.), které se dají považovat spíše za výjimky nebo kuriozity. Nejstarším papírem je papír ruční. Strojový papír vznikl až na začátku 19. století a od poloviny tohoto století je používán i na tisk grafik. Přesto je i dnes většina kvalitních grafických listů tištěna na papír ruční, a to zejména pro vhodnější vlastnosti při tisku.\n\nV počátcích grafiky byl umělec autorem námětu, rytcem i tiskařem. Dnes je poměrně časté, že si umělci nechávají své grafiky tisknout v tiskařských dílnách. Zejména to platí pro litografii, kde je k tisku třeba speciálního vybavení. Většina grafiků, pokud si listy netiskne sama, používá jen jednoho tiskaře, jelikož používané techniky bývají často velmi odlišné a způsob tisku vyžaduje značnou dávku zkušeností.\n\nNěkdy se v literatuře, příp. na listu označuje popiskou „2. stav“. Znamená to, že grafik z rytiny vytiskl 1. stav, se k destičce vrátil a vyryl nové části nebo zaretušoval dosavadní, nový tisk je druhým stavem. U některých technik může vzniknout i více stavů, například v soutisku dvou litografických desek, v soutisku různých barev (nejčastěji dřevorytů nebo linorytů), někdy jde o záměrné experimentování, hledání nového výtvarného výrazu, že grafika má několik stavů. Tím se vyznačovala např. grafická díla Josefa Váchala nebo litografie Andyho Warhola. U současné grafiky se stavy vyskytují jen zřídka.\n\nAutorským tiskem (též tisk zkusmý) se rozumí výtisk mimo náklad. Tento výtisk je podepsán autorem a označen E.A., A.T., aut. tisk apod. Počet autorských tisků by nikdy neměl přesáhnout 5–10 % číslovaného nákladu. Jedná se o tisky, při nichž autor zkouší různé barevné tóny či stav desky. Často si také autor pořídí několik málo autorských tisků pro svůj archiv v případě, že byl celý náklad objednán sběratelem či institucí. U některých důležitějších děl je číslován i náklad autorských tisků. Na rozdíl od běžného číslování, kde se používají arabské číslice, se autorské tisky číslují římsky. Označení E.A. VIII/XX pak znamená tisk č. 8 z nákladu 20 autorských tisků.\n\nJe důkazem, že grafiku tiskl sám autor. Většinou bývá umístěna vlevo hned pod okraj tiskové plochy. Tiskařské značky se vyskytují výhradně na moderní grafice. Je jich poměrně málo – jestliže list nemá tiskařskou značku, tak to neznamená, že jej autor netiskl sám. Někdy autoři vedle podpisu či na zadní stranu připisují „vytiskl autor“ apod. Jestliže byl list vytištěn některým ze známých tiskařů, může mít i pečeť, slepotisk či tiskařskou značku tiskaře nebo tiskařské dílny a nikoliv autora grafiky.\n\nCelou rozlehlou oblast grafiky by bylo možno dělit jinak, a to na listy umělcem podepsané a nepodepsané. Podpis má být jakousi zárukou pravosti. Zvyk podepisovat grafiky se ujal až v druhé polovině 19. století. Listy se podepisují zásadně tužkou. U moderní grafiky můžeme říci, že listy jsou až na výjimky signovány.\n\nNejstarší grafika byla anonymní. Kolem 16. století se ujal zvyk opatřovat grafiky autorským monogramem. Nemusí to být monogramy v dnešním slova smyslu (tj. počáteční písmena umělcova jména). Někdy to býval heraldický znak, jindy obrazový symbol jména apod. Monogramů jsou tisíce a jejich rozboru je věnováno mnoho knih.\nS monogramem se můžeme setkat i u současné grafiky. Obyčejně se jedná o zkratku autorova jména v obrazové části. Většina listů je poté ještě signována tužkou. Pokud má současná grafika monogram a není signována, tak se list označuje jako „signováno v tisku“, „signováno na kameni“ nebo „signováno v desce“.\nNákladem se rozumí celkový počet listů vytištěných z jedné desky. U staré grafiky je velmi těžké náklad stanovit. U starých listů záleželo spíše na poptávce než na technických možnostech. Jinak je tomu u moderní grafiky. Zde je většina děl nejen signována, ale i číslována. Ve většině případů nepřesahuje náklad 100 tisků. Při tisku dochází k postupnému opotřebování desky a některé techniky (např. suchá jehla, mezzotinta) poskytnou jen zhruba 40–50 kvalitních tisků.\n\n\n\n"}
{"id": "64166", "url": "https://cs.wikipedia.org/wiki?curid=64166", "title": "Limbus (náboženství)", "text": "Limbus (náboženství)\n\nLimbus (latinsky \"hranice, okraj\" či \"lem\") neboli předpeklí (zast. \"limb\") je podle katolické tradice označení pro dočasný stav duší dobrých lidí, kteří zemřeli před vzkříšením Ježíše Krista, a trvalý stav nepokřtěných dětí (které nespáchaly jakékoliv osobní hříchy, ale nebyl z nich křtem sňat prvotní hřích). Koncept limbu nepřijímá žádná protestantská denominace.\n\nLimbus je sice lidově chápán jako „místo, kam přijde duše“, ale tento termín popisuje a vyjadřuje i určitou teologickou nejistotu (neboť je předmětem diskusí, co by se jinak s dotyčnými dušemi stalo). Limbus sice není součást oficiálního učení katolické církve (na rozdíl od očistce), nadále ale platí, že stav těchto duší (které si zřejmě nezaslouží peklo, nemohou ovšem následovat ani cestu do nebes) je \"v limbu\" – jinými slovy jejich osud zná pouze Bůh.\n\nLimbus dětí (latinsky \"limbus infantium\" nebo \"limbus puerorum\") mělo být hypotetické místo, kam přijdou po smrti duše nepokřtěných dětí. Benedikt XVI. považuje za smysluplnější zaměření se na naději pro nepokřtěné děti než držení se pojmu limbu, ve kterém by nepokřtěné děti nemohly být v Boží přítomnosti. Podobný názor vyjádřila i Mezinárodní teologická komise. Mezinárodní teologická komise však nemá závaznou učitelskou autoritu, a tak zůstává jako předmět teologické diskuse i nadále.\n\nJansenisté dodnes tvrdí, že nepokřtěné děti jsou v důsledku svého prvotního hříchu ve stavu věčného zavržení (v pekle). Tento názor zastávala např. jedna z největších církevních autorit – svatý Augustin. Otázka sama je spojena s učením o nutnosti křtu ke spáse a s jeho chápáním. Stejný názor jako Augustinův se vyskytuje i dnes. Někteří toto učení považují dokonce za již neomylně stvrzené církevní autoritou (např. na synodě v Kartágu 418, 2. lyonském koncilu, florentském koncilu).\n\nLimbus patriarchů (latinsky \"limbus patrum\") mělo být hypotetické místo, o němž se věřilo, že se tam nacházejí duše osob, které žily „v přátelství s Bohem“, ale zemřely před vykupitelskou smrtí Ježíše Krista a nemohly být z toho důvodu spaseny, zejména praotců (patriarchů) izraelského národa, jako byli např. Abrahám, Mojžíš nebo Jákob).\n\nSpojení \"být v limbu\" je také český frazém s významem 'spát', např. „Než babička dočetla první stránku, už byla v limbu“ (= usnula). Anglické \"be in limbo\" znamená oproti tomu \"být v bezvědomí, být mimo\", zatímco pro spánek se užívá frazém \"be in the arms of Morpheus\".\n\n\n"}
{"id": "64167", "url": "https://cs.wikipedia.org/wiki?curid=64167", "title": "Žížala obecná", "text": "Žížala obecná\n\nŽížala obecná, lidově řečeno rousnice, (\"Lumbricus terrestris\") je prvoústý článkovaný živočich s coelomovou dutinou. Řadí se do kmene kroužkovců, podkmene opaskovců a třídy máloštětinatců. Většinou se vyskytuje v zásaditých nebo neutrálních půdách, mnohem méně už v kyselých půdách rašelinišť Eurasie. Dorůstá délky přibližně 9 až 30 cm. Její příbuzní však mohou dosahovat mnohem větších rozměrů.\n\nTělo žížaly má červovitý tvar, na příčném řezu je kruhovité. Její přední část je užší a vybíhá v hmatový prstík, který napomáhá při orientaci, zadní část je naopak zaoblená. Její hřbetní strana je vyklenutější a tmavší, prosvítá zde hřbetní céva. Tělo je homonomně segmentované, kromě předústní a pygidiální části (konec těla vzniklý srůstem několika článků) je rozděleno na stejné články. Články jsou od sebe navzájem odděleny vazivovými přepážkami (\"dissepimenty\"). Některé orgány (např. metanefridie a nervová ganglia) jsou rovněž segmentálně uspořádány.\n\nNa povrchu těla se nachází jednovrstevná kolagenní pokožka, hustě protkaná vlásečnicemi. V pokožce se vyskytují slizové žlázy vylučující hlen, který usnadňuje pohyb po nerovném povrchu, pomáhá při dýchání a zároveň chrání pokožku před vysycháním. Dále pokožka obsahuje hmatové receptory a také světločivné buňky (\"foasomy\"), pomocí nichž je schopná rozlišovat světlo a tmu. Žížaly jsou fotofóbní. Na bocích každého článku (kromě příústního a pygidiálního) jsou rovněž čtyři váčky s párem štětinek, které slouží k pohybu. Kromě ochrany těla zajišťuje pokožka i funkci dýchací.\n\nKožně svalový vak slouží k pohybu a je tvořen hladkou svalovinou uspořádanou ve čtyřech vrstvách: podélně, okružně, příčně a kose. Pohybu napomáhají také párové štětinky v pokožce.\n\nFunkci kostry plní hydroskelet v podobě coelomové tekutiny, která vyplňuje coelomové váčky. Ty jsou segmentálně uspořádány, kromě příústního a pygidiálního se v každém článku po stranách střeva nachází coelomové články.\n\nCévní soustava je uzavřená, mezodermálního původu. Funkci srdce plní stažitelná hřbetní céva, která svým pulzováním přivádí krev do přední části těla. Zde je tato céva příčnými pulzujícími spojkami, které slouží jako postranní srdce, propojena s cévou břišní, která žene krev do zadní části. V krevní plazmě je rozpuštěno několik krevních barviv, především hemoglobin, který krev zbarvuje červeně.\n\nNervovou soustavu tvoří nervová ganglia, která jsou segmentálně uspořádaná. Hovoříme o gangliové nervové soustavě žebříčkovitého typu. V přední části těla se nachází nadjícnové a podjícnové ganglium, jež jsou vzájemně propojená nervovým prstencem. Z podjícnového ganglia pak vybíhají na břišní stranu těla dva nervové pásy tvořící ganglia v každém tělním článku. Tato ganglia jsou propojena příčnými a podélnými spojkami, které se nazývají \"konektivy\" (podélné) a \"komiskury\" (příčné).\n\nŽížaly dýchají celým povrchem těla, funkci dýchání plní hustě prokrvená jednovrstevná pokožka.\n\nTrávicí soustava je entodermálního původu a je trubicovitá, trávicí trubice prochází celým tělem. Začíná ústy, na ně navazuje hltan, kam ústí slinné žlázy, a jícnem pokračuje do žláznatého žaludku, nazývaného též \"vole\". Do volete ústí čtyři chylové váčky, které obsahují uhličitan vápenatý a slouží k neutralizaci huminových kyselin v pozřené potravě. Dále následuje svalnatý žaludek a střevo, jehož vnitřní strana vybíhá v prokrvenou epiteliální řasu \"tyflosolis\", která zvětšuje trávicí plochu střeva a tím umožňuje dokonalejší využití potravy chudé na živiny. Na povrchu střeva se vyskytují epiteliální chloragogenní buňky, ty v sobě ukládají tělu škodlivé látky, syntetizují tuky a glykogen. Po zaplnění škodlivinami se odlupují a jsou následně vyloučeny metanefridiemi. Trávicí trubice je zakončená řitním otvorem na pygidiálním tělním článku.\n\nK vylučování slouží párové metanefridie, v každém tělním článku (kromě předústního a pygidiálního) se nachází jeden pár. Metanefridium má podobu obrvené nálevky, jejíž vinutý kanálek prostupuje dissepimentem do dalšího článku, kde ústí na povrch.\n\nPotravu žížaly tvoří především tlející listí, případně drobní uhynulí živočichové, rozkládající se v půdě. Jejím trávicím traktem tedy projde poměrně velké množství potravy s nízkým obsahem živin. Nestrávené zbytky pak žížaly vynášejí na zemský povrch ve formě malých hromádek trusu, jehož hmotnost za několik let dosahuje až několika kilogramů.\n\nŽížala se stává obživou pro širokou škálu různých živočichů, především ptáků, savců, plazů, obojživelníků, ale i různých bezobratlých. Jde například o kosy, drozdy a špačky, které je možné vidět, jak opatrně kráčejí po zemi, naklánějí se dopředu a loví žížaly ukryté těsně pod povrchem. Jsou i potravou ježků, jezevců, krtků, několika druhů hadů, žab a slimáků.\nCharakteristická je pro žížaly velká regenerační schopnost. Když je nepřítel polapí, zůstane mu jen zadní část těla žížaly za opaskem (světlá, ztluštělá část v přední třetině těla, kde ústí četné žlázy). Opasek se nachází mezi 32. a 37. článkem. Konec těla žížale doroste. Pokud je ale přetržena přesně uprostřed opasku, vždy zahyne.\n\nŽížaly mají rovněž zvláštní ekologický význam. Pohybem v půdě převrstvují a provzdušňují půdu a podílí se na vytváření humusu. Hojnost žížal v půdě je tedy zárukou vysoké kvality půdy, neboť je provzdušněná, výživná a tím i úrodná.\n\nŽížaly jsou hermafrodité s přímým vývojem. Mají dva páry varlat umístěné v 10. a 11. tělním článku a jeden párový vaječník ve 13. článku, který ústí na povrch ve 14. článku. Páří se většinou za teplých letních nocí na zemském povrchu, kdy partnera přilákají svými pachovými signály. Dospělí jedinci vytváří kroužek, který slouží k rozmnožování. Při kopulaci si vyměňují spermie obalené spermatoforem a ukládají je v zásobních váčcích, dokud vajíčka nedozrají. Oplozená vajíčka obalují tuhnoucím sekretem z opaskových žláz a vytváří tak kokon, který stahují přes přední část těla. Kokon slouží k ochraně a obsahuje až dvacet vajíček. Z uzavřeného kokonu, který vydrží i v extrémně nepříznivém počasí, se většinou vylíhne jen jediná žížala.\n\nZákonem není zvláště chráněna.\n\n"}
{"id": "64171", "url": "https://cs.wikipedia.org/wiki?curid=64171", "title": "Teoretická fyzika", "text": "Teoretická fyzika\n\nTeoretická fyzika se snaží racionálně, často pomocí matematických vztahů, vysvětlit fyzikální jevy pozorované v přírodě. Za tím účelem hledá obecně platné zákony, kterými se tyto jevy řídí, a vytváří nové nebo upravuje a zobecňuje stávající fyzikální teorie tak, aby obsahovaly co nejméně předpokladů a volných parametrů, kterými jsou např. základní fyzikální konstanty jako rychlost světla či hmotnosti a další vlastnosti elementárních částic.\nNa základě těchto teorií a znalosti počátečních podmínek fyzikálního systému, s využitím vhodných matematických metod a dnes i obsáhlých počítačových simulací, pak kvantitativně popisuje nejen známé jevy, ale snaží se i předpovídat jevy nové, jejichž experimentální potvrzení je nezbytné k tomu, aby mohla být teorie obecně přijata za správnou.\n\nTeoretickou fyziku nelze oddělit od experimentální fyziky, neboť úplné porozumění přírody je možné pouze z jejich vzájemného souladu. Teorie, jejíž předpovědi nesouhlasí s výsledky pečlivě provedených experimentů, nemůže být správným popisem přírody a musí být buď upravena, nebo nahrazena jinou, obecnější teorií. Na druhou stranu interpretace a mnohdy i návrhy nových experimentů by nebyly možné bez dobré znalosti stávajících fyzikálních teorií.\nJak se teoretická a experimentální fyzika navzájem ovlivňují a doplňují, dokládá např. historie vzniku dvou moderních fyzikálních teorií na začátku 20. století. Zrod kvantové mechaniky byl zcela jistě podnícen novými objevy v atomové fyzice a optice, které klasická fyzika nebyla schopna vysvětlit. Oproti tomu teorie relativity byla především výsledkem Einsteinových\nteoretických úvah a jeho myšlenkových experimentů a teprve později byly mnohé překvapivé předpovědi této teorie experimentálně potvrzeny.\n\nRozvoj teoretické fyziky též úzce souvisí s rozvojem matematiky. Mnohé nové fyzikální teorie potřebují nové matematické nástroje, které se zpočátku zdály být čistou matematickou abstrakcí (příkladem může být Riemannova geometrie, která našla uplatnění v obecné teorii relativity či teorie grup používaná v celé řadě fyzikálních oborů). Na druhou stranu rozvoj mnohých matematických oborů byl často dán jejich potřebou v teoretické fyzice (např. diferenciální a integrální počet či teorie lineárních operátorů na Hilbertových prostorech).\n\n"}
{"id": "64172", "url": "https://cs.wikipedia.org/wiki?curid=64172", "title": "Grafické techniky", "text": "Grafické techniky\n\nGrafickou technikou rozumíme způsob, kterým umělec dosáhne rozmnožitelnosti díla na stanovený náklad. Každý z exemplářů je považován za originál, nikoliv za kopii. Informace o rozdílu mezi originální grafikou a reprodukcí jsou uvedeny na stránce grafika.\n\nJedná se o nejstarší grafickou techniku. Grafik po přenesení kresby na štoček postupně pomocí různých druhů rýtek a dlátek odebírá materiál kolem kresby. Odebrané místo bude na výsledné grafice bílé. Tiskařská barva se nanáší na vyvýšená místa (odtud název „tisk z výšky“). Zjednodušeně by se dalo říci, že tisk je obdobný principu razítka. Na tento tisk není třeba tiskařského lisu. Tisk lze provést na běžném knihařském lisu, nebo přiložit list papíru na štoček a papír přejet válečkem. Štočky se při tomto druhu tisku příliš neopotřebovávají.\n\nDo této kategorie patří: dřevořez, dřevoryt a linoryt.\n\nJiž od starověku ryli zlatníci do kovu různé ornamenty, ale pouze k dekorativním účelům. Odtud byl již jen krok z nejstarší grafické technice tisku z hloubky - rytině. Popudem byla snaha o větší výrazovou možnost, jelikož tisk z hloubky umožňuje daleko jemnější práci. Grafik při této technice vyryje nebo vyleptá výjev do destičky (zinkové, ocelové, měděné či hliníkové). Poté vetře barvu do vyrytých či vyleptaných míst a tlakem lisu obtiskne výjev na papír. Při této technice dochází k většímu opotřebení destiček. Některé techniky tisku z hloubky tak mají jen velmi omezený náklad.\n\nDo této kategorie patří: rytina, lept, suchá jehla, mezzotinta, měkký kryt (vernis mou), akvatinta, oceloryt.\n\nPři tisku z plochy jsou netisknoucí a tisknoucí prvky prakticky v jedné rovině a k přenosu barvy dochází na základě odlišných fyzikálně-chemických vlastností tisknoucích a netisknoucích míst. Netisknoucí místa přijímají vlhčící roztok, zatímco místa tisknoucí přijímají mastnou tiskovou barvu.\n\nDo této kategorie patří: litografie.\n\nExistuje mnoho grafických technik, které se neřadí ani do jedné z předešlých kategorií. Zejména se jedná o:\n\nNěkteré z těchto technik již leží na hranici grafiky.\n\nS kombinováním grafických se setkáváme především u moderní grafiky. Kombinují se zejména techniky tisku z hloubky. Umělec při práci na různých částech destičky používá různé techniky.\nDalší možností, která se opět týká především moderní grafiky, je soutisk. Umělec zhotoví dvě či více destiček a poté soutiskne jejich obsah na sebe. Tato technika se používá především k dosažení více barev či barevných tónů na výsledné grafice.\n\nMezinárodní zkratky grafických technik se používají zejména ve sběratelské obci nebo v odborné literatuře.\n"}
{"id": "64175", "url": "https://cs.wikipedia.org/wiki?curid=64175", "title": "Pád (řeka)", "text": "Pád (řeka)\n\nPád ( , ) je největší řeka v Itálii (Benátsko, Emilia-Romagna, Piemont, Lombardie). Je 652 km dlouhá. Povodí má rozlohu 75 000 km².\n\nPramení v Kottických Alpách. Teče převážně Pádskou rovinou ze západu na východ. Pod ústím Tanara je koryto \"Pádu\" široké 300 až 350 m a je obehnáno hrázemi na ochranu před povodněmi. Podobně jsou chráněna i koryta řady přítoků v \"Pádské rovině\". Ústí do Jaderského moře, přičemž vytváří bažinatou deltu o rozloze 1500 km². Ta se každý rok zvětšuje přibližně o 60 ha.\n\nNejvětší a nejvodnější jsou levé přítoky Dora Riparia, Dora Baltea, Ticino, Adda, Oglio, které pramení na jižních svazích Alp. Pravé přítoky, které pramení převážně na severních svazích Toskánsko-Emiliánských Apenin a také Přímořských Alp mají obyčejně vody málo (největší je Tanaro) a unášejí mnoho pevných částic.\n\nPřes veškerá ochranná opatření dochází hlavně po silných deštích k mnohým povodním, při kterých stoupá úroveň hladiny řeky i jejích přítoků o 5 až 10 m. Ve 20. století došlo k největším povodním v letech 1951 a 1966. Tyto povodně způsobily velké škody a vynutily si evakuaci obyvatel. Průměrný roční průtok vody v ústí činí 1460 m³/s. Levé přítoky mají největší vodnost na jaře a v létě v době, kdy taje sníh a ledovce v Alpách a způsobují, že na horním toku má \"Pád\" alpský vodní režim. Pravé přítoky mají vysokou vodnost na jaře a na podzim. To způsobuje vznik dvou povodňových období na středním a dolním toku \"Pádu\" (květen-červen a říjen-listopad). V zimě má řeka obvykle málo vody. Celkové množství unášených pevných částic je odhadováno na 13 až 15 Mt ročně.\n\nVyužívá se na zavlažování. Vodní doprava je možná od ústí do města Piacenza. Řeka je spojená kanály s Milánem (pomohl jej budovat Leonardo da Vinci) a s Benátskou lagunou. Po přítocích (Adda, Ticino) a také splavných kanálech je spojená s velkými jezery (Komské, Maggiore, Gardské). Na řadě jejich levých přítoků byly postaveny kaskády vodních elektráren. Leží na ní města Turín, Piacenza, Cremona.\n\nÚzemí v deltě Pádu o rozloze 13 495 ha bylo v roce 2015 zapsáno na seznam biosférických rezervací UNESCO. Sídlo správy rezervace je ve městě Porto Viro (region Veneto).\n\n"}
{"id": "64202", "url": "https://cs.wikipedia.org/wiki?curid=64202", "title": "Jagellonská gotika", "text": "Jagellonská gotika\n\nJagellonská lépe než vladislavská gotika se označuje třetí, závěrečné období gotického umění a rané humanistické kultury v českých zemích, zhruba od poslední čtvrtiny 15. století do 1. třetiny 16. století. Nejvýrazněji se projevuje v umění výtvarném.\n\nZa vlády Vladislava II. Jagellonského se obnovily těžba a zpracování stříbra v Kutné Hoře, ve velkém objemu pod vedením rodu Thurzů pokračovala těžba zlata a stříbra ve Slovenském rudohoří s centrem při mincovně v Kremnici, za vlády Ludvíka Jagellonského byly zahájeny těžba a zpracování stříbra na panství Šliků v Jáchymově a založena tamní mincovna. Královská komora tak získávala finanční prostředky, a prostřednictvím dvorské kanceláře zorganizovala důstojnou reprezentaci jagellonské dynastie v jejím novém sídelním městě Praze a na královských hradech v Čechách, především na Křivoklátě.\n\nCharakteristické je sjednocení chrámového prostoru z dosavadní baziliky na síňový prostor, vhodný pro kázání. Objevily se složité klenební vzorce, klenby hvězdové, síťové, sklípkové čili diamantové. Žebra jsou často naturalisticky tvarována jako sukovité či přetínané větve, jindy vytvářejí plynulé rytmické obrazce.\n\nKrál Vladislav prostřednictvím své dvorské kanceláře, především zásluhou Bohuslava Hasištejnského z Lobkovic spíše než Zdeňka Lva z Rožmitálu, nejdříve zahájil stavební úpravy hradu Křivoklátu a jeho hradní kaple. K nim povolal prvního královského architekta Hanuše Spiesse z Frankfurtu (1450–1511), který tesal také tzv. Vladislavovu ložnici a stylově výraznou královskou oratoř pražské katedrály sv. Víta a stál v čele královské huti i pražského cechu kameníků. Podílel se také na přestavbě kostela sv. Karla Velikého v Praze na Karlově.\n\nTeprve roku 1485 král Vladislav Jagellonský definitivně opustil staroměstský Králův dvůr, vybudovaný Václavem IV. a sdílený také Jiříkem z Poděbrad. Vladislav zahájil reprezentační přestavbu Pražského hradu, který byl jednak poničen válkami, ale již předtínm, po smrti Karla IV. přestal sloužit jako panovnické sídlo.\nKrálovská dvorská kancelář roku 1489) ze Saska povolala saského stavitele Benedikta Rieda z Piestingu, zvaného Rejt, (narozen1454, zemřel 1536 Louny). Byl původně fortifikační stavitel, stavěl například v hornosaském Annabergu. Začal s přestavbou opevnění Pražského hradu a dále vytvořil jedinečný Vladislavský sál, tehdy největší klenutý prostor bez podpůrných sloupů ve střední Evropě. Vedle královských zakázek Ried pracoval také na přestavbách některých hradů královských úředníků, především Švihova a Blatné. Oba hrady získaly důmyslná opevnění kombinovaná s vodními příkopy, aby lépe odolaly zdokonalující se dělostřelbě.\nRied byl za své dílo povýšen do šlechtického stavu, od roku 1502 titulován \"nobilis Benedictus, lapicida domini regis\").\nDalší monumentální stavbou, jejíž původní parléřovský projekt pozměnili stavitelé Matyáš Rejsek v letech 1489–1499 a po něm od roku 1512 Benedikt Ried z pětilodí na trojlodí, byl chrám sv. Barbory v Kutné Hoře. Projektu a výzdoby vysokého chóru se Rejsek ujal jako druhý ředitel stavby po Mistrech Hanušovi a Gauskovi. Předtím je znám jako bakalář školy Týnské, laik, který dva roky praktikoval v cechu kameníků, než se stal projektantem a kameníkem pražské Prašné brány a autorem dostavby Týnského chrámu. V roce 1504 vystavěl stavení Kamenné kašny v Kutné Hoře a dále dvě kamenné kazatelny, v chrámu sv. Vavřince na Kaňku v Kutné Hoře, a v kostele sv. Bartoloměje v Rakovníku.\n\nZvýšený stavební ruch se projevil v mnoha městech, zejména královských, kde se dostavovaly hradby, stavěly či přestavovaly děkanské kostely (například Rakovník, Mělník Louny), Ústí nad Labem. Rozsahem největší byl projekt děkanského kostela Nanebevzetí Panny Marie v Mostě od Jakuba Heilmanna ze Schweinfurtu.\n\nStále bohatnoucí města se reprezentovala úpravou staré nebo stavbou nové radnice. Tak například průčelí radnice v Brně roku 1511 vyzdobil sochař Anton Pilgram, který byl také činný na dnes již zbořené Židovské bráně, a na dómu sv. Štěpána ve Vídni. Radnici v Táboře) v letech 1523–24 obohatil o kamenickou výzdobu s figurkami Jana Husa, Jeronýma Pražského a Jana Žižky Wendel Roskopf, činný rovněž v Praze.\n\nStaví se četné měšťanské domy (například Praha, Kutná Hora, Telč či Slavonice). Jejich pozdně gotický sloh označujeme \"jagellonská\" gotika, protože se stavěly i po Vladislavově smrti. Gotika zejména v chrámovém umění dlouho přetrvává. Mísí se v ní tvarosloví a prvky gotiky s renesancí.\n\nSochařská a malířská díla tohoto období jsou charakteristická na jedné straně snahou zachytit realitu pozorovanou v přírodě, portrétní věrnost, a na druhé straně gotickým lyrismem a patetikou.\nSochaři navazovali na tradice předhusitského výtvarného umění, zejména Parléřovy huti, a dále rozvíjeli nové stylové podněty, zejména Nicolause Gerhaerta a nizozemsko-burgundské gotiky.\n\nK nejvýznamnějším kamenosochařům a řezbářům patřil Honzlis, zvaný Monogramista IP, dále severočeský či hornosaský mistr Ulrich Creutz, který vytvořil řezby naturalistických krucifixů v Praze, Mostě a náhrobek Jana Hasištejnského z Lobkovic, kamenosochař Wendel Roskopf ze Zhořelce, činný v Praze i na radnici v Táboře, a mistr Anton Pilgram, kamenosochař i řezbář, působící v Brně a v huti Svatoštěpánského dómu ve Vídni.\n\nŘezbáři byli autory monumentálních oltářních arch mnoha kostelů a kaplí. Nejvýznamnější oltář raného jagellonského řezbářství vytvořil anonym zvaný Mistr Křivoklátského oltáře, trojdílná archa s českými patrony je polychromovaná a dochovala se na původním místě v kapli královského hradu Křivoklátu. Další archy vznikly například pro kapli Vlašského dvora v Kutné Hoře, pro kapli hradu Zvíkov (tzv. Zvíkovské Oplakávání Krista, dnes vystavené v Alšově jihočeské galerii na Hluboké).\n\nOblíbené bylo téma smrti, zpodobené kostlivcem či tělem objednavatele v posmrtném rozkladu s atributy pomíjivosti (\"vanitas vanitatum\"). Představuje je např. Šlikův epitaf s Kristem a kostlivcem z kostela v Praze na Zlíchově, dnes vystavený v Národní galerii v Praze, v kamenosochařství tzv. \"Brigita\", stojící figura ženy-kostlivce z kláštera sv. Jiří na Pražském hradě nebo již zmíněný náhrobek Jana Hasištejnského z Lobkovic.\n\nDvojice dřevěných oltářů Monogramisty I.P., a to Křtu Kristova v Týnském chrámu v Praze, a Sv. Anny Samotřetí v kapli hradu v Jindřichově Hradci prezentuje pro pozdní řezbářství typické přírodní dřevo bez barevné polychromie, s povrchem upraveným pouze voskováním.\n\nMonumentální malířství se znovu plně prosadilo nástěnnými malbami církevních i hradních prostor, stejně jako deskovou či knižní malbou. K nejvýznamnějším malířům této doby patřili Mistr Křivoklátského oltáře, Šimon Láb, Mistr Litoměřického oltáře, či královští portrétisté jako Hans Krell. Málokdy je mistr znám z písemných pramenů a současně se zachovalo nějaké dílo, na němž by zanechal svou signaturu i letopočet vzniku malby. K těm výjimečným příkladům mistrů náležel Hanuš Elfeldar, který roku 1515 vymaloval desku s motivem Poslední večeře Páně pro kutnohorský chrám sv. Jakuba.\n\nMezi iluminátory knih vynikli Jan Mikus, Janíček Zmilelý z Písku nebo Valentin Noh z Jindřichova Hradce. K nejvýznamnějším zakázkám patřily graduály literátských bratrstev. Kvalitou celostranných iluminací vyniká například Kutnohorský graduál od Mistra Matouše s vymalovanou scénou dobývání a zpracování stříbrné rudy z doby kolem roku 1490, nebo Graduál litoměřický s vyobrazením Upálení Mistra Jana Husa.\nZ nástěnných maleb světských staveb patří k nejzajímavějším malba Zelené světnice na hradě Blatná a malba hradu v Žirovnici. Mezi chrámovými interiéry vyniká rozsahem i výtvarným pojetím malba Svatováclavského cyklu v kapli sv. Václava pražské katedrály sv. Víta z doby kolem roku 1507. Jejím autorem byl vůdčí malíř tohoto období, anonym zvaný Mistr Litoměřického oltáře. Vyškolil se pravděpodobně v Podunají a severní Itálii, z jeho díla se dochovala také desková malba, a to Litoměřický oltář z doby po roce 1500).\n\nV chrámu sv. Barbory v Kutné Hoře jsou pozoruhodné fragmenty nástěnných maleb pregéřů a výzdoba Smíškovské kaple s portrétem objednavatele se syny.\n\nVýznamnou roli dvorského umění hrála luxusní umělecká řemesla pracující s drahými kovy a drahokamy jako zlatnictví, glyptika. Silně se rozvíjelo kovolitectví, zahrnující jak konvářství tak zvonařství, nebo pasířství.\n\nDále stála skupina textilních řemesel: tkalcovství hedvábných vzorovaných látek protkávaných zlatem či stříbrem (zlatohlav), tkalcovství vzorovaného hedvábného sametu, soukenická výroba vlněných látek (sukno), nebo vyšívačství čili krumpéřství. Tapiserie čili gobelíny se do českých zemí importovaly z Francie nebo Nizozemí.\n\nZe zlatnických prací královského mecenátu Vladislava Jagellonského stojí za zmínku trojice relikviářových byst sv. Václava, Vojtěcha a Víta ze zlaceného stříbra, která byla zhotovena mezi lety 1484–1497 jako schránky na lebky \"Českých dědiců\" a patronů pražské katedrály a vystavována na tamním hlavním oltáři.\n\nNeméně významná byla řemesla profitující výrobou v pecích z přírodních surovin hlíny, dřeva a popela, a to hrnčířství a sklářství.\nHrnčířství bylo spojeno s kamnářstvím. S rozvojem renesančního blahobytu se pojilo zdokonalování vytápění obytných místností. K umělecky nejvýznamnějším hrnčířským pracím patřila výroba komorových kachlů a stavba kachlových kamen, zpravidla v architektonickém tvaru hradu či paláce s prořezávanými plaménkovými kružbami ve výklenkových kachlech-oknech a s vyloženou římsou v podobě cimbuří.\nKachle byly často barevně glazované, nejprve tmavě zelenou polevou, po roce 1520 převažuje pestrobarevná fajáns.\nReliéfní výzdoba kachlů zahrnuje nejrůznější témata náboženská (pro reformaci jsou typické starozákonní motivy proroků, souboj Davida s Goliášem nebo Hérakla s nemejským lvem)), heraldické znaky objednavatele nebo český královský znak, iniciály krále \"W\" nebo \"L\", portrétní kachle s králem a královnou, ale i pracovní či satirické náměty, jako je hlava kardinála, vzhůru nohama představující ďábla, nebo vlk spřádající vlnu.\n\nOd 50. let 15. století se z Německa, zejména z Porýní a Norimberka do Čech šířily první grafické listy, jednak dřevořezy (tzv. šrotové tisky) a dále mědirytiny, někdy ručně kolorované. Vůdčím mistrem byl Martin Schongauer, jehož předlohy se v Čechách kopírovaly nejvíce. K prvním jménem známým domácím rytcům patřil zlatník Václav z Olomouce, který své rytiny signoval \"W\".\n\nPrvní tištěné knihy se dovážely ponejvíce z Norimberka, Mohuče a z Lipska. Teprve v době Vladislava Jagellonského se v Čechách rozvinul knihtisk, nejdříve s tiskárnami v Plzni, Praze a Mladé Boleslavi. Za nejstarší tištěnou knihu se považuje Kronika trojánská – prozaické dílo staročeské zábavné literatury s tématem dobytí Tróje. Byla vytištěna v Plzni po roce 1476, stejně jako Lucidář, vytištěný v tiskárně Mikuláše Bakaláře, (činného v letech 1498–1513).\n\nK nejvýznamnějším tiskům s ilustracemi patřila Bible pražská, vydaná sdružením čtyř staroměstských měšťanů roku 1488 či Passionál z roku 1480.\nDosud je známo čtyřicet prvotisků (latinsky \"inkunabule\"), což jsou knihy vytištěné do roku 1500. Z nich pouze pět bylo tištěno latinsky, ostatní byly tištěny v českém jazyce. Do roku 1526 vydávalo české knihy 11 známých tiskařů. Tiskem začínaly vycházet i různé manifesty a knihy významných reformátorů, např. Jana Husa.\n\n\n"}
{"id": "64205", "url": "https://cs.wikipedia.org/wiki?curid=64205", "title": "Bitva u Höchstädtu", "text": "Bitva u Höchstädtu\n\nBitva u Höchstädtu, v anglofonním světě známá spíše jako bitva u Blenheimu je jednou z nejdůležitějších bitev válek o španělské dědictví. Odehrála se 13. srpna 1704 poté, co síly francouzsko-bavorské aliance svým váháním promeškaly jak příležitost vpadnout do dědičných zemí rakouských Habsburků, tak možnost rozdrtit jednotlivá bojová uskupení protifrancouzské koalice a umožnily svým nepřátelům se spojit. Bitva skončila drtivou porážkou francouzské strany a ovládnutím Bavorska protifrancouzskou koalicí.\n\nV roce 1703 se válka pro protifrancouzskou koalici (a zejména pro Říši a Habsburky) nevyvíjela dobře. Francouzsko-bavorská vojska ohrožovala okolní země Říše, zejména pak dědičné země Habsburků, které představovaly jádro jejich moci. Habsburský diplomat Jan Václav Vratislav z Mitrovic spolu s vojevůdcem Evženem Savojským proto přišli s plánem pro rok 1704, který měl situaci změnit a podařilo se jim pro něj přesvědčit i velitele anglických a holandských vojsk, vévodu z Marlborough. Plán byl značně riskantní. Počítal s rychlým přesunem většiny vojsk Říše i anglicko-nizozemských do Bavorska a likvidací této slabší části aliance. To ovšem znamenalo značné riziko: jednak pro Holandsko a některé části říše, které tak na delší dobu ztratily patřičnou ochranu, jednak pro samotné polní armády, neboť ty se ještě rozdělené během přesunů pohybovaly v blízkosti silnějších francouzských svazů a riskovaly při pohotové a přesné reakci nepřitele zničení. Oba vojevůdci ovšem předpokládali, že Francouzi budou zaskočeni a že riziko je přijatelné.\n\nRisk vyšel, francouzští velitelé byli zaskočeni a nestihli včas zareagovat, takže se jednotky Evžena a Malborougha spojily na území Bavorska, které začaly krutě pustošit. Bavorský kurfiřt Maxmilián II. Emanuel před nimi ustupoval a čekal na francouzské posily, protože sám se jim postavit nemohl. Nakonec se všechny armády setkaly na levém (severním) břehu Dunaje poblíž Höchstädtu.\n\nPo složitém manévrování obou stran se francouzsko-bavorská armáda, jejímž velitelem byl maršál Tallard, rozestavila východně od Höchstädtu. Její pravé křídlo se opíralo o vesnici Blindheim. Maršál Tallard rozestavil svá vojska dost neobvyklým způsobem. Střed jeho sestavy byl slabě bráněn, Tallard se zjevně domníval, že hlavním bojištěm bude okolí řeky Dunaj a vesnice Blindheim nebo severní část bojiště (fr. levé křídlo) a že střed bojiště s těžkým a nepřehledným terénem odradí nepřítele od silnějšího útoku a i kdyby tomu tak nebylo, těžký terén útok nutně zeslabí a bude za pomoci záloh snadno zvládnutelný.\n\nPrvní útok na francouzské pozice vedl Evžen Savojský na severu, což přimělo Tallarda přesunout na sever část záloh. Když poté Marlborough napadl Blindheim, Tallard dospěl k závěru, že všechno jde podle jeho předpokladů a že ve středu se bojovat nebude, a většinu zbývajících záloh poslal do Blindheimu, ačkoliv tam již měl mužů dost. Dopustil se tím chyby, která rozhodla bitvu. Krátce poté totiž Evžen odeslal část svých jednotek Marlboroughovi, který je i s většinou svých mužů vyslal proti tragicky oslabenému středu francouzské formace – a Tallard už neměl dostatečně silné zálohy, kterými by jej podpořil. Střed byl nejprve „jen“ zatlačen zpět, ale už tento fakt rozhodl bitvu, protože podstatná část Tallardových mužů tak zůstala odříznuta v Blindheimu, kde je mohly držet relativně slabé spojenecké síly.\n\nFrancouzští vojáci na středu formace ještě chvíli bojovali, ale přesila byla příliš velká a brzy byli rozprášeni. Navíc byl zajat Tallard, což zcela rozvrátilo francouzské velení. Marlboroughovy síly se přesunuly na sever a napadly levé křídlo Francouzů, kde zatím Maxmilián II. Emanuel a maršál Marsin tvrdě zatápěli oslabenému Evženovi a o katastrofě, která potkala zbytek armády, byli informováni po částech a se značným zpožděním. Přesto se dokázali ještě zavčas stáhnout a alespoň tato část francouzské armády se vyhnula zničení i rozprášení. Francouzi z Blindheimu ještě nějakou dobu vzdorovali, ale když Evžen s Marlboroughem vyzvali jejich velitele k prohlídce bojiště a on se mohl na vlastní oči přesvědčit, že zůstal sám a bez naděje na záchranu, kapitulovali.\n\nBitva u Höchstädtu byla první opravdu vážnou porážkou francouzských vojsk ve válkách o španělské dědictví a její důsledky byly pro Francii (a zejména jejího spojence Maxmiliána II. Emanuela) katastrofální. Bavorsko, hlavní spojenec Francie na území Říše, bylo okupováno nepřátelskými vojsky a muselo je zásobovat vojáky i proviantem (a u toho zůstalo až do konce války). Pádem Bavorska pominulo bezprostřední ohrožení jádra Habsburského impéria a porážka natolik podlomila údernou sílu francouzských vojsk, že to umožnilo jejich protivníkům znovu rozdělit svá vojska a vyrazit do Itálie a na holandsko-francouzské hranice. Navíc přinesla francouzské straně velké trauma, neboť dala vzniknout pověsti o neporazitelnosti \"Princů dvojčat\", Evžena a Marlborougha, která Francouze pronásledovala až do roku 1709, kdy ji částečně nahlodala bitva u Malplaquet.\n\n\n"}
{"id": "64208", "url": "https://cs.wikipedia.org/wiki?curid=64208", "title": "Okres Nové Mesto nad Váhom", "text": "Okres Nové Mesto nad Váhom\n\nOkres Nové Mesto nad Váhom je jedním z okresů Slovenska. Leží v Trenčínském kraji, v jeho jižní části. Na severu hraničí s Českou republikou, na jihu s okresy Piešťany a Topoľčany, na východě s okresy Bánovce nad Bebravou a Trenčín, na západě pak ještě s okresem Myjava.\n\nMěsta a obce v okresu Nové Mesto nad Váhom podla počtu obyvatel k 31.12.2013 :\n\n1. Nové Mesto nad Váhom...20 208\n\n2. Stará Turá...9207\n\nObce :\n\n1. Čachtice...4012\n\n2. Moravské Lieskové...2524\n\n3. Bzince pod Javorinou...2081\n\n4. Podolie...1951\n\n5. Kočovce...1484\n\n6. Lubina...1382\n\n7. Bošáca...1382\n\n8. Horná Streda...1355\n\n9. Beckov...1343\n\n10. Považany...1280\n\n11. Častkovce...1199\n\n12. Pobedim...1176\n\n13. Nová Bošáca...1113\n\n14. Kálnica...1036\n\n15. Dolné Sŕnie...969\n\n16. Trenčianske Bohuslavice...912\n\n17. Zemianske Podhradie...770\n\n18. Vaďovce...760\n\n19. Hrachovište...734\n\n20. Hôrka nad Váhom...703\n\n21. Hrádok...690\n\n22. Lúka...638\n\n23. Potvorice...595\n\n24. Brunovce...560\n\n25. Nová Ves nad Váhom...545\n\n26. Modrová...518\n\n27. Očkov...473\n\n28. Stará Lehota...228\n\n29. Modrovka...208\n\n30. Nová Lehota...199\n\n31. Višňové...171\n\n32. Haluzice...62\n"}
{"id": "64212", "url": "https://cs.wikipedia.org/wiki?curid=64212", "title": "Okres Banská Štiavnica", "text": "Okres Banská Štiavnica\n\nOkres Banská Štiavnica je jedním z okresů Slovenska. Leží v Banskobystrickém kraji, v jeho západní části. Na severu hraničí s okresem Žarnovica, Žiar nad Hronom a Zvolen, na jihu s okresem Krupina a Levice.\n\n"}
{"id": "64215", "url": "https://cs.wikipedia.org/wiki?curid=64215", "title": "Brindisi", "text": "Brindisi\n\nBrindisi je italské přístavní město v oblasti Apulie, hlavní město stejnojmenné provincie. Tento jadranský přístav byl dočasným hlavním městem Italského království ve válečných letech 1943–44; dnes slouží mj. jako základna sil NATO a hlavní distribuční místo OSN, která odtud rozváží pomoc do okolních prostorů (Afrika, Blízký východ atd.).\n\nV roce 2014 tu žilo 88 667 obyvatel, což činí Brindisi 5. nejlidnatějším městem celé Apulie (po Bari, Tarentu, Foggii a Lecce).\n\nZaložení města se připisovalo různým polomýtickým postavám, například Diomedovi nebo Thesseovi, protože se o počátcích nevědělo nic určitého. Moderními archeologickými vykopávkami bylo dokázáno, že lidské osídlení tu existovalo již ve střední době bronzové (16. stol. př. n .l.); našly se např. pozůstatky mykénské keramiky. Zajímavé je, že Hérodotos připisoval založení zdejší kolonie a přístavu právě Mykénám. V rámci tzv. Velkého Řecka tak patřila řecká osada Brentesion (\"Βρεντήσιον\") k těm vůbec nejstarobylejším.\n\nRoku 267 př. n. l. Brentesion dobyli Římané; od roku 244 př. n. l. se pak stalo římskou kolonií Brundisium, obdařenou městským právem. Ve druhé punské válce proti Hannibalovi stálo město na římské straně a rychle vzkvétalo, protože odtud bylo nejčastější lodní spojení do Řecka. Hlavní římská veřejná silnice Via Appia byla už ve 2. století př. n. l. prodloužena z Capuy do brindiského přístavu. (Dva kamenné sloupy vyznačující konec této cesty na mořském pobřeží se dostaly i do městského znaku.) Když zde roku 49 př. n. l. Pompeius shromažďoval loďstvo, snažil se mu v tom Caesar marně zabránit. Roku 19 př. n. l. snad ve zdejším přístavu zemřel básník Vergilius po návratu z Řecka.\n\nVýznam přístavu se udržel i do středověku, za Justiniána I. patřil Byzanci, později Saracénům (836–868), Langobardům a Normanům. Roku 1228 odtud na 6. křížovou výpravu vyplul císař Fridrich II. Štaufský, který po návratu nechal město znovu opevnit a vystavěl zde i městský hrad (\"Castello svevo\", „Švábský hrad“). Od roku 1282 Brindisi bylo jedním z měst Neapolského království, s nímž sdílelo osudy více jak půl tisíciletí. Roku 1348 postihla město morová rána a zároveň je i vyplenil uherský král Ludvík I. Veliký, což o 35 let později ještě ničivěji zopakoval francouzský princ Ludvík I. z Anjou (synovec českého krále Karla IV.), ucházející se o neapolské dědictví. Roku 1456 zemětřesení zcela zničilo místní osídlení a to tak muselo být postupně vybudováno znovu.\n\nV letech 1496–1509 patřilo Brindisi krátce Benátčanům; poté však na staletí spadalo spolu s celým Neapolským královstvím do rámce Španělské říše. Během války o španělské dědictví připadlo město Habsburské říši (1707–1734), která jej zase ve válce o polské následnictví ztratila ve prospěch Španělska, resp. španělskou sekundogeniturou ovládaného Neapolského království.\n\nBěhem 18. století procházelo město zřetelným úpadkem, způsobeným také tím, že přístav a kanál k otevřenému moři byly zaneseny náplavami. Král Ferdinand IV. proto rozhodl roku 1775 o velkorysé přestavbě města a zejména přístavu, jenž byl nově prohlouben a opevněn, aby kromě obchodu mohl sloužit i jako vojenská základna. Později, roku 1845, bylo město pro povzbuzení obchodu navíc vyhlášeno svobodným přístavem. S epizodickou výjimkou Parthenopské republiky (1799) a napoleonských válek (1806–15) zůstalo již Brindisi součástí Neapolského kr. i následného Království obojí Sicílie až do sjednocení Itálie (1860/61).\n\nCarovigno, Cellino San Marco, Latiano, Mesagne, San Donaci, San Pietro Vernotico, San Vito dei Normanni\n\n\n\n"}
{"id": "64219", "url": "https://cs.wikipedia.org/wiki?curid=64219", "title": "Maramureš (župa)", "text": "Maramureš (župa)\n\nMaramureš, rumunsky Maramureș, je župa (județ) na severu Rumunska. Žije zde přes půl milionu obyvatel a hlavní město je Baia Mare.\n\nHistoricky zahrnuje dnešní župa jižní část někdejší stejnojmenné uherské župy (zbytek patří Ukrajině), východní část původní Szatmárské župy a severní okraj území župy Szolnok-Doboka.\n\nŽupa hraničí na severu s Ukrajinou (do roku 1939 s Československem), na jihu s župami Bistrița-Năsăud, Kluž a Sălaj, na východě s župou Suceava a na západě pak ještě s župou Satu Mare.\n\nHřebenem vnitřního oblouku Karpat je území župy rozpůleno na dva samostatné krajinné celky. Na jihozápadě se nachází níže položená pahorkatina, přecházející až v rovinu, na povodí řeky Someș a zejména jejího přítoku Lăpuș. Zde se nachází i župní město Baia Mare a prochází tudy celostátně významné dopravní tahy. Severovýchod župy leží na údolí horní Tisy (povodí řek Iza a Vișeu) a jeho střediskem je Sighetu Marmației. Obklopují jej hory dosahující na východě nadmořské výšky až 2 000 m. Dopravně je propojen se zbytkem župy pouze jednou hlavní a jednou vedlejší silnicí, zatímco železnice je sem přivedena jen z území sousedních žup.\n\nMaramureš je zemědělská oblast, kde se nenachází téměř žádný průmysl vyjma upadajícího těžebního v Baia Mare. V poslední době se zde ale rozvíjí turistika; navštěvovány jsou hlavně hory a místa s lidovou architekturou (např. 8 zdejších dřevěných chrámů je zapsáno na seznam světového kulturního dědictví UNESCO).\n\n"}
{"id": "64223", "url": "https://cs.wikipedia.org/wiki?curid=64223", "title": "Alessandria", "text": "Alessandria\n\nAlessandria je italské město v oblasti Piemont, hlavní město stejnojmenné provincie. K 31. prosinci 2013 zde žilo 93 805 obyvatel. Je to důležitý železniční uzel.\n\nMěsto má svůj název podle papeže Alexandra III.\n\nNarodil se zde spisovatel Umberto Eco.\n\nBosco Marengo, Castellazzo Bormida, Castelletto Monferrato, Felizzano, Frugarolo, Montecastello, Oviglio, Pecetto di Valenza, Pietra Marazzi, Piovera, Quargnento, Sale, San Salvatore Monferrato, Solero, Tortona, Valenza\n\n\n\n"}
{"id": "64228", "url": "https://cs.wikipedia.org/wiki?curid=64228", "title": "Pistoia", "text": "Pistoia\n\nPistoia je stotisícové italské město v oblasti Toskánsko, hlavní město stejnojmenné provincie, vynikající historickými památkami a vinařstvím.\n\nPůvodním jménem \"Pistoria\" (latinsky také \"Pistorium\" nebo \"Pistoriae\") byla sídelním střediskem několika osad Galů, Ligurů a Etrusků již před příchodem Římanů. Ti ve 2. století před Kristem vystavěli oppidum (dnešní historické centrum) s osou v podobě silnice Via Cassia. Roku 62 před Kristem Pistoiu obsadil demagog Catilina a jeho spiklenci, o jejich spiknutí pojednává latinský spis De coniuratione Catilinae. Krátce na to byl Catilina v čele svého vojska zabit.\n\nRoku 406 Pistoiu při nájezdu zničili Germáni Ostrogóti. Během 5. století bylo město pod byzantskou vládou znovu vystavěno a stalo se sídlem biskupa s biskupským chrámem sv. Zena, jehož zbytky se dochovaly v podobě sloupů mezilodní arkády a v základovém zdivu krypty. V této době Lombardského království byla Pistoia královským městem, nadaným několika privilegii.\n\nRoku 1177 byla Pistoia prohlášena svobodným městem, vybudovala si kamenné hradby s branami, správní budovy a stala se významným politickým i náboženským centrem. Bohatla také z poutních cest, protože byla křižovatkou na cestě poutníků ze Říma do Španělska ke hrobu sv. Jakuba v Santiago de Compostela.\n\nRoku 1254 byli zde vládnoucí ghibelini poraženi florentskými guelfy. Krátkou výjimkou z nesmiřitelného souboje černých ghibellinů proti bílým guelfům bylo 14. století, kdy nejprve v čele města stál Ormanno Tedici, a později je ovládl Castruccio Castracani a podřídil je Lucce. Dante v Božské komedii svobodné město Pistoiu zmínil jako rodiště Vanniho Fucciho v Pekle a Michelangelo nazval obyvatele Pistoie \"nepřáteli nebes\".\n\nOficiálně byla Pistoia připojena k Florencii roku 1530. V téže době se zde začaly vyrábět krátké palné zbraně, které se podle města původu nazývaly a dodnes nazývají pistole. Etymologický původ slova pistole je ale z češtiny.\n\nRoku 1786 byl do města svolán Jansenistický biskupský synod.\nOd 19. století se město zásadně rozrostlo zejména průmyslovou výrobou.\n\nDodnes se tu pořádají proslulé květinové trhy, podobně jako je má nedaleká Pescia.\n\n\n\n\"Počet obyvatel\"\n\n\n\n"}
{"id": "64230", "url": "https://cs.wikipedia.org/wiki?curid=64230", "title": "Seznam představitelů Albánie", "text": "Seznam představitelů Albánie\n\nToto je seznam hlav státu Albánie od albánského vyhlášení nezávislosti na Osmanské říši v roce 1912. Panovníci vládnoucí před tímto datem jsou uvedeni v seznamu albánských panovníků.\n\n\n"}
{"id": "64232", "url": "https://cs.wikipedia.org/wiki?curid=64232", "title": "Lecce", "text": "Lecce\n\nLecce je italské město v kraji Apulie, hlavní město stejnojmenné provincie. Leží v jihovýchodní části Itálie, ve vnitrozemí, v rovinatém kraji Apulie.\n\nStotisícové město Lecce má řadu významných stavebních památek, především z období baroka, postavených ze zdejšího zlatavého vápence. Střed města na náměstí Piazza Oronzo zdobí další ze sloupů označující konec cesty Via Appia, jenž nese bronzovou sochu sv. Oronza, biskupa z Lecce. Dále je tu kostelík San Marco z poloviny 16. století, budova někdejší lóže Palazzo del Sedile a římský amfiteátr z 1. století.\n\nOpodál stojí mohutné Castello ze 16. století s hradbami. Za alejí Luglio pokračuje ulice Via Umberto k baroknímu kostelu Santa Croce, dokončenému v roce 1679, s bohatě zdobeným průčelím a rozetou. V sousedním klášterním komplexu ze 13. století se nachází Palazzo del Governo.\n\nVia Umberto I. zabočuje doleva do ulice Via Principe di Savoia k triumfálnímu oblouku Porta di Napoli, kde stojí překrásný kostel SS. Nicolò e Cataldo z roku 1180. Kostel ve stylu francouzské gotiky dal postavit předposlední Norman Tancredi a vyznačuje se nádherným portálem s arabskými motivy.\n\nNa náměstí Piazza Duomo stojí dóm San Oronzo se sedmdesátimetrovou věží, dále biskupský palác a semináře. Historické centrum uzavírá hradební brána Porta Rudiae.\n\nZdejší dobrá vína jsou červené a růžové \"Copertino, Matino a ľAlezio\", bílé a červené \"Leverano\" a sladké červené \"Salice Salentino\".\n\n\"Počet obyvatel\"\n\nArnesano, Cavallino, Lequile, Lizzanello, Monteroni di Lecce, Novoli, San Cesario di Lecce, Squinzano, Surbo, Torchiarolo, Trepuzzi, Vernole\n\n\n"}
{"id": "64235", "url": "https://cs.wikipedia.org/wiki?curid=64235", "title": "2005 QP87 (planetka)", "text": "2005 QP87 (planetka)\n\n2005 QP je planetka patřící do Amorovy skupiny. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze po dobu jednoho měsíce během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevili 31. srpna 2005 kolem 03:07 světového času (UTC) na Steward Observatory, Kitt Peak, v rámci programu Spacewatch 0,9metrovým dalekohledem s CCD kamerou astronomové M. T. Read a S. Kürti. Dne 31. srpna 2005 ve 21:49 UTC prolétla rychlostí 2,73 km/s v minimální vzdálenosti 1,122 mil. km od středu Země. Na jejím sledování se podílela též observatoř na jihočeské Kleti. \n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 895 tis. km. Nejbližší velké přiblížení k Zemi na vzdálenost 4,92 mil. km se očekává 18. září 2031. V tomto století dojde ještě k dalším přiblížením tohoto tělesa k Zemi, a to 2042, 2071 a 2082. Přestože patří k blízkozemním planetkám, nemůže Zemi ohrozit.\n\n"}
{"id": "64236", "url": "https://cs.wikipedia.org/wiki?curid=64236", "title": "Casoria", "text": "Casoria\n\nCasoria je italské obec v metropolitním městě Napoli v oblasti Kampánie. Město je součástí aglomerace Neapole.\n\nV roce 2012 zde žilo 78 229 obyvatel.\n\nAfragola, Arzano, Cardito, Casalnuovo di Napoli, Casavatore, Frattamaggiore, Neapol, Volla\n\n\"Počet obyvatel\"\nZdroj: \n\n"}
{"id": "64247", "url": "https://cs.wikipedia.org/wiki?curid=64247", "title": "2005 TA (planetka)", "text": "2005 TA (planetka)\n\n2005 TA je planetka patřící do Apollonovy skupiny. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze pět dní během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevil 1. října 2005 kolem 14:15 světového času (UTC) na Siding Spring Observatory poblíže městečka Coonabarabran v Novém Jižním Walesu asi 400 km severozápadně od Sydney v Austrálii v rámci programu Siding Spring Survey půlmetrovým dalekohledem Uppsala Schmidt s CCD kamerou astronom R. H. McNaught. Dne 3. října 2005 v 17:31 UTC prolétla rychlostí 5,04 km/s v minimální vzdálenosti 763 tis. km od středu Země.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 277 tis. km. Nejbližší velké přiblížení k Zemi na vzdálenost 441,3 tis. km se očekává 4. října 2034. V tomto století dojde ještě k dalším přiblížením tohoto tělesa k Zemi, a to 2018, 2041, 2053, 2070 a 2088. Nebezpečnější přiblížení k Zemi se očekává 5. října 2099; další pak v létech 2100 a 2102, ale pravděpodobnost srážky se Zemí není příliš vysoká a její kumulativní hodnota v období do roku 2102 byla vyčíslena na 1,8×10 (tj. 1:556 000). Na turínské škále je proto klasifikována stupněm 0, na palermské -7,30. Pokud by však ke kolizi došlo, činila by rychlost střetu tělesa se Zemí přibližně 12,14 km/s. Vzhledem k odhadovaným rozměrům by její kolize se Zemí nezpůsobila pravděpodobně žádné škody.\n\n"}
{"id": "64249", "url": "https://cs.wikipedia.org/wiki?curid=64249", "title": "Jaroslav Oliverius", "text": "Jaroslav Oliverius\n\nJaroslav Oliverius (* 8. května 1933 Praha) je přední český arabista a hebraista, překladatel z egyptské arabštiny, spoluautor učebnice egyptské hovorové arabštiny a emeritní profesor Ústavu Blízkého východu a Afriky Filozofické fakulty Univerzity Karlovy.\n\nJaroslav Oliverius se narodil v chudší dělnické žižkovské rodině. Do první třídy nastoupil v den vypuknutí druhé světové války. Jeho otec během války ztratil práci a na nějaký čas odešel pracovat do Německa. Své dvanácté narozeniny Oliverius prožil za dramatických okolností pražského povstání a osvobozování Prahy. Po absolvování gymnázia začal roku 1951 studovat arabistiku a hebraistiku na Filozofické fakultě Univerzity Karlovy, kde jej vyučoval například Rudolf Růžička či Stanislav Segert a mezi jeho spolužáky patřil mj. Vladimír Sadek.\n\nPo vystudování Filozofické fakulty UK nastoupil roku 1956 do Orientálního ústavu Československé akademie věd, roku 1959 absolvoval první ze svých několika stáží v Egyptě a po svém návratu začal vyučovat nejdříve na Československém egyptologickém ústavu na FF UK a od roku 1961 na dnešní Ústav Blízkého východu a Afriky na FF UK, kde učí dodnes jako emeritní profesor.\n\n\n"}
{"id": "64250", "url": "https://cs.wikipedia.org/wiki?curid=64250", "title": "IDE", "text": "IDE\n\nNěkteré z významů zkratky IDE:\n\n\n\n"}
{"id": "64254", "url": "https://cs.wikipedia.org/wiki?curid=64254", "title": "Marie Záhořová-Němcová", "text": "Marie Záhořová-Němcová\n\nMarie Záhořová-Němcová (10. května 1885 Tábor – 21. května 1930 Brno) byla česká pedagožka a významná představitelka sociálních organizací v období první československé republiky. Byla vnučkou české spisovatelky Boženy Němcové.\n\nMarie Záhořová se narodila v rodině učitele, zahradnického a pěstitelského odborníka Karla Němce a Anny Marie rodem Dostálové (1855-1927); vyrůstala se šesti sourozenci Školní docházku (obecnou školu 1891-1896) začala v Táboře, pokračovala (po přestěhování rodiny) měšťanskou školou v Praze-Bubenči. Měla zájem o studium medicíny, avšak studovala na Státním ústavu pro vzdělání učitelek v Praze, v ulici Na Rejdišti 1. Absolvovala v roce 1904.\n\nPo absolvování zůstala dále na Ústavu pro vzdělávání učitelek a působila jako cvičná učitelka V lednu 1912 vystoupila (v Ústředním spolku českých žen ve Spálené ulici v Praze) na vzpomínkové akci k 50. výročí úmrtí Boženy Němcové, zde se seznámila s gymnaziálním profesorem Zdeňkem Záhořem a v únoru 1913 se za něj provdala a měli dceru Evu (1918) a syna Zdeňka (1920).\nV době první světové války převzala od své matky vedení spolku Záchrana. Tato organizace nabízela a poskytovala pomoc a ochranu učnicím, dělnicím, služebným, studentkám i nezaměstnaným. V roce 1926 už aktivní spolek vlastnil „palác sociálních služeb“ – šestipatrový dům v Praze, Kubelíkově 16 , který Marie Záhořová nazvala Ženským domem Charlotty G. Masarykové .\n\nPo roce 1918 působila jako instruktorka sociální péče o děti, matky a opuštěné ženy při československém ministerstvu sociální péče.\nV roce 1921 na popud Alice Masarykové, dcery prezidenta ČSR, založila českou pobočku organizace pro mladé křesťanské ženy YWCA \"Young Women's Christian Association\" - Křesťanské sdružení mladých žen a stala se její předsedkyní (místopředsedkyní byla Hana Benešová, manželka v té době československého předsedy vlády a poslance parlamentu Edvarda Beneše, pozdějšího (1935) druhého prezidenta ČSR).\n\nMarie Záhořová i zde v organizaci YWCA, jejíž posláním bylo a je rozvíjet osobnost dítěte, mládeže i dospělých, se opět plně soustředila na další velký projekt - a tak byl 3. února 1929 slavnostně otevřen Dívčí domov YWCA v Žitné ulici 12 (O dům Čs. YWCA v roce 1951 přišla, dnes zde sídli finanční úřad). Členkami Výboru YWCA bývaly přední ženy veřejného života naší vlasti, vedle Hany Benešová také např. Dr. Milada Horáková; čestnou předsedkyní byla i Olga Havlová.\n\nByla členkou mnoha dalších spolků, např. Československého červeného kříže a Československé ochrany matek a dětí.\n\nMéně známá než její aktivity ve veřejném životě je její práce či záliba - její literární činnost.\nNapsala rýmovanou hříčku pro maňásková divadla \"Princezna Čárypíše\" (1912) (hraje se dodnes), \"Lidové tance v dívčím tělocviku\",(Pod jménem Marie Němcová,1912); \"Mládí a život\" (1920), kde rozebírá vztah babičky Boženy Němcové k Bohu; \"Zpráva o utrpení a smrti Mistra Jana Husa / Petr z Mladoňovic;Za hlavního spolupůsobení Marie Záhořové Němcové\" 1913\n\n\n"}
{"id": "64259", "url": "https://cs.wikipedia.org/wiki?curid=64259", "title": "Mastek", "text": "Mastek\n\nMastek (talek, steatit, klouzek), chemický vzorec MgSiO(OH), je jednoklonný minerál.\nČeský název podle vlastnosti – je na omak mastný, jinak z arabského slova \"talq\" – talek\n\nMastek vzniká nejčastěji v okolí hydrotermálních alterovaných ultrabazik, které jsou zastoupeny v serpentinitech, mastkových břidlicích, či v souvislosti s karbonátovými horninami, kde vzniká z olivínu, enstatitu a jiných minerálů bohatých na hořčík působením roztoků bohatých na CO. Možnost výskytu také na hydrotermálních rudních žilách a nebo v okolí kontaktních a regionálních metamorfóz dolomitů, kdy vznikají velká čočkovitá tělesa mastku, známá z největších ložisek světa (New York, Vermont, Virginie, Ontario, Quebec). Při poklesu teploty nahrazuje tremolit a chlorit ve facii zelených břidlic. Ojedinělý v desilikovaných pegmatitech (Drahonín, Hvožďany).\n\nNejčastěji lupenitý, šupinatý, drobounce zrnitý až celistvý, možno také najít i radiálně paprsčité tvary. Výjimečně krystaly v podobě šestibokých tabulek.\n\n\n\n\nV minulosti se těžil u Sobotína.\n\nMastek je chemicky velmi odolný a žáruvzdorný. Má široké využití v elektrotechnice, kde se používá na výrobu izolátorů, ve slévárenství a sklářství, kde se používá pro svoji odolnost proti teplotám na vyzdívky. Dále je vzácně využívan ve šperkařství jako příměs do levnějších šperků. Ve farmacii se uplatňuje zvláště čistý, jemně mletý talek jako inertní plnidlo při výrobě tablet. Uplatnění nalézá také v chemickém průmyslu, kde se používá jako plnidlo do papíru, barev, gum, kosmetiky (mýdla, linky, antiperspiranty). . Ve stavebnictví na výrobu obkladů, desek. Dále se přidává do asfaltu, jako psací materiál, leštidlo a mnoho dalších využití. V Číně se používá pro výrobu uměleckých předmětů, které jsou ve světě velmi ceněny. Ve sportu (např. vzpírání) se nanáší na ruce pro zlepšení úchopu náčiní. V Africe se prý z mastku vyráběly dýmky. Mastek také používali Inuité na výrobu svých lamp, různých nádob na vaření a ozdob.\n\nHojný minerál.\n\n\n"}
{"id": "64266", "url": "https://cs.wikipedia.org/wiki?curid=64266", "title": "Akciová společnost", "text": "Akciová společnost\n\nAkciová společnost je druh korporace, jejíž základní kapitál se neskládá z (nehmotných, abstraktních) podílů, ale z akcií, což jsou cenné papíry (nebo zaknihované cenné papíry) tento podíl představující. Vlastníci akcií (akcionáři) mají právo podílet se na řízení společnosti, právo na podíl na zisku (dividendu) a související práva a povinnosti.\n\nVětšina akciových společností jsou soukromoprávní obchodní korporace s volnou převoditelností akcií.\n\nForma sdružování majetků za účelem podnikání, kde si podílníci rozdělují výnosy úměrně k výši svých podílů a ručí za výsledky jen těmito podíly, vznikla už v antice. Rozvoj společností tohoto typu nastal ve středověkých městech. První akciovou společností byla roku 1602 založená Nizozemská východoindická společnost \"(Vereenigte Oost-Indische Compagnie)\", které byl udělen monopol na veškerý nizozemský obchod na východ i západ. Když v roce 1612 chtěli investoři zpět svou hotovost, museli prodat své akcie jinému investorovi, tím vznikl akciový trh.\n\nPrvní akciovou společností, která vznikla na území Česka, byla K.K. Privilegirte Zucker-Raffinerie zu Königsaal bey Prag založená v roce 1787. Český název zní C. k. privilegovaná rafinerie cukru ve Zbraslavi u Prahy. Další pokusy byly z různých oborů, např. Schwimmanstalt in Prag auf der Moldau (Plavecký ústav v Praze na Vltavě) založený v roce 1812 nebo \"Pražská akciová společnost paroplavební\", založená v roce 1822. Obecně upravil právní postavení akciových společností zákon o spolcích (1852), na nějž navázalo v roce 1899 ministerské nařízení nazvané \"Akciový regulativ\". V letech 1950–1990 upravoval akciové společnosti velmi kusý zákon č. 243/1949 Sb., který byl po změně politického režimu nahrazen zákonem č. 104/1990 Sb. Poté akciovou společnost upravoval obchodní zákoník a od 1. ledna 2014 tomu tak je v zákonu o obchodních korporacích.\n\nAkciová společnost je právnická osoba, jejímž statutárním zástupcem je volené představenstvo (či statutární ředitel). Majetek je rozdělen na určitý počet akcií, původně vydaných s určitou nominální či emisní hodnotou; jak se s akciemi obchoduje, vzniká a mění se i jejich tržní hodnota. Jak se podle poptávky a nabídky na burze mění cena těchto akcií, mění se i hodnota pro vlastníky celého podniku, a to často i rychle a značně. Společnost za svoje závazky odpovídá celým svým majetkem, akcionář za závazky společnosti neručí a ani není povinen uhradit ztrátu společnosti. Od roku 2014 už akciová společnost nemusí pro případ ztráty vytvářet povinný rezervní fond. Rezervní fond však zřídit může dobrovolně. Každá akciová společnost musí mít uvedenou ve své firmě zkratku, obvykle a. s. (jak to mají dnes v České republice téměř všechny společnosti), případně akc. spol.\n\nPři utváření akciové společnosti jsou zásadní dva momenty – založení a vznik.\n\nSpolečnost může být založena jedním zakladatelem či více zakladateli. K založení akciové společnosti postačuje přijetí stanov zakladateli. Stanovy musí mít povahu veřejné listiny. Založení akciové společnosti je účinné, splatil-li každý zakladatel případné emisní ážio a alespoň 30 % hodnoty upsaných akcií v době určené ve stanovách, nejpozději však do okamžiku podání návrhu na zápis společnosti do obchodního rejstříku. Minimální výše základního kapitálu akciové společnosti je 2 000 000 Kč nebo 80 000 EUR, vede‑li společnost účetnictví v EUR.\n\nAkciová společnost vzniká dnem zápisu do obchodního rejstříku.\n\nV českém právu je tradičním dualistický systém vnitřní struktury akciové společnosti (evropský, resp. kontinentální, model), ve kterém se zřizuje představenstvo jako statutární orgán a dozorčí rada jako kontrolní orgán. Zákon o obchodních korporacích ale umožňuje zvolit také systém monistický, kde za společnost jedná statutární ředitel, který je doplňován správní radou jako orgánem kontrolně-řídícím (anglosaský, resp. angloamerický, model).\n\n\n\n\n\nBulharsko (\"Акционерно дружество\", АД), Dánsko (\"Aktieselskab\", A/S), Finsko (\"Osakeyhtiö\", OY), Francie (\"Société anonyme\", S. A.), Chorvatsko (\"dioničko društvo\", d.d.), Itálie (\"Società per Azioni\", S.p.A.), Maďarsko (\"Részvénytársaság\", Rt., anebo \"Zártkörűen Működő Részvénytársaság\", Zrt.), Německo (\"Aktiengesellschaft\", AG), Norsko (\"Aksjeselskap\", AS), Polsko (\"Spółka Akcyjna\", S.A.), Rumunsko (\"Societate pe Actiuni\", s.a.), Rusko (\"Акционерное общество\", \"Akcioněrnoje Obščestvo\", AO), Slovensko (\"akciová spoločnosť\", a.s. nebo též \"účastinná spoločnosť\"), Slovinsko (\"delniška družba\", d.d.), Srbsko (\"akcionarsko društvo\", a.d.), Španělsko (\"Sociedad anónima, \"S. A.), Švédsko (\"Aktiebolag\", AB)\n\n\n\n"}
{"id": "64267", "url": "https://cs.wikipedia.org/wiki?curid=64267", "title": "2005 TK50 (planetka)", "text": "2005 TK50 (planetka)\n\n2005 TK je planetka patřící do Apollonovy skupiny. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze několik hodin během mimořádného přiblížení k Zemi, nestihli astronomové provést spektroskopický výzkum. Také její dráha je známa s velmi malou přesností a proto bude obtížné ji znovuobjevit při dalších přiblíženích k Zemi. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevili 9. října 2005 kolem 04:12 světového času (UTC) na Steward Observatory na Kitt Peak v rámci programu Spacewatch devadesáticentimetrovým dalekohledem s CCD kamerou astronomové T. H. Bressi a J. J. Gomez. Posledně jmenovaný byl dobrovolník-amatér ze Španělska, který se zapojil do programu hledání velmi rychle se pohybujících těles v blízkosti Země FMOP (Fast Moving Objects Program). Dne 10. října 2005 v 04:01 UTC prolétla planetka rychlostí 18,29 km/s v minimální vzdálenosti 135 tis. km od středu Země. Vizuální vyhodnocení záznamu z CCD kamery však trvalo určitou dobu a objev byl tak nahlášen Středisku pro malé planety MPC (Minor Planet Center) až 12. října 2005, což znemožnilo zapojení dalších hvězdáren do sledování tohoto objektu, který nezitím zmizel daleko od Země. Proto bude obtížné při dalších návratech do blízkosti Země tento objekt znovu objevit.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 117 tis. km. Nejbližší větší přiblížení k Zemi na vzdálenost 28,7 mil. km se očekává 27. září 2013. V tomto století dojde ještě k dalším přiblížením tohoto tělesa k Zemi, a to 2027, 2051, 2054, 2059, 2090 a 2098. Kromě toho planetka prolétne v roce 2072 kolem Marsu (ve vzdálenosti 7,4 mil. km) a v roce 2098 kolem Venuše (6,8 mil. km). Tyto dva průlety však příliš neovlivní elementy dráhy tohoto tělesa. Průlety v letech 2027 a 2054 jsou klasifikovány jako velmi blízké, avšak se zanedbatelným rizikem kolize. Poněkud vyšší nebezpečí znamená průlet 7. března 2100. Kumulativní pravděpodobnost srážky se Zemí ve 21. století není příliš vysoká a byla vyčíslena na 1,5×10 (tj. 1:6 667 000). Na turínské škále je proto klasifikována stupněm 0, na palermské -8,66. Pokud by však ke kolizi došlo, činila by rychlost střetu tělesa se Zemí přibližně 24,1 km/s. Vzhledem k odhadovaným rozměrům by její kolize se Zemí nezpůsobila pravděpodobně žádné škody.\n\n"}
{"id": "64272", "url": "https://cs.wikipedia.org/wiki?curid=64272", "title": "Lept", "text": "Lept\n\nLept je grafická technika tisku z hloubky. V mezinárodním značení má symbol C3. Podrobně jsou techniky leptu popsány v souvisejících článcích\n"}
{"id": "64275", "url": "https://cs.wikipedia.org/wiki?curid=64275", "title": "Vostok (jezero)", "text": "Vostok (jezero)\n\nVostok je jezero v Antarktidě. Je největší z asi sedmdesáti, která se nacházejí pod antarktickým ledovcem. Rozkládá se na 77° jižní šířky a na 105° východní délky, pod ruskou polární základnou Vostok, asi 4000 m pod antarktickým ledovcem. Je 250 km dlouhé a v nejširším místě měří 60 km. Pro srovnání, je veliké asi jako jezero Ontario. Průměrná hloubka jezera je 200 m, v jižní části dosahuje jezero hloubky až 800 m. Jezero má rozlohu přibližně 14 000 km² a je v něm 2800 km³ sladké vody. Tloušťka ledovce nad jezerem dosahuje 3750 až 4200 m, povrch ledovce leží v nadmořské výšce 3488 m. Oblast nad jezerem je jedno z nejnehostinnějších, nejhůře dostupných a nejchladnějších míst na Zemi (v roce 1983 zde byla naměřena nejnižší zaznamenaná teplota vůbec, –89,2 °C), současně se nachází poměrně blízko jižnímu magnetickému pólu Země.\n\nPolární stanice byla nad jezerem postavena v roce 1957, ale Ruští a britští vědci jezero objevili až v roce 1996. V květnu 2005 byl objeven na jezeře ostrov. Zjistili, že je tam tekutá voda 3-4 km pod ledovcem. Je to největší jezero na světě nedotčené lidmi. Vědci se domnívají, že jezero je uzavřené pod ledem už asi 35 miliónů let. Voda v jezeře je velmi stará, průměrně asi milión let. \"Vostok\" je největším jezerem objeveným za posledních 100 let.\n\nPrůměrná teplota vody v jezeře je okolo -3 °C (-2,83 °C na severní straně a -2,53 °C na jižní straně). Díky vysokému tlaku se i za této teploty udržuje voda v kapalném stavu. Geotermální teplo ohřívá jezero. Nad hladinou je jezero pokryto ledem.\n\nVědci zjistili, že spodní vrstvu ledového bloku, obsahující bakterie, tvoří nahromaděná zmrzlá voda z jezera. To je přivedlo k předpokladu, že velká a rozmanitá společnost mikrobů žila také v samotném jezeře. Jestli je to doopravdy tak, vznikají zde otázky o počátcích vzniku života na Zemi, a rozšiřují se také místa, kde by mohl existovat život ve vesmíru.\nObjev mikrobů v antarktickém ledovém štítu v prosinci 1999 v časopise Science ohlásily dva nezávislé týmy. Jeden vede John Priscu, ekolog z Univerzity státu Montana v Bozemane, druhý David Karl, mikrobiolog na Havajské univerzitě v Honolulu. Od té doby oba týmy (a další výzkumníci) usilovně pracovaly a mají pro nás nové výsledky.\n\nNové informace ukazují, že mikrobi jsou fyziologicky rozmanití. Ukazuje se též, že jezero \"Vostok\" skrývá život s vysokou hustotou. Podle \"Prisca\" je v jezeře okolo 10 000 mikrobiálních buněk na mililitr, což je jen asi stokrát méně než typický počet v otevřených vodách. Tým \"Davida Karla\" vytvořil také nové analýzy. Zjistil, že v jezeře je živá mikrobiální populace, i když její biomasa může být nízká. Jiní vědci však o těchto výsledcích pochybují, protože mikrobi mohou pocházet také třeba z nástrojů výzkumníků, a ne ze spodní vrstvy ledu.\n\nMezinárodní vědecká komunita je rozhodnutá tento spor vyřešit, není však ještě dohodnutá na postupu. Američtí a evropští vědci upřednostňují opatrný přístup a hledají finance. Je však velmi těžké je sehnat. Z toho důvodu glaciolog Martin Siegert z Bristolské univerzity navrhuje odebrat nejprve vzorky z jezera Ellsworth, což je malé subglaciální jezero v západní Antarktidě. Zatímco výzkum \"Vostoku\" bude stát několik desítek miliónů dolarů, \"Ellsworth\" by odhalil svoje tajemství asi za čtyři milióny. Teprve když se potvrdí, že voda a sedimenty v sobě ukrývají skutečně tak fascinující ekosystém, bude následovat výzkum \"Vostoku\".\n\nRuští vědci nedávno ohlásili plán provrtat se k jezeru v termínu léta 2006-07. \"Priscu\" drží odvážným \"Rusům\" palce, upřednostnil by však „mezinárodní akci s lepším environmentálním, vzdělávacím a vědeckým programem, které tvoří ducha výzkumů na Antarktidě“.\n\nNejdůležitější přínos antarktického jezera by ale mohl paradoxně být v oblasti kosmického výzkumu. Z výsledků dosavadních sond totiž vědci předpokládají, že na Jupiterově měsíci Europě jsou pod ledovým příkrovem celé tekuté oceány. Tuto teorii potvrzují i snímky prasklin v ledu získané sondou Galileo. Zdrojem tepla by v případě \"Europy\" mohly být slapové síly vyvolané mocnou gravitací Jupitera. Jezero \"Vostok\" by mohlo sloužit jako prototyp pro návrh a testování kosmické sondy, která by mohla provést průzkum \"Europy\". Někteří vědci navíc doufají, že pokud by se mohl skrývat život pod kilometry ledu na \"Zemi\", mohlo by tomu být stejně i na \"Europě\", pokud se tam vyskytuje voda v kapalném skupenství.\n\n"}
{"id": "64276", "url": "https://cs.wikipedia.org/wiki?curid=64276", "title": "2005 TC51 (planetka)", "text": "2005 TC51 (planetka)\n\n2005 TC je planetka patřící do Apollonovy skupiny. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze jeden den během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý. Také parametry dráhy nejsou zatím dostatečně přesné, takže její znovuobjevení při budoucích návratech do blízkosti Země bude značně obtížné.\n\nPlanetku objevili 12. října 2005 kolem 06:08 světového času (UTC) na Lincoln Laboratory Observatory jednometrovým dalekohledem s CCD kamerou v rámci programu LINEAR astronomové M. Bezpalko, L. Manguso, D. Torres, R. Kracke, A. Milner a H. Love. Dne 14. října 2005 v 20:30 UTC prolétla rychlostí 9,25 km/s v minimální vzdálenosti 568 tis. km od středu Země. \n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 531 tis. km. Nejbližší přiblížení k Zemi na vzdálenost 10,1 mil. km se očekává 16. října 2006. V tomto století dojde ještě k dalším přiblížením tohoto tělesa k Zemi, a to každoročně v dubnu až květnu 2019 až 2024 a pak v září až říjnu 2087 až 2094. Větší přiblížení na 920 tis. km nastane 14. října 2089. \n\nDlouhé série každoročních přiblížení jsou dány okolností, že oběžná doba této planetky kolem Slunce je jen o několik dní delší, než jeden rok.\n\nPřestože objekt patří k blízkozemním planetkám, nemůže Zemi ohrozit.\n\n"}
{"id": "64278", "url": "https://cs.wikipedia.org/wiki?curid=64278", "title": "Rytina", "text": "Rytina\n\nRytina je grafická technika tisku z hloubky. Obvykle je tímto termínem označován mědiryt, ale obecně sem patří i další techniky rytí do kovu.\n\nOznačení C2. Podrobněji viz heslo Mědiryt\nOznačení C1. Oceloryt je převážně reprografickou technikou, která se užívá k tisku cenin. Podrobně viz heslo Oceloryt.\nOznačení C4. Suchá jehla je technika blízká mědirytu, která je technicky méně náročná ale poskytuje jen nízký počet kvalitních tisků. Podrobněji viz heslo Suchá jehla\nStará technika příbuzná šrotovému tisku, ale na rozdíl od něj patří do grafických metod tisku z hloubky. Puncování funguje jako jehla při tečkovací technice a vyražené prohlubně se tisknou.\nTečkovací technika slouží zejména k tónované reprodukci kreseb a obrazů. Místo rydel se u ní užívá tečkovací kladívko a jehly. Podrobněji viz Tečkovací technika\nVe druhé polovině 20. století se polygrafický průmysl vrátil k výrobě rytých matric. K tomuto účelu slouží automaty zvané klišografy (\"Klischograph\"), u nichž rytí obstarává elektronický systém a přesná mechanika. Předloha je skenována bod po bodu jako rastrový obrázek a stroj informaci převádí na elektrické a následně na mechanické impulsy rycí jehly. Lze tak vyrobit pérové i půltónové štočky z kovu nebo plastické hmoty. Některé klišografy převádějí předlohu do rastru paralelních linií, jiné na tradiční pravidelnou mřížku.\n\nPrvní pokusy s automatickým rytím byly provedeny roku 1951 a prototyp byl představen roku 1954. První stroje byly užívány pro reprodukci černobílých fotografií při tisku novin, kde se uplatnila rychlost zpracování. Další verze stroje, \"Vario Klischograph\", představená roku 1958, byla schopna zvětšit či zmenšit předlohu a reprodukovala vícebarevné snímky na transparentním i reflexním povrchu. \"Helio-Klischograph\" z roku 1961 byl schopen rýt do oblých povrchů měditiskových válců.\nRytina do kamene, značená L4, je buď technika tisku z výšky (kamenoryt) nebo litografická rytina, která kombinuje tisk z hloubky a z plochy.\n\nRytina ve dřevě (dřevoryt, X2) a měkkých materiálech (olovoryt, X4, linoryt, X3) patří k technikám tisku z výšky.\n\n"}
{"id": "64279", "url": "https://cs.wikipedia.org/wiki?curid=64279", "title": "Lands of Lore", "text": "Lands of Lore\n\nLands of Lore je trilogie počítačových her od Westwood studios. Po úspěchu prvního dílu se Westwood rozhodl vydat celou trilogii. Druhý a třetí díl však nebyl tak úspěšný jako první a proto Westwood od vytváření klasických RPG upustil a další hry byly spíše akční adventury.\n\n"}
{"id": "64280", "url": "https://cs.wikipedia.org/wiki?curid=64280", "title": "Bitva u Cassana", "text": "Bitva u Cassana\n\nBitva u Cassana představuje významnou bitvu z období válek o dědictví španělské na italském válčišti a jedinou významnou bitvu, kterou kdy Evžen Savojský zřetelně prohrál.\n\nEvžen Savojský započal rok 1705 v Itálii ve velkém stylu - zcela rozdrtil španělská vojska vedená generálem Toralbou, aby vzápětí zahájil obratné manévry mezi dvěma silnými francouzskými armádami vedenými vévodou z Vendôme a jeho bratrem velkopřevorem. Princ samozřejmě inklinoval k tomu, střetnout se s nepřáteli odděleně a jako první upřednostňoval likvidaci velkopřevora, jehož armáda byla menší než Evženova a jehož válečnické schopnosti byly zřetelně slabší. Velké problémy však Evženovi způsobovala rozvodněná řeka Adda, přičemž Francouzi dávali zřetelně najevo, že si počkají, až se ji pokusí přejít.\n\nEvžen, jehož elitní ženisté utrpěli strašlivé ztráty při pokusu přejít řeku Addu u Paradissa (zamaskované francouzské baterie si počkaly, až začnou stavět pontonový most, a pak je zmasakrovaly), se rozhodl za pomoci několika menších jednotek předstírat, že se nadále vyskytuje u Paradissa a rychlým pochodem vyrazil na sever k Lodi. Brzy však zjistil, že velkopřevor překročil řeku Addu u Cassana a nyní si vcelku bezstarostně a jen lehce opevněn rozbil ležení u velkého mostu přes řeku. Nabízela se zde možnost rozdrtit početně slabšího protivníka a navíc získat enormně důležitý most. Evžen, který věřil, že obelstěný vévoda z Vendôme se stále nachází Paradissa, se logicky rozhodl velkopřevora vyřídit. Toto rozhodnutí se však ukázalo být tragickým omylem.\n\nVévoda sice obvykle na Evženovy triky docela ochotně bral, tentokráte ale lest prohlédl a když se navíc dozvěděl o lehkomyslném počínání bratrově, bylo mu ihned okamžitě jasné, co se stane. I on nechal část svých jednotek u Paradissa, aby přesvědčil jednotky předstírající přítomnost rakouského vojska, že jsou i nadále úspěšné, zbytku pěchoty nařídil vyrazit co nejrychleji podél řeky a sám v čele svých elitních jízdních jednotek vyrazil napřed. Do bratrova ležení dorazil v noci z 15. na 16. srpna a začal činit urychlené přípravy k boji. Když Evžen dorazil na místo, bylo francouzské předmostí silně opevněno a velel mu schopnější z obou bratrů. Evžen už ani zdaleka neměl tak zřetelnou převahu a nové přicházející francouzské jednotky znamenaly, že již brzy budou mít zřetelnou převahu Francouzi.\n\nEvžen Savojský ovšem většinu těchto informací neměl k dispozici a rozhodl se zaútočit. V následující zuřivé bitvě prolomil dvě ze tří hlavních linií francouzské obrany a téměř se mu podařilo předmostí rozbít, ale útok nakonec selhal a čerstvé francouzské jednotky překročivší řeku jej přinutily k ústupu. Nutno říci, že na tomto výsledku se hodně podepsala i příroda - rozvodněné kanály zásadním způsobem zpomalily postup pruských jednotek Leopolda I. Anhaltsko-Desavského, pohybujících se na levém křídle, takže nemohly včas podpořit hlavní úder.\n\nBitvu prohlásily obě strany za vítězství, ale skutečnost se zdá být zřejmá - Evžen Savojský nedosáhl svého cíle a musel se stáhnout z bojiště. Patrně měl i výrazně větší ztráty, byť přesně je nejde dost dobře vyčíslit a hlášení obou velitelů svým panovníkům se shodovala pouze v tom, že jde o vítězství a nepřítel měl strašlivé ztráty. Co však rozhodně nelze zpochybnit, byly strašlivé ztráty mezi Evženovými polními veliteli, mezi jinými padli generál Leiningen, princ Josef Lotrinský, polní zbrojmistr Bibra a zraněn byl Leopold Anhaltsko-Desavský. Evženovi bylo upřeno překročit Addu a uvolnit pomalu obkličovaný Turín. Viktor Amadeus II. musel na pomoc ze strany svých spojenců počkat na další rok.\n\n"}
{"id": "64284", "url": "https://cs.wikipedia.org/wiki?curid=64284", "title": "Suchá jehla", "text": "Suchá jehla\n\nSuchá jehla (jehloryt) je grafická technika tisku z hloubky, která je blízká mědirytu, ale čáry nejsou ostře ohraničené a působí měkce. V mezinárodním značení má symbol C4.\n\nTechniku suché jehly zavedl kolem roku 1480 anonymní jihoněmecký umělec označovaný jako Mistr domácí knihy (Hausbuchmeister, též Mistr Amsterdamského kabinetu), který v ní vytvořil celé své grafické dílo. Používal desky z měkkého cínu nebo slitiny cínu s olovem. Ty nedovolily větší počet otisků a proto jsou jeho grafické listy, většinou zachované pouze v jediném exempláři, mimořádně vzácné. Suchou jehlu několikrát použil i Albrecht Dürer a Rembrandt, ale obecně používanou grafickou technikou se stala až od 19. století. Často se kombinuje s jinými postupy, které jsou vhodnější pro různé partie grafického listu. Václav Hollar vytvořil většinu svých tiskových matric technikou leptu a mědirytu, ale pro znázornění měkkých kožešin užíval suchou jehlu.\nPro suchou jehlu se užívají měděné desky o síle 0,6-2 mm. Je možné použít i zinek, dural, případně PVC, polykarbonát nebo plexisklo. Deska musí být předem zcela hladká, bez rýh a vyleštěná. K rytí se užívá ostrá jehla z tvrdého kovu broušená do úhlu 50-60 stupňů, o kruhovém nebo hranatém průřezu nebo diamantový hrot. Ryje se tlakem kolmo k desce a nevzniká tak kovová štěpina jako při užití rydla, ale kov se tlakem jehly pouze rozhrnuje do stran. Tento způsob rytí ztěžuje vedení přímek při souběžném šrafování a jehlou se obtížně vedou i křivky. Zdvižený hřebínek kovu na okraji rýhy - grátek, se ponechává na desce. Pouze v místech, kde je vyrytá linie příliš silná a potřebuje zeslabit, se grátek odstraňuje tříhrannou škrabkou (šábrem). Během rytí desky se stopy jehly a vyrytý grátek dají kontrolovat hmatem nebo se kresba zatře směsí loje s olivovým olejem a sazemi. Ta nezasychá a není třeba ji průběžně vymývat.\n\nČára suché jehly začíná a končí ostře jako při mědirytu. Při vybarvení desky se tisková barva zadržuje více v okolí grátku než v samotné rýze a při tisku vznikají měkké rozpité linie nebo spojité závoje barvy v místech hustších čar. Grátek se však při tisku velmi rychle opotřebuje, linie postupně ztrácejí sametovou měkkost a snižuje se kontrast. Proto při této technice jsou nejcennější pouze první otisky. Životnost měděné desky lze prodloužit jejím galvanickým poocelením.\n\nSuchá jehla je oblíbená pro relativní nenáročnost, protože dovoluje zachytit okamžitý nápad spontánně a bez přípravné kresby. Tisk provádí grafik sám, neboť je třeba dodržet směr stírání barvy napříč vyrytých čar a při vybírání světel. Konečný výsledek může grafik ovlivnit i \"retrusáží\", která scelí jinak značně neklidné plochy. Deska nedovoluje velký počet kvalitních otisků - obvykle méně než 30.\n\n"}
{"id": "64285", "url": "https://cs.wikipedia.org/wiki?curid=64285", "title": "Mravencovití", "text": "Mravencovití\n\nMravencovití (Formicidae) jsou jednou z nejúspěšnějších skupin hmyzu v živočišné říši, a jsou proto v mimořádném zájmu vědců – myrmekologů, ekologů a biosociologů. Tato úspěšnost je přikládána jejich sociálnímu způsobu života a specializaci. Mravenci jsou sociální hmyz žijící v koloniích ve zbudovaných hnízdech, kterým se v češtině obvykle říká mraveniště. Kolonie mravenců může zpočátku čítat jen pár jedinců, ale může dosahovat také několika miliónů jedinců. Jsou známy případy, kdy příbuzné kolonie vytvářejí superkolonie dosahující délky několika tisíc kilometrů (\"Linepithema humile\"). Někdy jsou kolonie mravenců pro svůj vysoký stupeň organizace nad úrovní jedince označovány jako superorganismus.\n\nMravenci jsou drobný blanokřídlý hmyz s velikostí od několika milimetrů po několik centimetrů. Jejich tělo tvoří jasně oddělené části – hlava, hruď a zadeček. Tělo může být kryto chloupky.\nHlava má typicky jeden pár článkovaných lomených paličkovitých tykadel, složené facetované oči (někdy jen jednoduchá temenní očka), různě uzpůsobená a vyvinutá kusadla – kousací ústrojí.\nSamotná hruď může mít také ostny. Obvykle se dělí na tři části, nazývané pronotum, mezonotum a epinotum. Z každé části vychází po jednom páru nohou. Nohy se skládají z kyčle, příkyčlí, stehna, holeně a chodidla.\nZadeček je od těla oddělen tělní stopkou, která je jednočlenná (v Česku podčeledi Formicinae, Ponerinae a Dolichoderinae) nebo dvoučlenná (v Česku Myrmicinae). Zadeček se dělí na několik článků. Ty jsou spojeny blankou, jež mravencům umožňuje měnit velikost zadečku – \"Myrmecocystus minimus\".\nZadní křídla dorůstají menší délky než přední, po rojení si je královny ulomí nebo jim odpadnou.\nMravenci mohou vytvářet několik kast, základními kastami jsou královna (gyne), samec (aner) a dělnice (ergate). Velké dělnice s neobvykle vyvinutými kusadly jsou nazývány vojáky (dinergate). Jednotlivé kasty se mohou vzájemně značně lišit velikostí i tvarem těla, například dělnice rodu \"Atta\" může být až 300× těžší než jiná dělnice z téhož hnízda. Každá kolonie obvykle má alespoň jednu královnu a několik dělnic.\n\nMravenci jsou hmyz s proměnou dokonalou. Z vajíčka se líhnou larvy, které se po určité době zakuklí a z kukly se vylíhne dospělý jedinec.\n\nMravenci se vyskytují téměř všude na Zemi, v tropických deštných lesích mohou tvořit až 15 % celkové živočišné biomasy. Nejvíce jim totiž vyhovuje teplé, vlhké prostředí. Mravenci potřebují vysokou vlhkost vzduchu, ale nežijí ve vysloveně zamokřených místech. Zpravidla dokáží vydržet i ve vyšších teplotách nebo i několik hodin pod vodou. Obtížně snášejí sucho a chlad. V suchých oblastech musejí některé dělnice neustále donášet do mraveniště kapičky vody. Kvůli chladu jsou hnízda často zakládána pod kameny, protože ty se na slunci rychle ohřívají. Klasická kupovitá mraveniště jsou dokonalými stavbami; jejich jižní svah bývá mnohem mírnější, aby hnízdo co nejvíce tepla pohlcovalo a co nejméně ztrácelo. Jinak si mravenci budují hnízda také pod zemí, v dutinách stromů, někteří dokonce mezi listy stromů (\"Oecophylla sp.\").\n\nK roku 2009 bylo známo 12 520 mravenčích druhů. Podle odhadů se hmotnost všech mravenců na Zemi přibližně rovná hmotnosti všech lidí na Zemi.\n\nBěžný mravenec lesní se dožívá věku 7 až 10 let. Mravenčí královna některých druhů může žít déle než dvacet let, za tu dobu může zplodit až 150 milionů potomků.\n\nNovou kolonii zakládá mravenčí královna. Po opuštění hnízda provádějí mravenci svatební let, při němž jsou královny oplodněny samečky. Královna si uloží ejakulát samečka do orgánu na konci svého zadečku, tzv. spermatéky, a využívá pak samečkovy spermie po celý život. Mravenčí samečci několik dní na to hynou. Královna si najde vhodné místo k založení hnízda, postaví jednoduché mraveniště a vychová první generaci dělnic. Od toho okamžiku o získávání potravy a obranu kolonie dbají dělnice a královna se stará jen o kladení vajíček. Právě zakládání kolonie je nejriskantnější období v životě mraveniště a převážná část královen se v tomto období stane obětí predátorů nebo uhyne.\n\nKrálovna rozhoduje o pohlaví potomstva – z oplodněných vajíček se rodí dělnice, z neoplodněných samečci. Přitom se geny na potomstvo přenášejí haplodiploidně, takže dělnice nemají navzájem společných pouze 50 % genů (jak je běžné např. u savců), ale 75 % genů. Královna zároveň vylučuje sekret, který zabraňuje, aby se z larev vyvinuly nové královny; pokud chce zplodit nové královny, přestane sekret vylučovat. U některých druhů jsou i dělnice schopny snášet neoplodněná vajíčka,k čemuž se uchylují v případě, že královna zemře a kolonie je na pokraji zániku.\n\nNejdůležitějším komunikačním prvkem jsou mravenčí pachy, tedy feromony. Vedle toho někteří mravenci užívají také chuť (dávají ostatním jedincům ochutnat, co našli) a „cvrkot“ (stridulace), který bývá někdy vnímán přímo, jindy pouze z otřesů půdy. Zrak má u mravenců poměrně malý význam. V nejpropracovanějších strukturách jsou si mravenci schopni sdělit přibližně 10–20 „příkazů“.\n\nVýhodou orientace mravenců podle pachů je jednoduchost systému – mravencům stačí i malý mozeček k vytvoření obdivuhodné společenské struktury. Naopak slabinou této dovednosti je poměrně snadná napadnutelnost systému. V důsledku toho v každém mraveništi žije celá řada parazitů, kteří využívají toho, že dokáží napodobit mravenčí pach, ačkoliv jim jinak nejsou stavbou těla vůbec podobní. Za zmínku stojí, že velmi častými parazity mravenců jsou mravenci jiného druhu.\n\nKromě zmíněného parazitismu žijí mravenci i v pozitivní symbióze s celou řadou živočišných i rostlinných druhů. Někdy se jedná o obligátní symbiózu, na níž jsou jak mravenci, tak i druhý účastník, zcela existenčně závislí.\n\nZnámá je například jejich spolupráce s mšicemi, které mravenci chrání před nepřáteli nebo je přenášejí na vyhlédnutý strom a následně se živí jejich výměšky. Podobně spolupracují i s některými červci či larvami motýlů.\n\nZajímavý druh symbiózy si vytvořili mravenci rodu \"Atta\", kteří si v mraveništi pěstují houbu, kterou „krmí“ drobnými lístečky a houba je jejich hlavním zdrojem obživy. Nová mravenčí královna si při svatebním letu odnáší úlomek této houby s sebou, aby s ní mohla založit novou kolonii. Podobným způsobem někteří mravenci chrání strom, v jehož dutině žijí nebo jehož míza jim slouží jako potrava. Mravenci proto vyhubí všechny ostatní druhy rostlin v okolí stromu.\nJiným pozoruhodným typem symbiózy se vyznačují mravenci tkalci, kteří za pomoci larev (které jinak z vlákna spřádají kokon) vytvoří spletené hnízdo v koruně stromu.\n\nJak najde mravenec nejkratší cestu do mraveniště:\nMravenci některých druhů zachraňují po boji raněné a dokonce je ošetřují, čistí jim rány, aby se do nich nedostala infekce.\n\nMravenci jsou jedni z nejagresivnějších tvorů v živočišné říši, takže život kolonie provázejí neustálé výpady na cizí území a souboje s okolními koloniemi o potravu a teritorium. Některé druhy mravenců mají zvláštní kastu bojovníků, tvořenou zvláště velkými a silnými dělnicemi, které v době míru nevykonávají žádnou činnost a jen čekají, až jich bude třeba. Výsledkem boje je zpravidla jen vytlačení poražené kolonie z teritoria, ke skutečnému vyhlazení kolonie dochází jen výjimečně. O oddanosti jedinců celé kolonii svědčí i fakt, že staré dělnice vždy nastupují do souboje jako první, aby se obětovaly za další generaci.\n\nMezi hlavní zbraně mravenců patří kusadla a jed. Přitom však bylo zjištěno, že v soubojích nevítězí vždy nejpočetnější nebo nejjedovatější kolonie, ale kolonie s nejdokonalejším systémem komunikace a spolupráce. Mezi strategické triky patří např.\n\nMravenci obývají různá stanoviště a nevyhýbají se ani lidským obydlím. Nejčastějším a nejobtížnějším mravencem je v České republice mravenec faraon (\"Monomorium pharaonis\"). Jeho obtížnost spočívá především v přenášení chorob a v jeho všudypřítomnosti.\n\nTaké zahrádkáři nevidí mravence příliš rádi, neboť mravenci jsou ochránci mšic, které schraňují jak pod zemí tak na ovocných stromech. Není neobvyklé spatřit některé rostliny obestavěny hliněnými stavbičkami, ve kterých mravenci ukrývají své mšice. Jako ochranu před mravenci potírají zahrádkáři kmeny ovocných stromů lepem a vytvářejí tak ochranné lepové pásy.\n\nPřestože jsou mravenci člověku někdy nepříjemným společníkem, existují lidé, kteří mravence chovají ve zvláštních nádobách – formikáriích – podobně jako někteří myrmekologové.\n\nStudiem mravenců se zabývá myrmekologie, odborníci na tento blanokřídlý hmyz jsou myrmekologové.\n\nO popularizaci života hmyzu a obzvlášť mravenců se zasloužil spisovatel Ondřej Sekora sérií dětských knížek, jejichž hlavní postavou je Ferda Mravenec.\n\n\n\n"}
{"id": "64288", "url": "https://cs.wikipedia.org/wiki?curid=64288", "title": "2005 UA1 (planetka)", "text": "2005 UA1 (planetka)\n\n2005 UA je planetka patřící do Apollonovy skupiny. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze 19 dní během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevili 23. října 2005 kolem 07:42 světového času (UTC) na Steward Observatory Catalina Station, ležící 20 km severovýchodně od Tucsonu, AZ (USA), 0,68metrovým Schmidtovým dalekohledem vybaveným CCD kamerou v rámci programu Catalina Sky Survey astronomové E. J. Christensen a R. E. Hill. O tři dny dříve, 20. října 2005 v 23:03 UTC prolétla planetka rychlostí 14,90 km/s v minimální vzdálenosti 1,092 mil. km od středu Země.\n\nV minulosti, 2. července 1965, planetka prolétla ve vzdálenosti 0,7 až 4,8 mil. km od Marsu a 16. listopadu 1987 ve vzdálenosti přibližně 2,3 mil. km od planetky (4) Vesta. Než byla pak objevena přiblížila se na několik málo desítek milionů kilometrů v letech 1999 a 2002 k Zemi.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 206 tis. km. Nejbližší přiblížení k Zemi na vzdálenost 28,0 mil. km se očekává 5. června 2036. V tomto století dojde ještě k dalším přiblížením tohoto tělesa k Zemi, a to 2042, 2073 a 2076. Nebezpečnější přiblížení se očekává 19. října 2036 ; další problematické průlety se ještě čekají v létech 2048 a 2051, ale méně nebezpečná. I tak kumulativní pravděpodobnost srážky tohoto objektu se Zemí ve 21. století není příliš vysoká a byla vyčíslena na 7,8×10 (tj. 1:12 821 000). Na turínské škále je proto klasifikována stupněm 0, na palermské -7,46. Pokud by však ke kolizi došlo, činila by rychlost střetu tělesa se Zemí přibližně 18,43 km/s. Vzhledem k odhadovaným rozměrům by její kolize se Zemí nezpůsobila pravděpodobně žádné škody.\n\n"}
{"id": "64289", "url": "https://cs.wikipedia.org/wiki?curid=64289", "title": "Jaroslav Špaček", "text": "Jaroslav Špaček\n\nJaroslav Špaček (* 11. února 1974 Rokycany) je český hokejový trenér a bývalý hokejový obránce, od sezóny 2012/2013 asistent trenéra HC Škody Plzeň. V letech 2014–2018 působil také jako asistent trenéra české hokejové reprezentace.\n\nJeden z nejznámějších rokycanských odchovanců hrál v letech 1993–1997 v Plzni, následně přestoupil do švédského klubu Färjestad, přestože mu vedení domácího celku nabízelo stejné podmínky. V novém dresu výrazně přispěl k zisku mistrovského titulu. Sám příliš do NHL nespěchal, draftován byl týmem Florida Panthers až v roce 1998 jako 117. hráč v celkovém pořadí. Postupně hrál v týmech Florida Panthers, Chicago Blackhawks a Columbus Blue Jackets. Během výluky NHL v ročníku 2004/2005 se vrátil do Plzně, před play-off však přestoupil do Slavie Praha. Sezónu 2005/2006 zahájil v týmu Chicaga, v průběhu sezóny přestoupil do Edmontonu Oilers. S kanadským klubem sice postoupil do finálového boje o Stanleyův pohár, ale po skončení sezóny podepsal tříletou smlouvu s klubem Buffalo Sabres. Následně působil v Montrealu Canadiens, v sezóně 2011/2012 byl vyměněn do klubu Carolina Hurricanes. V dalším ročníku se již do zápasů nezapojil a v listopadu 2012 ukončil sportovní kariéru. V NHL (včetně play-off) odehrál 941 zápasů, ve kterých dal 86 gólů a připsal si 287 asistencí.\n\nOd sezóny 2012/2013 působí jako asistent trenéra v plzeňském klubu, přičemž ve finále play-off extraligy 2012/2013 se Zlínem se však kvůli nedostatku obránců sám zapojil do tří zápasů, takže se na zisku mistrovského titulu v tomto ročníku podílel jako hráč i jako trenér. V letech 2014–2015 byl asistentem trenéra Vladimíra Růžičky u české hokejové reprezentace. Na tentýž post si jej vybral i Růžičkův nástupce Vladimír Vůjtek.\n\nNa mistrovstvích světa v ledním hokeji v letech 1997 a 1998 nemohl startovat pouze kvůli zranění záprstní kůstky na levé noze, resp. kotníku, která utrpěl vždy před šampionátem.\n\nV roce 1998 získal čestné občanství města Rokycany.\n\n\n\nCelková bilance 118 utkání/8 branek\n\n"}
{"id": "64294", "url": "https://cs.wikipedia.org/wiki?curid=64294", "title": "Lola běží o život", "text": "Lola běží o život\n\nLola běží o život (německy \"Lola rennt\") je nekonvenční německý film režiséra Toma Tykwera z roku 1998, ve kterém se zkoumají paralelní světy a různé možnosti jednoho příběhu.\n\nManni má za úkol doručit špinavé peníze za prodej diamantů. Lola ho měla odvézt z místa prodeje mopedem, ale ten jí ukradli, když si šla koupit cigarety. Manni jel tedy metrem. Při kontrole revizory zapomněl na sedadle tašku s penězi, kterou brzy našel vandrák.\n\nManni telefonuje Lole, že musí do dvaceti minut sehnat sto tisíc marek, jinak zemře. A Lola běží, aby mu pomohla. Sledujeme tři různé varianty, jak děj může pokračovat.\n\nHerečka Monica Bleibtreu (ve filmu hraje slepou paní, která nechala Mannimu telefonní kartu) je matka Moritze Bleibtreue, který hraje Manniho.\n\nFilm získal na festivalech desítky ocenění a mnoho nominací v různých kategoriích. V roce 2000 získal sošku Český lev jako nejlepší zahraniční film.\n\n"}
{"id": "64307", "url": "https://cs.wikipedia.org/wiki?curid=64307", "title": "2005 UE1 (planetka)", "text": "2005 UE1 (planetka)\n\n2005 UE je planetka patřící do Atenovy skupiny. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze dva dny během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevili 24. října 2005 kolem 06:13 světového času (UTC) na Lincoln Laboratory Observatory jednometrovým dalekohledem s CCD kamerou v rámci programu LINEAR astronomové M. Bezpalko, L. Manguso, D. Torres, R. Kracke, A. Milner a H. Love. Dne 26. října 2005 v 05:21 UTC prolétla rychlostí 4,72 km/s v minimální vzdálenosti 763 tis. km od středu Země. \n\nV uplynulém půlstoletí se planetka třikrát přiblížila k Venuši, a to v létech 1958, 1977 a 1991, v posledním případě na pouhých 1,1 mil. km. Půl roku před objevem, 19. června 2005, minula Zemi ve vzdálenosti 27 mil. km. Pak se opět vzdálila, aby se na podzim téhož roku znovu k Zemi vrátila.\n\nZe znalosti současných elementů dráhy planetky vyplývá, že minimální vypočítaná vzdálenost mezi její dráhou a dráhou Země činí 266 tis. km. Nejbližší přiblížení k Zemi na vzdálenost 25,6 mil. km se očekává 28. října 2016. V tomto století dojde ještě k dalším přiblížením tohoto tělesa k Zemi, a to v letech 2021, 2032, 2043, 2049, dokonce dvakrát v roce 2060 a po jednom setkání v létech 2065, 2076, 2087 a 2092. Jednou do konce 21. století se setká s Venuší, kterou mine v vzdálenosti 3 mil. km. Přestože patří k blízkozemním planetkám, nemůže Zemi ohrozit.\n\n"}
{"id": "64312", "url": "https://cs.wikipedia.org/wiki?curid=64312", "title": "Mute Records", "text": "Mute Records\n\nMute Records je hudební vydavatelství, založené roku 1978 Danielem Millerem, které původně sloužilo k vydání jeho vlastního singlu „Warm Leatherette“ pod přezdívkou „The Normal“.\n\nMute Records bylo známé jako vydavatelství, které bylo ochotné uzavřít smlouvu s post-punkovými umělci, jako např. Fad Gadget (pseudonym Franka Toveye), Einstürzende Neubauten, Throbbing Gristle a Cabaret Voltaire. Když se na začátku osmdesátých let podařilo elektronické hudbě vyšplhat na první příčky ve Velké Británii, uzavřelo smlouvy i s takovými kapelami jako např. Depeche Mode a Erasure, které používaly nové technologie. Měly totiž šanci zcela změnit taneční hudbu na přelomu osmdesátých a devadesátých let.\n\nMute změnilo opět svoje zaměření, a to na moderní indie-rock. Navázalo tak spolupráci se skupinami jako je např. Sonic Youth.\n\nMute se stalo známým hlavně pro svoji dlouholetou spolupráci s Depeche Mode a Erasure, navzdory nedostatku toho, co by se za normálních okolností dalo nazvat kontraktem. Dalšími významnými umělci, kteří vydávají svou hudbu u Mute jsou Moby, Nick Cave a Laibach.\n\nMute Records bylo prvním britským vydavatelstvím, které mělo svou internetovou prezentaci (nazvanou „Mute Liberation Technologies“). Tato začala jako BBS, poté se z ní staly stránky telnetu a nakonec webové stránky. Několik let fungovaly různé verze zároveň, až nakonec byly ostatní zrušeny a zůstala pouze webová verze.\n\n10. května 2002 získala EMI Mute Records, prakticky tak rozšířila již existující licenční smlouvy, které mělo Mute s Virgin Records (které EMI vlastnila) již více než 15 let. Daniel Miller, výkonný ředitel, je odpovědný za všechny globální aktivity společnosti.\n\n"}
{"id": "64315", "url": "https://cs.wikipedia.org/wiki?curid=64315", "title": "Mike Oldfield", "text": "Mike Oldfield\n\nMichael Gordon „Mike“ Oldfield (* 15. května 1953, Reading) je britský multiinstrumentalista, skladatel a zpěvák. V jeho skladbách se snoubí styly rocku, New Age, etno, world music a klasické hudby. Mezi jeho nejznámější díla patří debutové album \"Tubular Bells\" (1973), písně „Moonlight Shadow“ z roku 1983 a „To France“ z roku 1984.\n\nRodiče Mika Oldfielda byli Maureen a Raymond Oldfieldovi, zdravotní sestra a doktor. Jeho starší sourozenci, sestra Sally a bratr Terry, jsou úspěšní hudebníci, kteří již vydali několik sólových alb a kteří se podíleli na některých albech svého mladšího bratra. Mike Oldfield navštěvoval nyní již zaniklou školu \"Presentation College\" v Readingu.\n\nOldfieldova hudební kariéra začala poměrně brzo v teenagerovském věku. Hrával na akustickou kytaru v místních folkových klubech. Jeho repertoár tvořily dvě patnáctimutové instrumentální skladby, které byly předchůdkyněmi jeho dlouhých kompozic ze 70. let. V tomto věku se stal členem „beatové skupiny“, která hrála hudbu ve stylu The Shadows. V roce 1967 Mike se svou sestrou Sally založili folkové duo The Sallyangie a po vystupování v místních klubech podepsali smlouvu s Transatlantic Records. Jejich jediné album, \"Children of the Sun\", bylo vydáno v roce 1968. Krátce poté se skupina rozpadla. Mike ale zformoval se svým bratrem Terrym další duo jménem Barefoot, které se klonilo k rockové hudbě a které také brzy zaniklo.\n\nV roce 1970 se Mike Oldfield stal členem skupiny The Whole Band zpěváka Kevina Ayerse, kde hrál na baskytaru. V této kapele také působil klávesista a hudební skladatel David Bedford, který se s Oldfieldem rychle spřátelil a který jej podporoval v tvorbě rané verze \"Tubular Bells\". Bedford také později upravil a dirigoval orchestrální verze \"Tubular Bells\" a \"Hergest Ridge\", prvních dvou Oldfieldových alb. Oldfield nahrál s Ayersem a jeho kapelou dvě alba, \"Whatevershebringswesing\" a \"Shooting at the Moon\".\n\nZatímco Oldfield nahrál demo verzi \"Tubular Bells\", pokusil se přesvědčit někoho v hudebním průmyslu, aby jeho projekt podpořil. Všechny oslovené společnosti ho však odmítly s tím, že jeho hudba je neprodejná. Nicméně v roce 1972 se Oldfield setkal s mladým Richardem Bransonem, který právě zakládal nové hudební vydavatelství Virgin Records. Po přehrání dema producentům Tomu Newmanovi a Simonu Heyworthovi začal Oldfield na podzim 1972 nahrávat definitivní verzi alba \"Tubular Bells\".\n\nDebutové album \"Tubular Bells\" se stalo Oldfieldovým nejslavnějším dílem. Tato instrumentální kompozice byla nahrána na přelomu let 1972 a 1973 a vydána 25. května 1973 jako první album nového Bransonova vydavatelství Virgin Records. Album zcela zbořilo klasické hudební schéma, sám Oldfield na něm hraje na více jak 20 odlišných nástrojů pomocí vícestopého nahrávacího zařízení v Bransonově studiu The Manor. V \"Tubular Bells\" se také střídá mnoho hudebních stylů a žánrů. Album se rychle dostalo do britského žebříčku Top 10 v prodejnosti hudebních alb a strávilo tam celkem 278 týdnů. V Británii se ho prodalo 2 575 000 kusů a tak se dostalo na 28. místo v žebříčku nejlépe prodávaných alb ve Spojeném království. V USA se \"Tubular Bells\" dostalo pozornosti především díky filmu \"Vymítač ďábla\" (anglicky \"The Exorcist\") z téhož roku, ve kterém byla použita hudba z první části tohoto alba. Na podzim 1974 pak následovalo druhé Oldfieldovo album \"Hergest Ridge\", které se na první místo britské Top 10 dostalo na tři týdny a pak bylo sesazeno \"Tubular Bells\". Ačkoliv bylo \"Hergest Ridge\" vydáno více jak rok po \"Tubular Bells\", vrcholu v Top 10 dosáhlo jako první. Kromě \"Vymítače ďábla\" bylo \"Tubular Bells\" společně s další Oldfieldovou hudbou z následujících alb použito roku 1979 v dokumentárním filmu \"The Space Movie\" od Virginu, který oslavoval 10. výročí prvního přistání lidí na Měsíci.\n\nStejně jako \"Tubular Bells\" je \"Hergest Ridge\" instrumentální kus složený ze dvou částí, který tentokrát evokuje scény z oblíbené Oldfieldovy krajiny Herefordshire. \"Hergest Ridge\" pak v roce 1975 následovala alba \"The Orchestral Tubular Bells\" (orchestrální verze upravená Davidem Bedfordem) a jedno z první alb world music, \"Ommadawn\". O tři roky později Oldfield vydal své další dílo, \"Incantations\", na kterém zní vokály Sally Oldfieldové, Maddy Priorové a dívčího sboru z londýnské \"Queen's College\".\n\nV roce 1975 obdržel Oldfield cenu Grammy za nejlepší instrumentální kompozici (\"Tubular Bells – Theme from The Exorcist\"). Roku 1979 nahrál znělku „Blue Peter“ pro dětskou televizní show vysílanou na BBC. Byla používána 10 let.\n\nBěhem natáčení alba \"Incantations\" absolvoval Oldfield kontroverzní terapii na posílení osobní sebedůvěry známou jako Exegesis. Jejím výsledkem zřejmě bylo první Oldfieldovo turné v roce 1979, na kterém spolu s mnoha dalšími přizvanými hudebníky propagoval své nejnovější album. Dokladem toho je první (a dosud také poslední) Oldfieldovo živé album \"Exposed\" vydané téhož roku.\n\nNa začátku 80. let se Oldfield začal přiklánět k „středněproudé“, mainstreamové pop music. Začalo to alby \"Platinum\" a \"QE2\" s kratšími instrumentálními skladbami. Brzy poté začal psát písničky, ve kterých zpívali různí interpreti a které jsou charakteristické Oldfieldovými kytarovými sóly. Nejznámější z nich je „Moonlight Shadow“, hit z roku 1983 s Maggie Reillyovou jakožto zpěvačkou. Tato píseň byla převzata i mnoha jinými hudebníky, včetně Aselin Debisonové (kanadské folkové zpěvačky) nebo DJ Mystic (elektronická hudba/techno).\n\nO rok později Oldfield napsal hudbu k filmu Rolanda Joffého \"Vražedná pole\" (anglicky \"The Killing Fields\"), ke kterému vydal také stejnojmenný soundtrack. K \"Islands\", vlastnímu albu z roku 1987, natočil Oldfield videoalbum, které zahrnuje videoklipy k většině skladeb na albu. \"Islands\" pokračovalo ve stylu, který u Oldfieldových alb začal již v roce 1982, totiž jednu stranu LP desky zabírá instrumentální kompozice, druhou pak několik rockových či popových písní. Z tohoto alba pochází také hitové písničky „Islands“ (zpěv Bonnie Tylerová) a „Magic Touch“ (zpěv Jim Price nebo, na americké verzi alba, Max Bacon).\n\nAlbum \"Earth Moving\" bylo vydáno v červenci 1989 a bylo prvním (a také posledním) Oldfieldovým albem, kde obě strany LP desky zabíraly rockové či popové písně bez jakékoliv instrumentální skladby. Několik písniček z \"Earth Moving\" bylo vydáno jako singly. V této době se také zvyšovalo napětí mezi Oldfieldem a jeho vydavatelem Virgin Records. To totiž údajně odmítlo vydat instrumentální album zamýšlené jako \"Tubular Bells 2\". Oldfieldovou rebelující odpovědí byl \"Amarok\", hodinu trvající dílo zahrnující mnoho velmi rychle se střídajících témat, nepředvídatelnými hluky a skrytou zprávou v morseovce, ve které přímo urážel Richarda Bransona. Ačkoliv je \"Amarok\" mnohými fanoušky považován za Oldfieldovo vrcholné dílo, žádného komerčního úspěchu nedosáhl. Rozloučením s Virginem se stalo následující album \"Heaven's Open\", ve kterém Oldfield pokračoval ve skrytých výpadech proti Bransonovi. Zajímavostí tohoto alba je také skutečnost, že veškeré hlavní vokály nazpíval Oldfield sám, což se v jeho díle stalo poprvé a naposled.\n\nPrvním albem, které Oldfield nahrál a vydal u nového vydavatelství, ke kterému přešel, bylo \"Tubular Bells II\", od původního \"Tubular Bells\" odlišná instrumentální kompozice, ale zároveň z původních „zvonů“ vycházející. TB II mělo živou premiéru na hradě ve skotském Edinburghu. Po tomto titulu Oldfield pokračoval ve skládání hudby v nových hudebních stylech. Roku 1994 vydal \"The Songs of Distant Earth\", album ve stylu New Age koncipované jako „soundtrack“ ke stejnojmenné knize A. C. Clarka (česky \"Zpěv vzdálené Země\"). Téhož roku byl po Oldfieldovi pojmenován asteroid 5656 Oldfield.\n\nOldfield dále pokračoval v nových hudebních stylech, když nahrál \"Voyager\", album ovlivněné keltskou hudbou. V roce 1998 vydal třetí „zvony“ – \"Tubular Bells III\", tentokrát ve stylu taneční hudby ze španělské Ibizy, kam se přestěhoval. Toto album bylo stále inspirováno tématy původních \"Tubular Bells\", ale odlišovalo se absencí projektu dvou částí kompozice.\n\nBěhem roku 1999 vydal Oldfield dvě alba. První, \"Guitars\", je čistě instrumentální album nahrané pouze za pomocí kytar (včetně „bicích“ nástrojů). Druhé album nese název \"The Millennium Bell\" a sestává z mnoha zcela rozdílných stylů hudby, které mají reprezentovat rozdílné historické epochy uplynulých 2000 let. Část alba byla živě představena během koncertu v Berlíně, který se konal během silvestrovských oslav roku 1999.\n\nDalším Oldfieldovým projektem se stalo \"MusicVR\", které kombinovalo hudbu s počítačovou hrou na bázi virtuální reality. Jeho částí bylo také album \"Tr3s Lunas\", které se prodávalo jako dvojCD. Na prvním disku bylo hudební album, na druhém pak počítačová hra.\n\nV roce 2003 vydal Oldfield album \"Tubular Bells 2003\", zcela novou nahrávku původního \"Tubular Bells\" při 30. výročí jeho vydání. Verze 2003, ve které byly „opraveny chyby a nedokonalosti“ z původní nahrávky zaviněné nezkušeností a také technickými možnostmi tehdejších nahrávacích studií, byla vydána nejen na CD, ale i na DVD jako DVD-Audio.\n\nV roce 2004 zprovoznil Oldfield svůj další virtuální projekt. \"Maestro\" v sobě zahrnovalo jak hudbu z \"Tubular Bells 2003\", tak i několik dalších chill-outových skladeb. Hra je volně dostupná na Oldfieldových stránkách.\n\nO rok později vydal Oldfield u Mercury Records dvojalbum \"Light + Shade\". Dva disky hudby obsahují skladby kontrastující nálady, jeden hudbu relaxující („Light“), druhý více rozmrzelou a podrážděnou („Shade“). Disk „Light“ obsahuje také několik vybraných skladeb z alba ve formátu U-MYX, který umožňuje posluchačům vytvořit si vlastní remix.\n\nNa konci roku 2006 se Oldfield zúčastnil německého turné \"Nokia Night of the Proms\", na kterém vystupoval jako jeden z mnoha účastníků. Turné čítalo celkem 18 koncertů. V květnu 2007 byla u Virgin Books vydána Oldfieldova autobiografie s názvem \"Changeling\". V českém překladu vyšla tato kniha na podzim 2008 s názvem \"Z jiného světa\".\n\nAlbum \"Music of the Spheres\" vydal Oldfield v březnu 2008, jednalo se o jeho premiéru s klasickou hudbou a orchestrem (nelze počítat \"The Orchestral Tubular Bells\", neboť to bylo pro orchestr upraveno dodatečně Davidem Bedfordem). Roku 2013 vydal ve spolupráci s elektronickým duem York remixovou desku \"Tubular Beats\", která přináší velké množství syntetických zvuků a hostování zpěvačky Tarji Turunen. Následující rok vyšlo rockové album \"Man on the Rocks\", kde post zpěváka obsadil Luke Spiller.\n\nV následujících letech se vrátil ke svým kořenům a v roce 2017 vydal album \"Return to Ommadawn\". Zároveň oznámil, že pracuje na čtvrtém dílu \"Tubular Bells\".\n\nMike Oldfield a jeho sourozenci byli vychováni v římskokatolické víře, což bylo náboženství jejich matky Maureen. Na konci 70. let se Oldfield oženil s Dianou D'Aubignyovou, sestrou z programu Exegis. Toto manželství ale trvalo pouze několik týdnů.\n\nMike Oldfield má celkem sedm dětí. Tři děti se narodily na začátku 80. let Sally Cooperové (dcera Molly, synové Dougal a Luke), další dvě (narodily se na konci 80. let) má s Anitou Hegerlandovou (dcera Greta, syn Noah). Na začátku 21. století se Oldfield oženil s Fanny Vandekerckhoveovou, se kterou se seznámil během pobytu na Ibize. Jejich dva synové se jmenují Jake a Eugene.\n\nOldfield je motocyklový fanoušek, vlastní pět motorek.\n\nV roce 1999 prodal Oldfield svou vilu na ostrově Ibiza hudebníkovi Noelu Gallagherovi za 2,5 milionů liber.\n\nV roce 2007 se Oldfield přestěhoval z anglického Gloucestershiru do španělské Palmy de Mallorca, protože Británie silně omezila kouření na veřejnosti. Mike Oldfield ale už dříve žil mimo Spojené království (např. v Los Angeles a na Ibize v 90. letech nebo ve Švýcarsku v polovině 80. let kvůli daním). V současnosti vlastní Oldfield ještě dům v Monaku. V roce 2009 se Oldfield rozhodl přestěhovat na Bahamy a dům na Mallorce prodat.\n\n\nPrvní turné uspořádal Oldfield až v roce 1979 (na tomto turné byl nahrán záznam, který byl později vydán jako živé album \"Exposed\"). Další série koncertů následovaly v první polovině 80. let (každý rok až do roku 1984 včetně). Následující turné již bylo menšího rozsahu a konalo se v roce 1993 při příležitosti vydání desky \"Tubular Bells II\" a 20. výročí alba \"Tubular Bells\". Zatím poslední „klasické“ turné absolvoval Oldfield v roce 1999. Na přelomu let 2006 a 2007 se také účastnil koncertů Night of the Proms, kde byl pouze jedním z účastníků a jeho vystoupení tak trvalo přibližně 30 minut.\n\n\nV Česku hrál Mike Oldfield jednou, stalo se tak 24. července 1999 v Praze v rámci turné \"Live Then & Now\".\n\nZajímavé koncerty mimo turné:\n\nMike Oldfield je multiinstrumentalista, i když on sám se označuje především za kytaristu.\n\nBěhem let používal Oldfield mnoho kytar, některé z nich jsou zmíněny níže:\n\nMike Oldfield používá od začátku 90. let také kytarové syntezátory.\n\n\n"}
{"id": "64316", "url": "https://cs.wikipedia.org/wiki?curid=64316", "title": "Bruce Sterling", "text": "Bruce Sterling\n\nMichael Bruce Sterling (* 14. dubna 1954, Brownsville, Texas, USA) je americký spisovatel science fiction, jeden ze zakladatelů kyberpunku. Je proslulý svými romány a důležitou prací na sbírce \"Mirrorshades\" (česky \"Zrcadlovky,\" Laser-books, Plzeň 2000), která definovala kyberpunk jako samostatný žánr.\n\nSpolu s Williamem Gibsonem, Rudy Ruckerem, Johnem Shirleym, Lewisem Shinerem a Pat Cadiganovou je považován za zakladatele pesimistického a zahořklého směru sci-fi jménem kyberpunk, který se poprvé objevil na počátku 80. let. Společně s W. Gibsonem napsal později román \"The Difference Engine\" (česky \"Mašina zázraků,\" Návrat 1999), v němž proslavili steampunk.\n\nJeho prvotina \"Involution Ocean\" (česky \"Oceán prachu,\" Winston Smith, Praha 1993) pojednává o světě jménem Nulakva, na němž se veškerá atmosféra drží v jediném, několik kilometrů hlubokém kráteru. Příběh popisuje loď plavící se po oceánu prachu na jeho dně, jejíž posádka loví stvoření, označovaná jako prašné velryby, která žijí pod hladinou.\n\nOd konce 70. let psal Sterling sérii povídek, odehrávajících se ve vesmíru Tvárných/Mechanistů: Sluneční soustava je kolonizovaná, dvě největší frakce spolu vedou válku. Mechanisté hojně využívají technologie založené na výpočetní technice, Tvární ve velkém měřítku praktikují genetické inženýrství. Situace se komplikuje následným kontaktem s cizími civilizacemi. Lidstvo se nakonec rozdělí na mnoho poddruhů, z mnoha náznaků se můžeme domnívat, že velké množství z nich patrně Galaxii úplně opustí. Z tohoto světa taktéž pochází jeho patrně nejslavnější román \"Schismatrix,\" popisující životní dráhu Abelarda Lindsaye. Tento diplomat Tvárných je přinucen opustit svůj domov a stát se vyvržencem. Sledujeme vítězství a prohry tohoto zdatného manipulátora, konfrontovaného se Sterlingovým složitým světem. Povídky o Tvárných/Mechanistech lze nalézt ve sbírce \"Crystal Express\" a společně s románem \"Schismatrix\" jako součást knihy \"Schismatrix Plus\" (česky \"Schismatrix plus,\" Laser-books 2006).\n\nPůsobí jako editor fanouškovských periodik a jeho komentáře k aktuálnímu dění se pravidelně objevují na internetu.\n\nRoku 2003 byl jmenován profesorem na European Graduate School, kde vyučuje letní intenzivní kurzy na téma média a design.\n\n\n"}
{"id": "64317", "url": "https://cs.wikipedia.org/wiki?curid=64317", "title": "Maxmilián II. Emanuel", "text": "Maxmilián II. Emanuel\n\nMaximilián II. Maria Emanuel Kajetán (11. července 1662, Mnichov – 26. února 1726, tamtéž), známý též jako \"Modrý kurfiřt\", byl vévodou a kurfiřtem bavorským z rodu Wittelsbachů, místodržícím Španělského Nizozemí (1692–1706) a jedním z uznávaných vojevůdců své doby.\n\nByl synem bavorského kurfiřta Ferdinanda Marii a savojské princezny Jindřišky Adléty. Jeho otec zemřel již roku 1679 a Maxmilián Emanuel se tak ujal vlády v Bavorsku ještě jako mladík. Již o čtyři roky později se jako spojenec Habsburků angažoval ve válkách s Osmanskou říší (statečnost při dobývání Bělehradu v roce 1688 mu vynesla přezdívku \"Modrý kurfiřt\" podle oblíbené barvy jeho uniformy) a od roku 1692 zastával post guvernéra Španělského Nizozemí.\n\nZ habsburského rodu pocházela i jeho první manželka Marie Antonie, dcera císaře Leopolda I., která mu v sedmiletém svazku porodila tři syny. První zemřel tři dny po porodu, druhý se narodil mrtvý a teprve třetí, Josef Ferdinand (1692-99), překonal úskalí nejútlejšího věku. Chlapec byl předurčen stát se španělským králem po svém bezdětném prastrýci Karlovi II. a jeho smrt měla za následek vypuknutí dlouholetého devastujícího konfliktu – válek o španělské dědictví (1701–1714).\n\nMaxmiliánovy nezkrotné mocenské ambice jej v těchto válkách přivedly do tábora habsburských protivníků, vedeného Francií. Po bitvě u Höchstädtu (1704), v níž byla bavorsko-francouzská vojska poražena britsko-holandsko-habsburskou koalicí, přišel o Bavorsko a tento stav byl potvrzen poté, co jej vévoda z Marlborough rozdrtil v bitvě u Ramillies (1706), pročež Britové s Holanďany obsadili i Španělské Nizozemí. Maxmilián Emanuel uprchl nejdříve do Bruselu a pak do Francie. Císař Josef I. vynesl v roce 1706 nad tímto Wittelsbachem říšskou klatbu a Bavorsko se dostalo pod císařskou správu. Faktickou vládu v Bavorsku získal Maxmilián II. Emanuel zpět až v roce 1714, kdy se také usmířil s Habsburky. Životní sen Maxmiliána II. Emanuela – povýšení Bavorska na království – se mu nepodařilo realizovat.\n\nMaxmiliánovým nástupcem se stal syn z jeho druhého manželství s Terezou Kunhutou Sobieskou (dcerou polského krále Jana III.) Karel Albrecht, budoucí císař římský a na krátkou dobu i (proti-)král český.\n"}
{"id": "64324", "url": "https://cs.wikipedia.org/wiki?curid=64324", "title": "Signalista", "text": "Signalista\n\nSignalista je (podle sovětského vzoru) označení zaměstnance na železnici, který na pokyn výpravčího nebo osoby řídící posun přestavuje výhybky a výkolejky, které jsou umístěny v obvodu příslušného stavědla. Obecně spadá pod původní označení „výhybkář“. Na stavědle je umístěn výhybkářský stavědlový přístroj, který je závislý na řídícím stavědlovém přístroji, umístěném v dopravní kanceláři výpravčího. Prostřednictvím výhybkářského přístroje signalista ovládá výhybky a výkolejky a většinou i seřaďovací a hlavní návěstidla (příp. jejich předvěsti).\nPojem profese signalista se používá zpravidla na Elektromechanickém zabezpečovacím zařízení v dopravnách se složitějšími dopravními poměry, či většími vzdálenostmi mezi obslužnými pracovišti, jeho pracoviště se nazývá stavědlo a je označen arabskou číslicí v pořadí od začátku trati ke konci, u ostatních výhybkářů se nazývá stanovištěm a to je označeno římskou číslicí podle stejných pravidel. \nHlavní návěstidla smí signalista obsluhovat jen z příkazu výpravčího, a proto jsou zabezpečovacím zařízením držena v poloze stůj, dokud výpravčí obsluhou řídícího přístroje nenařídí postavení vlakové cesty a příslušné hlavní návěstidlo signalistovi neuvolní. Není-li postavena vlaková cesta, může signalista všechny výhybky a výkolejky volně přestavovat.\n"}
{"id": "64326", "url": "https://cs.wikipedia.org/wiki?curid=64326", "title": "Pramen", "text": "Pramen\n\nPramen je soustředěný přirozený vývěr podzemní vody na zemský povrch. Prameny se podle způsobu vývěru dělí na sestupné, výstupné a přelivné. Za příznivých hydrogeologických podmínek se od pramene vytvoří vodní tok, který odvádí vyvěrající vodu dále do vodní sítě. Jiným zdrojem vody je prosak, kde voda v místě nevyvěrá, ale pouze prosakuje. Pokud se na jednom místě vyskytuje více pramenů z téhož podzemního zdroje, označuje se místo jako prameniště.\n\nNěkteré prameny vyvěrají přímo do vodního toku, jezera, moře, označují se jako utajené prameny. Z některého pramene se může stát utajený pramen i lidskou činností (vyvěrá na dně rybníka).\n\nV České republice je pozorovací síť pramenů. U pozorovaných pramenů se měří vydatnost, teplota a pH. Jednotkou vydatnosti pramenů je l·s, při velkých vydatnostech m·s. K měření vydatnosti pramenů se používají objemové a hydraulické metody. Objemové měření vydatnosti je přímé, voda je zachycována do měrných nádob. Hydraulické metody jsou postaveny na základě hydraulických rovnic a empirických vztahů.\n\n\n\nV minulosti byly prameny často předmětem lidové úcty; v západním světě byly v pohanských dobách často spojeny s různými bohy, v dobách křesťanských pak bývaly některé prameny zasvěceny svatým a byly považovány za léčivé.\n\nPro prameny doopravdy „na počátku toku“ se též vžil výraz studánka. V případě, že voda ze zdroje byla pitná, stavěly se nad zdrojem různé stříšky, aby se omezil dopad nečistot do vody.\n\n\n"}
{"id": "64330", "url": "https://cs.wikipedia.org/wiki?curid=64330", "title": "Sarah Michelle Gellar", "text": "Sarah Michelle Gellar\n\nSarah Michelle Gellar, provdaná jako Sarah Michelle Prinze (* 14. dubna 1977 New York, USA) je americká herečka, která se proslavila především svou rolí v televizním seriálu \"Buffy, přemožitelka upírů\". Mezi její nejznámější filmy patří \"Tajemství loňského léta\" (1997), \"Velmi nebezpečné známosti\" (1999), \"Scooby-Doo\" (2002), \"\" (2004).\n\nNarodila se v New Yorku židovským americkým rodičům Arthurovi a Rosellen. Po rozvodu rodičů v roce 1984 byla vychovávána jen matkou. Odmítá přiznat jakoukoliv spojitost se svým otcem a říká: „To, že daruješ sperma, z tebe ještě nedělá otce“. Její otec Arthur zemřel 9. října 2001 na rakovinu. Při slavném vystoupení 20. června 2002 ji Howard Stern vyzpovídal na téma jejího náboženství i jejího vztahu k otci, což způsobilo její rozzlobenou a obrannou reakci.\n\nPři natáčení filmu \"Tajemství loňského léta\" se seznámila se svým budoucím manželem Freddiem Prinzem Jr., ale chodit spolu začali až o tři roky později. V dubnu 2001 se zasnoubili a 1. září 2002 se vzali. V roce 2007 při pátém výročí svatby si změnila jméno na Sarah Michelle Prinze. Dne 19. září 2009 se manželům narodila dcera Charlotte Grace Prinze a v září 2012 se jim narodil také syn Rocky James Prinze. \n\nJiž od dětství se přátelí s Mellissou Joan Hartovou, která se proslavila seriálem \"Sabrina – mladá čarodějnice\".\n\nSvoji hereckou kariéru zahájila již ve čtyřech letech. Zahrála si v televizním filmu \"An Invasion of Privacy\" 1983. V následujících letech se objevila v několika menších rolích. Zlom nastal v roce 1993, kdy získala roli Kendall Hartové v televizním seriálu \"All my children\", kde působila dva a půl roku. Za roli získala Cenu Emmy.\n\nV roce 1996 obdržela hlavní úlohu v seriálu \"Buffy, přemožitelka upírů\" (anglicky \"Buffy the Vampire Slayer\") režírovaném Jossem Whedonem. Ztvárnila zde dívku zatíženou odpovědností bojovat proti množství mystických nepřátel, zejména upírů. Původně se natočilo 13 dílů, ale protože měl seriál u diváků velký ohlas, natočilo se nakonec 7 řad se 144 díly. Díky bojovým scénám v seriálu se naučila Tae Kwon Do a Kickbox. Tento seriál odstartoval její další kariéru.\n\nV roce 1997 získala vedlejší role v thrilleru \"Tajemství loňského léta\" a v hororu \"Vřískot 2\" po boku Davida Arquetta, Courteney Cox a Neve Campbellové. O dva roky později si zahrála v romantické komedii \"Neodolatelná\" a v romantickém dramatu \"Velmi nebezpečné známosti\", kde se objevila po boku Ryana Phillippa, Reese Witherspoonové a Selmy Blairové.\n\nSe svým manželem Freddiem si také zahrála v rodinných komediích \"Scooby-Doo\" (2002) a \"\" (2004). Poté se objevila v hororu \"Nenávist\" (2004), v jeho pokračování \"Nenávist 2\" (2006), thrilleru \"Noční můra\" (2006), dramatu \"Apokalypsa\" (2006) a romantické komedii \"Holka z předměstí\" (2007) po boku Aleca Baldwina. V roce 2009 natočila filmy \"Possession\" a \"Veronica Decides to Die\". V roce 2011 ztvárnila roli dvojčat Siobhan a Bridget v seriálu \"Nebezpečná identita\", který se vysílal na americké stanici CW. Tento seriál se pouze dočkal jedné řady. Avšak na začátku roku 2013 projevila zájem o hraní v sitcomu. Nakonec dostala roli v sitcomu stanice CBS \"The Crazy Ones\", kde hraje dceru Robina Williamse.\n\n"}
{"id": "64336", "url": "https://cs.wikipedia.org/wiki?curid=64336", "title": "Absurdní drama", "text": "Absurdní drama\n\nAbsurdní drama (z lat. \"absurdus\" nesmyslný, sluchu nepříjemný) je směr avantgardního divadla, projevující se zejména od 50. let 20. století.\n\nAbsurdní drama zobrazuje skutečnost jako nesmyslnou. Vyjadřuje pocity bezmoci osamoceného člověka a ztrátu schopnosti dorozumění s ostatními lidmi. Ukazuje člověka, jenž je ohrožen mechanismy moderní civilizace, kterou sám stvořil.\n\nCharakteristické je odstranění souvislého děje, opomíjení charakteristiky postav, deformace a devalvace jazyka, který ztrácí svou dorozumívací funkci. Dialog sice umožňuje komunikaci, ale prázdnota frází a plané tlachání znemožňují dorozumění.\n\nHry jsou laděny tragicky nebo tragikomicky. Časté jsou groteskní prvky a černý humor.\n\n\n\n"}
{"id": "64355", "url": "https://cs.wikipedia.org/wiki?curid=64355", "title": "Evropská banka pro obnovu a rozvoj", "text": "Evropská banka pro obnovu a rozvoj\n\nEvropská banka pro obnovu a rozvoj (anglicky: \"European Bank for Reconstruction and Development - EBRD\") byla založena v roce 1991 a sídlí v Londýně. Pomáhá zemím střední, východní a jihovýchodní Evropy, blízkého Východu, severní Afriky, Kavkazu a střední Asie při budování tržního hospodářství a demokratického prostředí. Cílem finanční pomoci je celkem 38 zemí (včetně Palestiny). Akcionáři banky je 66 zemí, Evropské společenství a Evropská investiční banka. Největším akcionářem jsou Spojené státy (desetiprocentní podíl), následují Velká Británie, Japonsko, Itálie, Německo a Francie, každá země s podílem přibližně 8,5 %. Těchto šest zemí tedy představuje nadpoloviční podíl akcií. Česká republika má podíl 0,85 %. \n\nInvestice, které banka poskytuje obvykle společně s dalšími soukromými investory, jdou ze zhruba 70 % do soukromého sektoru a 30 % jde do sektoru veřejného. Půjčky a investice jdou na rozvoj soukromého podnikání, privatizaci či restrukturalizaci státních firem či na podporu komunálních služeb.\n\nBanka byla založena v roce 1991 podepsáním zakládající listiny. Československo bylo jednou ze zakládajících zemí. Banka se poprvé stala známější v roce 1993, když se objevily zprávy, že na vybavení sídla v Londýně banka utratila dvakrát více, než rozdělila na půjčkách do zemí střední a východní Evropy. Zvláště diskutovaná pak byla výměna běžného mramoru, kterým jsou obloženy stěny interiéru banky, za mnohem dražší kararský mramor. Tato výměna stála více než milion dolarů.\n\nOd září 2010 do roku 2012 byl viceprezidentem banky bývalý český premiér Jan Fischer.\n\n\nNejvyšším orgánem banky je Rada guvernérů, v níž má každá členská země jednoho guvernéra, obvykle je to ministr financí. Rada guvernérů se schází jednou ročně. Většinu svých pravomocí deleguje na Radu ředitelů, která je odpovědná za schvalování půjček a investic a také vnitřní politiky banky. Rada guvernérů také volí prezidenta EBRD, který je jejím statutárním zástupcem a pod dohledem Rady ředitelů ji řídí.\n\n"}
{"id": "64369", "url": "https://cs.wikipedia.org/wiki?curid=64369", "title": "2005 XA8 (planetka)", "text": "2005 XA8 (planetka)\n\n2005 XA je planetka patřící do Apollonovy skupiny. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována jen 12 dní během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevili 6. prosince 2005 kolem 07:40 světového času (UTC) na Lincoln Laboratory Observatory jednometrovým dalekohledem s CCD kamerou v rámci programu LINEAR astronomové M. Bezpalko, L. Manguso, D. Torres, R. Kracke, A. Milner a H. Love. Necelý den před tím, 5. prosince 2005 v 11:12 UTC, prolétla rychlostí 12,22 km/s v minimální vzdálenosti 224 tis. km od středu Země. \n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 214 tis. km. Nejbližší přiblížení k Zemi na vzdálenost 10,9 mil. km se očekává 17. července 2022. V tomto století dojde ještě k dalším bezproblémovým přiblížením tohoto tělesa k Zemi, a to 2032, 2044 a 2054. V roce 2091 má prolétnout kolem Marsu ve vzdálenosti přibližně 7,4 mil. km. \n\nOd roku 2063 se však téměř každý rok bude značně přibližovat k Zemi vždy počátkem prosince. Největší nebezpečí bude hrozit 5. prosince 2076. Přesto kumulativní pravděpodobnost srážky se Zemí v průběhu 21. století není příliš vysoká a byla vyčíslena americkým střediskem pro sledování PHA na 7,9×10 (tj. 1:13 000). Období blízkých průletů má skončit v prosinci 2086. Na turínské škále je proto klasifikována stupněm 0, na palermské −4,55. \n\nPodle analýz italského střediska pro sledování nebezpečných planetek je však americkými odborníky vypočítaná hodnota pravděpodobnosti kolize značně nadhodnocená. Pokud by však ke srážce přesto došlo, činila by rychlost střetu tělesa se Zemí přibližně 16,43 km/s. Vzhledem k odhadovaným rozměrům by její kolize se Zemí způsobila menší škody.\n\n"}
{"id": "64370", "url": "https://cs.wikipedia.org/wiki?curid=64370", "title": "Vanilka", "text": "Vanilka\n\nVanilka je aromatické koření původem z Mexika používané zejména při přípravě některých sladkých jídel, pochutin a nápojů. Jedná se o fermentovanou tobolku (nesprávně lusk) některých druhů orchidejí rodu vanilovník (\"Vanilla\").\n\nToto koření znali již původní obyvatelé jihovýchodního Mexika, Toltékové a Aztékové, kteří ji nazývali \"tlilxochitl\" (\"černý lusk\"). Používali ji nejen jako přísadu při přípravě do nápojů z kakaových bobů a placek, ale i jako léčivý prostředek a tonikum, především k povzbuzení srdeční činnosti a k celkovému vzpružení organismu.\n\nDo Evropy bylo toto koření poprvé dovezeno v první polovině 16. století, pravděpodobně v roce 1520 nebo 1521 a stalo se velmi žádaným. Vzhledem k tomu, že původní druh vanilovník plocholistý (\"Vanilla planifolia\") byl endemický v jihovýchodním Mexiku a byl vázán na opylování včelami rodu \"Melipona\", žijícími pouze v této oblasti, a některými druhy kolibříků a protože se nepodařilo zajistit opylování jinými způsoby či introdukovat jeho přirozené opylovače do jiných tropických kolonií, bylo až do poloviny 19. století výhradním producentem Mexiko a až do jeho osamostatnění měli tedy Španělé na vanilku celosvětový monopol.\n\nTeprve objev metody umělého opylování v roce 1841, umožňujícího tvorbu plodů vanilovníku (podrobnosti viz popis rostliny), dovolilo rozšířit jeho zemědělské pěstování i do jiných kolonií, především do francouzských (ostrovy Madagaskar, Réunion a Komory v Indickém oceánu a Francouzská Polynésie, především ostrov Tahiti v Tichém oceánu a Guadeloupe v Malých Antilách), též britských (na Ceylon, nyní Srí Lanku, na Bahamy, do Zanzibaru a na Seychely) a do holandských (do nynější Indonésie, především na ostrov Jávu) i do západní části rovníkové Afriky.\n\nNejdůležitější obsahovou látkou vanilky je aromatický fenolický aldehyd vanilin, který je odpovědný za příjemnou vůni a sladkou chuť tohoto koření. Vzhledem k vysoké ceně přírodního koření je vyráběn jako náhrada také synteticky, je však proti přírodnímu aromatu, které obsahuje mnoho desítek dalších organických látek, méně lahodný a má ostřejší chuť. V Československu byl proto v polovině 20. století vyvinut a patentován jako vhodnější náhražka jeho derivát etylvanilin.\n\nJako koření se používají nezralé fermentované tobolky, nazývané v obchodní terminologii obvykle „lusky“ nebo „vanilkové tyčinky“, následujících druhů orchidejí z rodu \"Vanilla\" (vanilovník):\n\nI když se jako koření dají použít tobolky divokých vanilovníků, jsou plody pěstovaných kultivarů mnohem kvalitnější a aromatičtější. Rostliny se pěstují na plantážích, kde buď ovíjejí jiné stromy, nebo umělé podpěry (tyče). Často bývají tyto vanilkové plantáže kombinovány s pěstováním cukrové třtiny. Rostliny se na plantážích rozmnožují řízkováním, neboť pro klíčení semen potřebují – jako většina orchidejí – specifickou symbiotickou houbu.\n\nRostliny začínají plodit v třetím roce, dožívají se 12 i více let, ale optimální pro sklizeň jsou rostliny pěti- až osmileté. V době maximální plodnosti produkuje jedna rostlina až půl stovky plodů ročně.\n\nTyto liánovité rostliny, které v přírodě dorůstají délky až desítek metrů, jsou zakrucovány na plantážích tak, aby nepřesáhly výšku 1,5 až 2 metrů, takže všechny jejich části jsou dostupné dělníkům. Ti musejí rostliny pravidelně kontrolovat, neboť kvetou necelých 24 hodin. V této době je nutno provést jejich umělé opylení přerušením přepážky mezi tyčinkou s pylem a bliznou a stisknutím květu, aby došlo k jeho samoopylení. Zkušený pracovník obslouží 1000 až 1500 květů za den.\n\nPo přirozeném nebo umělém opylení květu dozrává semeník v plod (tobolku) přibližně za tři čtvrtě roku. Tobolky se však trhají dříve, po jejich zežloutnutí, přibližně 6 až 7 měsíců po odkvětu, neboť u plně dozrálých tobolek dochází k jejich pukání, aromatický tmavohnědý obsah se semeny vytéká ven a plod ztrácí většinu aroma. Proto se plody vanilovníku sklízejí ještě nedozrálé. Po sklizni se zpracovávají jedním ze dvou rozdílných způsobů, charakteristických pro jednotlivé pěstitelské oblasti.\n\n\"Mokrý způsob\", používaný především v bývalých francouzských koloniích a v Indonésii, spočívá v půlminutovém spaření tobolek ve vařící vodě, rychlém osušení a uložení na slunce. V době poledního žáru jsou tobolky zakryty plachtou, zapaří se a zbylý chlorofyl se v nich rozloží. Pak se v polostínu v dřevěných bednách dosušují a nechávají po dobu až 8 měsíců dozrát. Je nutné proces sušení pečlivě sledovat, neboť přeschlé tobolky ztrácejí část aromatických látek a jsou méně kvalitní. Také je nutno kontrolovat, zda tobolky nejsou napadeny plísní. V průběhu fermentace a sušení ztrácejí tobolky až 75 % svojí původní hmotnosti.\n\n\"Suchý způsob\", používaný především v Mexiku, začíná zavadnutím tobolek v polostínu. Pak se tobolky střídavě suší na slunci a potí ve stínu. Tento proces trvá necelý týden podle okolní teploty. I zde je nutno kontrolovat proces sušení v průběhu následujícího několikaměsíčního dozrávání.\n\nCelý proces pěstování a zpracování vanilky je velmi náročný na lidskou práci, proto je přírodní vanilka drahá. Její cena však silně kolísá, v závislosti zejména na úrodě, která bývá ovlivňována přírodními pohromami, především tropickými bouřemi (tajfuny a hurikány). V roce 2015 se pohybuje kolem 120 USD za kilogram, ale v např. v roce 2004 vzhledem k předchozí tříleté neúrodě, tajfunům a politické nestabilitě dosáhla až 500 USD/kg.\n\nNejvětším producentem vanilky je v současné době Madagaskar, který se na světovém obchodu s ní podílí přibližně 50 %. Původní země původu Mexiko se podílí na světové produkci jen asi 10 %.\n\nJednotlivé druhy vanilky se označují podle místa původu, jako \"Totonac\" čili \"mexická\", \"bourbonská\" (z ostrova Réunion, podle jeho starého názvu Bourbonský ostrov, tj. l'Ile Bourbon) či \"tahitská\" (z Francouzské Polynésie) nebo \"madagaskarská\". Nejkvalitnější druhy jsou charakteristické jemným popraškem drobných bílých krystalků vanilinu na jejich povrchu.\n\nSušená vanilka se distribuuje v kovových nebo skleněných hermeticky uzavřených nádobách, aby neztrácela aroma.\n\nV současné době se vanilka používá v potravinářském průmyslu a v kuchyni jako přísada do sladkých jídel, především moučníků, pochutin jako je zmrzlina, čokoláda a výrobky z ní, pudinky apod. Je také součástí řady nealkoholických i alkoholických nápojů.\n\nHlavním průmyslovým odběratelem vanilky jsou firmy Pepsi-Cola Corp. a Coca-Cola Corp., které ji používají k ochucování svých hlavních produktů, Pepsi-Coly a Coca-Coly. Její roční spotřeba těmito firmami se pohybuje kolem 40 tun. Přechod na použití syntetického vanilinu v roce 1985 při zavedení tzv. „nové koly“ („New Coke“) firmou Coca-Cola způsobil dokonce takový pád cen vanilky, že téměř došlo k hospodářskému krachu Malgašské republiky na Madagaskaru. Po nepříznivém přijetí tohoto nápoje spotřebiteli se firma vrátila ke klasické receptuře, což opět oživilo obchod s vanilkou, a v roce 2002 dokonce zavedla nový druh „Vanilla Coke“, s vyšším podílem vanilkové esence.\n\nDalší uplatnění nachází extrakt z vanilky při přípravě voňavek a parfémů.\n\nV minulosti se vanilka používala i v oficiálním lékařství a to jak v předkolumbovských dobách ve Střední Americe, tak později v Evropě jako prostředek proti horečce a jako afrodiziakum. Dnes ji již s výjimkou některých přírodních léčitelů medicína nepoužívá.\n\nNázev „vanilka“ pochází ze španělského názvu \"vainilla\", což je zdrobnělina z \"vaina\", tj. \"pochva\", \"pouzdro\" či \"lusk\" (původně z latinského \"vagina\"), odvolávajícího se na druh plodu, sloužícího jako koření. Do češtiny se toto pojmenování dostalo jako řada dalších kulinářských termínů přes francouzštinu a němčinu.\n\n\n"}
{"id": "64374", "url": "https://cs.wikipedia.org/wiki?curid=64374", "title": "Valenční elektron", "text": "Valenční elektron\n\nValenční elektron je elektron v elektronovém obalu umístěný v energeticky nejvýše položené (valenční) vrstvě (příp. několika vrstvách). Jde tedy o elektrony z posledních, největších, orbitalů v rámci elektronové konfigurace atomu. Orbitaly obsahující valenční elektrony se nazývají valenční orbitaly. Tyto elektrony (resp. orbitaly) přijdou nejsnáze do kontaktu s jinými atomy a jejich valenčními elektrony (orbitaly), a díky tomu se mohou podílet na vzniku chemických vazeb mezi atomy. Elektronová konfigurace valenčních elektronů je pak z hlediska chemie nejdůležitější charakteristika atomu konkrétního prvku. Počet elektronů ve valenční slupce je specifický pro daný chemický prvek – podle něj jsou prvky rozděleny do sloupců periodické tabulky – ty se označují jako skupiny. Počet valenčních elektronů většinou určuje maximální oxidační číslo atomu. Skupiny prvků v periodické soustavě byly klasicky číslovány I.A až VIII.A a I.B až VIII.B – zde číslo skupiny odpovídalo počtu valenčních elektronů (s výjimkou části skupiny VIII.B a skupin I.B a II.B). Modernější očíslování skupin 1 až 18 s počtem valenčních elektronů souvisí jen u menší části prvků.\n\nChemické prvky se dělí na \"s\", \"p\", \"d\" a \"f-prvky\" podle umístění jejich valenčních elektronů v orbitalech. Prvky \"s\" a \"p\" se také nazývají nepřechodné prvky, jejich valenční elektrony (nebo orbitaly) jsou pouze v jediné – poslední vrstvě (slupce) obalu atomu – jde o skupiny I.A (1) až VIII.A (17) a počet valenčních elektronů (orbitalů) těchto prvků odpovídá číslu skupiny. Jako přechodné prvky se označují \"d-prvky\". Jejich valenční elektrony (orbitaly) zahrnují poslední a část předposlední vrstvy obalu atomu, jde o skupiny I.B až VIII.B (3 až 10). Zde číslo skupiny odpovídá počtu valenčních elektronů jen u části prvků. Jako vnitřně přechodné se označují f-prvky, které mají valenční elektrony (orbitaly) v posledních třech vrstvách obalu atomu. Obecně je elektronová konfigurace valenčních elektronů s-prvků ns, p-prvků ns, np, d-prvků ns, (n–1)d, kde n je číslo poslední vrstvy obalu atomu (číslo periody, v níž je prvek v periodické soustavě prvků, nejvyšší hodnota kvantového čísla orbitalů daného atomu). Rozdělení prvků za pomoci typu valenčních orbitalů je možné konkretizovat až na označení jednotlivých skupin (sloupců) prvků periodické soustavy. Jsou tak známy s a s prvky, p až p prvky, d až d prvky a f až f prvky.\n\nValenční elektrony může atom prvku potenciálně použít pro tvorbu chemické vazby. Hlavní typ chemické vazby – kovalentní vazba – se vytváří především s využitím nespárovaných valenčních elektronů, tedy těch, které jsou ve valenčních orbitalech umístěné jednotlivě. Prvek tak nemusí (a někdy ani nemůže) využít pro tvorbu kovalentních vazeb všechny valenční elektrony. Příkladem takových prvků jsou vzácné plyny (třeba He), které mají valenční elektrony v orbitalech výhradně spárované a mohou je jen výjimečně rozdělit. Helium a neon proto téměř netvoří chemické vazby. Některé prvky mohou část nebo všechny valenční elektrony odštěpit a vytvořit kationty (zejména reaktivní kovy), reaktivní nekovy mohou do valenčních orbitalů naopak elektrony přijmout a vytvořit anionty. Tato schopnost souvisí s elektronegativitou prvku, při velkém rozdílu elektronegativit mezi vázanými atomy vzniká iontová vazba.\n\n"}
{"id": "64375", "url": "https://cs.wikipedia.org/wiki?curid=64375", "title": "Prusko-francouzská válka", "text": "Prusko-francouzská válka\n\nPrusko-francouzská válka (19. července 1870 – 10. května 1871) byl válečný konflikt mezi Francií a Pruskem. Díky spojeneckým smlouvám se po vyhlášení války Francií přidaly k Prusku armády všech německých států. Francie byla na válku špatně připravena a po bitvě u Sedanu kapitulovala 2. září 1870. Lid ve válce pokračoval, jeho odpor byl zlomen až obležením a ostřelováním Paříže. Francie přišla o území Alsaska a Lotrinska, včetně města Štrasburk.\n\nPříčiny vzniku této války je možno spatřovat v důsledcích války prusko-rakouské a rozhodující bitvy u Sadové (Hradce Králové) z roku 1866, neboť vítězství Pruska bylo ve Francii považováno za vlastní diplomatickou prohru. Následné rychlé uzavření míru mezi Pruskem a Rakouskem totiž nedovolilo Napoleonovi III. vystupovat v roli prostředníka a vyžadovat za to kompenzaci v podobě odstoupení území na levém břehu Rýna.\n\nDalší diplomatické fiasko utrpěla Francie při pokusu získat velkovévodství Lucemburské, který ztroskotal na mezinárodních protestech. Ty vyvolaly na určitou dobu krizi ve vztazích mezi Francií a Pruskem.\n\nNapětí pak nemohlo polevit ani při pokusu Francie o uzavření spojenectví s Rakouskem a Itálií s cílem Prusko tím obklíčit a izolovat. A politická situace se ještě zhoršila sporem o obsazení španělského trůnu. Napoleon III. podporoval kandidaturu portugalského prince Ferdinanda, zatímco pruský kancléř Otto von Bismarck tajnou dohodou prosadil prince Leopolda z rodu Hohenzollern-Sigmaringen. Když se informace o této dohodě dostala na veřejnost, napětí mezi oběma státy vzrostlo a princ Leopold po dohodě s pruským králem Vilémem I. od kandidatury raději ustoupil.\n\nPřesto zpráva o tajné dohodě byla v Paříži považována za provokaci Berlína a tisk se rozepisoval o obklíčení Francie ze západu i východu. Francie začala od Viléma I. požadovat záruky, že Hohenzollernové rezignují na španělský trůn navždy. Pruský král však požadavky francouzského vyslance Benedettiho odmítl a telegraficky o tom informoval Bismarcka. Ten tuto emžskou depeši upravil a uveřejnil tak, aby francouzskou vládu jejími přehnanými nároky zostudil. Ta pod tlakem pobouřené veřejnosti musela mobilizovat a 19. července 1870 vyhlásila Prusku válku.\n\nZ války proti Prusku se však rázem stala válka proti celému Německu, protože jejím vyhlášením vstoupily v platnost smlouvy, uzavřené Bismarckem s jihoněmeckými státy v roce 1866. Pod pruským velením narukovaly kromě pruské a severoněmecké armády i bavorské, württemberské a bádenské jednotky, celkem 500 000 vojáků, v zázemí se připravovalo dalších 160 000 záložníků a 190 000 mužů zemské domobrany.\n\nFrancie, navzdory sebevědomým prohlášením velení, byla na válku připravena špatně. Armáda měla stav 370 000 mužů, z toho 60 000 v Alžírsku a 6000 v Římě. Organizační zmatky při doplňování pluků způsobily všeobecný dopravní chaos, takže začátkem srpna mělo velení k dispozici jen 235 000 mužů a nebylo schopno ofenzívy do jižního Německa, jak původně plánovalo. Francouzské vojsko zaujalo jen obranné postavení podél 300 km hranic. Vrchního velení se 29. července ujal sám císař, alsaské armádě velel maršál Mac Mahon a lotrinské maršál Bazaine.\n\nUž počátkem srpna byla v krvavých střetech obrana prolomena, francouzské armády ustoupily, Alsasko a Lotrinsko byly okupovány. Bazainova lotrinská armáda zůstala obklíčena v pevnosti Méty, Mac Mahonova se spojila s jednotkami císaře s úmyslem stáhnout se k Paříži. Nálada lidu však byla natolik rozbouřená, že vláda nutně potřebovala vojenský úspěch, aby v Paříži zabránila vypuknutí revoluce.\n\nMac Mahon se tedy obrátil k Métám, německá vojska mu však rychlým postupem odřízla cestu a více než stotisícovou francouzskou armádu zatlačila do úzké kotliny mezi řekou Mázou a belgickou hranicí u města Sedanu. Okolní návrší obsadily německé baterie a jejich palba 1. září 1870 zahájila rozhodující bitvu u Sedanu. Zoufale se bránící Francouzi ještě večer na příkaz císaře vyvěsili bílou vlajku, 2. září byla podepsána kapitulace. Do zajetí padlo 83 000 vojáků, císař se stal zajatcem pruského krále.\n\nBonapartistický režim se zhroutil a v tom okamžiku se začala měnit mapa Evropy, Francie už v ní nebyla na prvním místě. Vojenská konfrontace ale pokračovala, vyhlášením republiky 4. září a lidovou válkou francouzského obyvatelstva proti nenáviděným okupantům, která mohla získat sympatie neutrálních států. Bismarck proto musel, proti vůli armády, válku co nejrychleji ukončit. Francouzský odpor, podnícený zejména odtržením Alsaska a části Lotrinska, zlomilo až obležení a ostřelování Paříže.\n\n28. ledna 1871 bylo podepsáno příměří a 10. května 1871 ve Frankfurtu nad Mohanem byla definitivně uzavřena mírová smlouva. Francie v ní souhlasila s podmínkami, kladenými Německem, odstoupila požadovaná území a jako válečné odškodnění se zavázala do tří let zaplatit 5 miliard franků.\n\nPorážka a především ztráta Alsaska a Lotrinska zkomplikovala vztahy mezi novým Německem a Francií a znemožnila smíření mezi oběma národy na několik desetiletí.\n\nBěhem prusko-francouzské války se odehrává nejslavnější povídka francouzského autora Guy de Maupassanta, Kulička. Autor zde mimo jiné zvěčnil vlastní zážitky z boje (byl jedním z dobrovolníků).\n\n\n"}
{"id": "64384", "url": "https://cs.wikipedia.org/wiki?curid=64384", "title": "Okres Trebišov", "text": "Okres Trebišov\n\nOkres Trebišov je jedním z okresů Slovenska. Leží v Košickém kraji, v jeho jižní části. Na severu hraničí s Vranov nad Topľou, na jihu s Maďarskem, na východě s okresem Michalovce a na západě s okresem Košice-okolí.\n"}
{"id": "64397", "url": "https://cs.wikipedia.org/wiki?curid=64397", "title": "Kauza karikatur proroka Mohameda", "text": "Kauza karikatur proroka Mohameda\n\nKauza karikatur proroka Mohameda začala po stížnostech na uveřejnění dvanácti karikatur zobrazujících zakladatele islámu ze sedmého století, proroka Mohameda. Karikatury byly publikovány v dánském deníku \"Jyllands-Posten\" 30. září 2005. Některé z nich byly přetištěny v norských novinách \"Magazinet\" 10. ledna 2006, později v německém \"Die Welt\", francouzském \"France Soir\", ostře satirickém týdeníku Charlie Hebdo a mnoha dalších evropských a světových periodikách včetně jordánských. V důsledku toho přišel o práci šéfredaktor deníku \"France Soir\", šéfredaktor jordánského \"al-Šihan\" byl rovněž propuštěn a později uvězněn.\n\nRichard Dawkins tvrdí, že celou kauzu zorganizovali islámští fundamentalisté podvodem jako cílenou provokaci. Mezi karikatury totiž přiložili snímky vousatého muže v prasečí masce s prohlášením, že se jedná o zobrazení Mohameda. Tyto snímky neměly se sérií karikatur nic společného, byly pořízeny ve Francii během místní soutěže v kvičení. Přestože neměly nic společného ani s Mohamedem, ani s Dánskem, byly takto prezentovány v Egyptě, kde celá záležitost vypukla. \n\nUveřejnění karikatur Mohameda bylo v arabských zemích vnímána jako urážka islámu. Většina islámských zemí na protest proti publikaci karikatur začala bojkotovat dánské a norské zboží a požadovala po představitelích dánské vlády omluvu. Premiér Dánska Anders Fogh Rasmussen se odmítnul omluvit se zdůvodněním: „Vláda se odmítá omluvit, protože nemá pod kontrolou média a novinový trh; to by bylo zásahem do svobody slova.“\n\nV syrském Damašku proběhly 4. února násilné protesty před velvyslanectvími Dánska a Norska. 5. února byl vypálen dánský generální konzulát v Bejrútu. Výtržnosti byly zaznamenány i v Afghánistánu. Do 10. února přišlo při protestech o život nejméně 11 lidí.\n\nRadikální stoupenci Islámu žádali duchovní o vyhlášení rozsudku smrti fatva nad autory karikatur.\n\nSpotřebitelé v Saúdské Arábii, Kuvajtu a dalších zemích Středního východu bojkotovali zboží dánského a francouzského původu. Ministři zahraničí sedmnácti islámských zemí žádali po dánské vládě potrestání lidí zodpovědných za publikaci karikatur a žádali ujištění, že nebudou již více publikovány. Organizace Islámské rady a Arabská liga žádaly po OSN zavedení mezinárodních sankcí proti Dánsku.\n\nProtesty proti karikaturám byly kritizovány i některými významnými muslimy s poukazem na to, že Islám se musí naučit sebereflexi.\n\n10. února podalo velvyslanectví Íránu protestní nótu českému ministerstvu zahraničí. Protestovalo tak proti zveřejnění karikatur ve dvou českých denících Mladé frontě Dnes a Hospodářských novinách.\n\nNěkolik dní po rozhoření konfliktu vyhlásilo několik redakcí v islámských zemích soutěž v psaní a kreslení humorných článků na adresu „křesťanského“ světa (Evropy). Oproti tomu se v Evropě zvedla vlna solidarity a protiakcí na podporu Dánska a jeho výrobků a zboží.\n\nDo začátku března 2006 zemřelo při protestech 139 lidí , zejména v Nigérii, Libyi, Pákistánu a Afghánistánu.\n\nkarikatury\n"}
{"id": "64403", "url": "https://cs.wikipedia.org/wiki?curid=64403", "title": "Svědecká hora", "text": "Svědecká hora\n\nSvědecká hora (\"svědecký vrch, svědek, butte\") je osamocená vyvýšenina, která byla vytvořena erozní činností exogenních sil – ústupem svahů tabulí a stolových hor. Je tvořena horizontálními nebo subhorizontálními vrstvami hornin.\n\nOznačení svědecká hora odráží skutečnost, že právě tato osamocená hora, popřípadě skupina hor, zachycuje ve svém tělese jinde již oderodované horniny a svědčí o původní výšce povrchu. Často vznikají tak, že níže položené sedimenty jsou překryty výlevem lávy, která je odolnější vůči erozi a chrání temeno hory proti destrukci. Pokud nejsou uvažovány vertikální pohyby zemského povrchu, pak temeno svědecké hory leží ve výši původního povrchu. Pro svědecké hory jsou charakteristické výrazné melafyrové suky s bočními asymetrickými hřbety. Na příkrých okrajových svazích se nachází skalky a sutě.\n\nSvědecké hory se vyskytují především v aridních a semiaridních oblastech. Ve světě je pravděpodobně nejproslulejší lokalitou Monument Valley na severu státu Arizona. V českých podmínkách jsou tyto kopce významné z hlediska botanického i zoologického. Jejich jižní svahy jsou porostlé stepními společenstvy bílých strání a obydleny širokou škálou druhů hmyzu.\n\n\n\n\n\n\n\n\n\n"}
{"id": "64407", "url": "https://cs.wikipedia.org/wiki?curid=64407", "title": "Baťův kanál", "text": "Baťův kanál\n\nBaťův kanál neboli Průplav Otrokovice-Rohatec je historická vodní cesta vybudovaná v letech 1934–1938 v délce 52 km, která spojovala Otrokovice s Rohatcem.\n\nPokusy o splavnění řeky Moravy se datují do poloviny 17. století, kdy se poprvé začalo hovořit o jejím propojení s řekou Odrou. Finanční potíže však tomuto pokusu zamezily, stejně jako pokusům v následujících 150 letech. Dne 11. června 1901 byl vládou přijat vodocestný zákon, který počítal s vybudováním Dunajsko-oderského průplavu v následujících dvaceti letech, ale veškeré započaté práce zhatila první světová válka.\n\nVznik Československé republiky obnovil zájem o vodohospodářské otázky, ale byl brzy utlumen jinými potřebami nově vzniklého státu. V roce 1927 přešly kompetence o splavnění řeky Moravy z ministerstva veřejných prací na ministerstvo zemědělství, které prosazovalo úpravy koryt řek také kvůli melioračním účelům. V této době si Tomáš Baťa uvědomil důležitost splavnění Moravy a následného vybudování Dunajsko-oderského průplavu k jednoduššímu a levnějšímu spojení se světovými trhy. Baťa využil svého vlivu, aby v připravovaném vodocestném zákoně bylo na splavnění Moravy pamatováno a také v roce 1930 publikoval brožuru Základ pro úpravu vodního hospodářství na Moravě, ve které vyslovil myšlenku, že \"„problém usplavněné řeky Moravy není problémem lokálním, … neboť usplavněním Moravy přiblížíme se k uskutečnění spojení tří největších středoevropských řek Labe, Dunaje a Odry …“\" O rok později argumentoval, aby úpravami řeky Moravy byly odstraněny hrozby veder nebo povodní a bylo možno využít vodní cestu k dopravě a pohonu. Tragická smrt posledního sourozence zakladatelů podniku (Antonín, Anna a Tomáš Baťovi), v červenci 1932 nezabránila firmě Baťa a jeho pokračovateli, jediném dědici Janu Antonínu Baťovi, v prvních pokusech plavby nákladního člunu na řece Moravě. V roce 1934 sjednala firma Baťa dohody se státními úřady, které preferují zavlažování a meliorace. Po vzoru Holandska a Francie měl vzniknout malý průplav, který bude financován takto: 9 milionů zaplatí firma Baťa, 7 milionů poskytne ministerstvo sociální péče (místo na podporu v nezaměstnanosti tyto peníze půjdou na mzdy), 18 milionů na meliorace a závlahy se převede z kompetence ministerstva zemědělství.\nZemský úřad v Brně zahájil stavbu plavebního a závlahového kanálu v říjnu 1934. Po výkopových pracích následovala v roce 1936 výstavba plavebních komor a v letních měsících roku 1937 budování vodního díla vrcholilo, když vedle původního řečiště byly připraveny vyhloubené kanály. Do kanálu na trase Spytihněv – Staré Město bylo řečiště převedeno koncem července 1937. V Otrokovicích dělníci vybudovali přístaviště a 760 metrů dlouhý kanál, kterým mohly lodě přivážející hnědé uhlí z dolu Tomáš v Ratíškovicích proplout až do objektu továrny. První polovina roku 1938 se nesla ve znamení dokončovacích prací a koncem června se konala první 10 km zkušební plavba zatížené motorové lodi. Po úspěšné zkoušce byla 1. července 1938 za účasti četných hostů provedena zkušební plavba z Baťova do Uherského Ostrohu a tato část kanálu byla odevzdána k obhospodařování Baťovým závodům. K těmto účelům vznikla akciová společnost Morava, moravská plavební akciová společnost, jejímž předmětem bylo:\n\n\nV říjnu 1938 kanál bez viditelné újmy přečkal velikou povodeň, a tak mohl být v pátek 2. prosince 1938 otevřen. První cestu vykonal motorový člun s vlečnou lodí, jehož posádka měla za úkol dovézt prvních dvě stě tun ratíškovického lignitu. V letních měsících roku 1939 začaly pravidelné výletní projížďky na lodi „Mojena“. Akciová společnost Morava v letech 1943-1945 nevyvíjela činnost a po skončení druhé světové války byla hned v první polovině května dána pod národní správu společně s celou firmou Baťa. Válečná léta vodní cestu těžce poznamenala, když škody přesáhly 10 milionů korun. S opravami se započalo v roce 1946 a protáhly se až do následujícího roku. V polovině padesátých let nový provozovatel Stavosvit Gottwaldov nepokračoval v dopravě uhlí do elektrárny, ale zabýval se pouze přepravou stavebních materiálů, což se projevilo jako nerentabilní. Svůj význam ztratily i závlahové kanály, neboť družstevně rozoraná pole jejich služeb nevyužívala. Provozovatel Průmyslové stavby Gottwaldov v roce 1961 zastavil provoz na vodní cestě, během dalšího roku rozprodal lodní park a neudržovaný Baťův kanál i jeho zařízení takřka třicet let chátraly.\n\nPrvní pokus o oživení kanálu se objevil v roce 1989. První loď na kanál vyplula v květnu 1995. Ve stejném roce vznikla Agentura pro rozvoj turistiky na Baťově kanálu, která dodnes sdružuje obce, přispívající ke zpřístupnění této přírodní a technické památky. Roku 2002 vznikla obecně prospěšná společnost Baťův kanál, která se podílí na organizaci provozu, provozuje informační centrum a podporuje podnikatele, jejichž aktivity souvisejí s rozvojem turistického ruchu podél kanálu.\n\n27. června 2018 u příležitosti 80. výročí vybudování kanálu přeplaval ze Spytihněvi do Skalice hodonínský dálkový plavec a triatlonista Marek Jedlička. Trasu dlouhou 43 km zdolal za 14 hodin a 3 minuty.\n\nV dnešní době je téměř celá vodní cesta v délce 52 km opravena, zprovozněno 13 plavebních komor a umožněna jak pravidelná, tak i turistická vodní doprava mezi Otrokovicemi a Petrovem, případně slovenskou Skalicí. Turisté mohou využívat 8 přístavů a 16 přístavišť. Díky stavbě slovenského přístavu Skalica se stal Baťův kanál mezinárodní vodní cestou. V úpravách vodní cesty bude pokračováno s cílem dovést ji až do Hodonína a Kroměříže. Vodní cesta částečně vede po řece Moravě, jinak uměle vyhloubenými kanály s řadou pohyblivých jezů, plavebními komorami (14) a dalšími vodními stavbami. Na trase je celkem 23 mostů. Pod mosty byly vybudovány podchody (ochozy s okovaným sníženým zábradlím, přes které se táhla lana ke člunům).\n\nNa trase byla řada unikátních technických zařízení, např. výklopník uhlí mezi Rohatcem a Sudoměřicemi, lanovka pro přetahování člunů přes Moravu ve Vnorovech apod. U každé plavební komory byl postaven typický „baťovský“ domek pro obsluhu. Pozůstatky těchto památek, z nichž část je nyní rekonstruována, umožňují poznat technický um našich předků.\n\nS využitím říčních úseků Baťova kanálu, které odpovídají svými parametry provozu větších lodí, se může počítat při výstavbě vodního koridoru Dunaj-Odra-Labe. Provoz na Baťově kanálu by mohl zůstat zachován a díky vodnímu koridoru D-O-L by mohl být v budoucnu napojen na síť evropských vodních cest. Jedná se o velmi nepravděpodobnou variantu.\n\nRozdělení vodní cesty je následující: 27 km po řece Moravě a 24,8 km po Baťově kanálu. Dříve byla možná ještě plavba 1 km po řece Dřevnici. Jednotlivé úseky ve směru proti proudu:\n\nPlavební cestu Baťova kanálu tvoří především plavební komory pro překonávání výškových rozdílů jednotlivých úseků a přístaviště pro lodě.\n\n\n"}
{"id": "64412", "url": "https://cs.wikipedia.org/wiki?curid=64412", "title": "Akvatinta", "text": "Akvatinta\n\nAkvatinta (ve starší literatuře se můžeme setkat i s názvem \"zrnkový lept\") je grafická technika. Řadíme ji do tisku z hloubky. V mezinárodním značení má symbol C5.\nNázev akvatinta je odvozen od italského acquatinta, což znamená obarvená voda. Její vynález podnítila potřeba tisknout souvislé a jemně odstupňované plochy barvy. Ve své ryzí podobě je akvatinta technikou plošného tónování jednotlivých partií kresby a připomíná lavírovanou štětcovou malbu tuší nebo sépií.\nAkvatintu vynalezl holandský grafik Jan van de Velde IV kolem roku 1650, a kolem roku 1770 ji kartograf Peter Perez Burdett zavedl v Anglii. Jiné zdroje uvádějí jako autory techniky Holanďana Cornelise Pllos van Amstela (kolem 1760), Francouze L. M. Bonneta, Švéda P. Flodinga nebo Francouze F.P. Charpentiéra.\n\nV literatuře je nejčastěji uváděn jako autor této techniky Francouz Jean Baptiste le Prince (1768), který akvatintu předvedl roku 1769 Francouzské Akademii a metodu, jak dospět k rozmývané grafice s využitím kalafunového prachu popsal roku 1780 v publikaci \"Découverte du procédé de graver au lavis\". Termín akvatinta však nevymyslel Le Prince, nýbrž malíř a kreslíř map Paul Sandby (1731–1809), který tuto novou techniku přivezl do Anglie a díky vlastním experimentům zdokonalil. Název odvodil z faktu, že grafické listy připomínaly lavírované, akvarelové kresby.\n\nZa příklad mistrovského využití akvatinty jsou považovány grafické cykly Francisca Goyi \"Los Caprichos\" (1799); \"Los Desastres de la Guerra\" (1810–19); \"Proverbios\" (ca. 1850), u vícebarevné akvatinty tištěné ze 3-4 matric grafické listy Francouze Jeana-Françoise\nJanineta (1755–1793). Z českých umělců v této technice vynikli Jaromír Stretti-Zamponi, Tavík F. Šimon, Vojtěch Preissig. Akvatinta je dodnes velmi oblíbená, zejména v kombinaci s jinými technikami (čárový lept, měkký kryt, rezerváž).\n\nMěděná nebo zinková deska o síle asi 1,5 mm (vyleštěná, odmaštěná a fazetovaná stejně jako u jiných druhů leptu) se pokryje jemným kalafunovým práškem nebo práškovým asfaltem. Prášek je možné na desku naprášit ručně, ale protože musí být rozmístěn co nejrovnoměrněji, používají grafikové často tzv. naprašovací skříň. Je to bedna nebo skříň s utěsněnými dvířky, ve které je nasypaná rozdrcená kalafuna. Otočením bedny nebo pomocí kliky či vzduchového zařízení se prášek ve skříni uvede do pohybu. Po rozvíření se do skříně uloží deska a dvířka se zavřou. Zvířený prach klesá a usazuje se rovnoměrně na desce. Naprášená deska se opatrně vyjme a nahřívá nad kahanem, dokud jednotlivá zrnka kalafuny zesklovatí. Kalafuna je proto vhodnější než asfaltový prášek, protože nezakrývá kresbu na desce. Zprůhlednění kalafuny a její roztavení a připečení k plechu lze kontrolovat také čichem. Je třeba postupovat opatrně, aby se jednotlivá zrnka nestekla dohromady. Po vychladnutí je deska připravena k grafikovu zpracování.\n\nTechnologický postup spočívá v postupném leptání desky a zakrývání míst, která mají zůstat světlejší. Štětcem se nejprve klade tekutý asfaltový kryt na ta místa, která mají zůstat při tisku bílá. K vykrytí je možno použít rovněž měkkou litografickou křídu nebo mastnou křídu určenou ke kresbě na sklo., Deska se pak mírně nahřeje, aby křída roztála a pronikla na kov. Po natření zadní strany desky asfaltovým nátěrem je možné začít leptat. Po chvíli (podle toho, jak tmavý má být nejsvětlejší tón) se deska vyjme z kyseliny a zakryjí se místa, která mají být světle šedá. Pak se leptá dál, dokud grafik nedosáhne všech odstínů, které chce na desce mít.\n\nLeptá se ve zředěné kyselině dusičné s přídavkem kamence (zinek i měď) nebo v roztoku chloridu železitého ve vodě (měď, mosaz).\nV Anglii byl na přelomu 18. a 19. století vyvinut jiný postup. Na desku pokrytou pevným krytem byla nasypána jemně mletá mořská sůl. Po nahřátí krytu se zrnka soli propadla na povrch desky a po ochlazení byla odmyta vodou. Poté byla deska vyleptána. Podobného výsledku lze rovněž docílit přiložením kartonu na kryt posypaný solí a protažením v lisu nebo přiložením smirkového papíru na pevný kryt a protažením v satinýrce. Postup je třeba několikrát opakovat, vždy s novým listem smirkového papíru. Desku lze rovněž opatřit tenkým lepivým nátěrem ložiskové vazelíny, ponořit do pryskyřičného prachu, oklepat a nahřát. Jinou možností je poprášení desky barvou ve spreji, ale podmínkou je odolnost barvy vůči leptání.\nJednobarevné akvatinty byly obvykle tištěny v teplém sépiovém tónu. Pro vícebarevný tisk je třeba s pomocí šablon vytvořit tolik desek, kolik barev se bude tisknout. Postup je velice zdlouhavý a vyžaduje velkou přesnost při soutisku, jinak je grafický list znehodnocen. Nejlepších výsledků dosáhli někteří francouzští grafici činní koncem 18. století - Louis Philibert Debucourt (1735-1842), Jean Francois Janinet (1752-1813) a jeho žák Charles Melchior Descourtis (1753-1820).\n\nStanley William Hayter (1901–1988), umělec, chemik a zakladatel pařížského Ateliéru 17, objevil způsob, jak docílit z hlubotiskové matrice vícebarevného tisku díky vrstvení barev o různé viskozitě. Vrstvy různě viskózních barev se vzájemně odpuzují a při dotyku se nesmíchají. Jde o simultánní tisk z hloubky a z výšky při použití jedné desky.\n\n"}
{"id": "64417", "url": "https://cs.wikipedia.org/wiki?curid=64417", "title": "Koule", "text": "Koule\n\nKoule je prostorové těleso tvořené množinou všech bodů (trojrozměrného euklidovského) prostoru, jejichž vzdálenost od zadaného bodu (středu) je nejvýše rovna zadanému poloměru. Body, jejichž vzdálenost je právě rovna poloměru, tvoří povrch koule, tzv. kulovou plochu (také označovanou jako sféru nebo sférickou plochu). Pojmy koule a sféry se tedy v matematice obvykle rozlišují, na rozdíl od běžné řeči. Pro označení „vnitřku“ koule, tedy pro kouli bez jejího povrchu, se používá označení otevřená koule.\n\nPojem koule a s ním související pojmy lze zobecnit na každý metrický prostor s metrikou (vzdáleností) \"ρ\". Je-li \"x\" prvek metrického prostoru a \"r\" > 0 reálné číslo, tak koule se středem \"x\" a poloměrem \"r\" je množina všech bodů tohoto prostoru \"y\" vyhovujících podmínce\nsféra se stejným středem a poloměrem je \na otevřená koule je\n\n\n\nOdvození objemu koule bez použití integrálního počtu umožňuje Cavalieriův princip.\n\nV analytické geometrii lze kouli se středem [\"x\", \"y\", \"z\"] a poloměrem \"r\" definovat jako množinu bodů [\"x, y, z\"], pro která platí nerovnost:\n\nKulovou plochu se středem [\"x\", \"y\", \"z\"] a poloměrem \"r\" lze parametrizovat následujícími rovnicemi:\npřičemž formula_31, formula_32.\n\nObecná rovnice kulové plochy je\nZe tvaru této rovnice je vidět, že rovnici kulové plochy získáme z obecnější rovnice kvadratické plochy tehdy, pokud v rovnici kvadratické plochy vymizí součiny formula_34 a koeficienty u druhých mocnin jsou stejné.\n\nUvedenou rovnici lze přepsat do tvaru\nTato rovnice odpovídá kulové ploše se středem formula_36 a poloměrem formula_37. Je-li výraz pod odmocninou kladný, hovoříme o \"reálné kulové ploše\". Je-li výraz pod odmocninou záporný, pak dané rovnici nevyhovuje žádný bod prostoru (jde o tzv. \"imaginární kulovou plochu\"). Je-li výraz pod odmocninou nulový, vyhovuje rovnici právě jeden bod prostoru.\n\nKouli (resp. kulovou plochu) lze považovat za trojrozměrnou obdobu kruhu (resp. kružnice). Obdoba koule v ještě vyšších dimenzích je tzv. hyperkoule.\n\nV metrickém prostoru \"X\" je otevřená koule definována jako množina bodů, jejichž vzdálenost \"d\" od daného bodu \"x\" je \"ostře menší\" než poloměr \"r\", tedy formula_38. Otevřená koule je pochopitelně otevřená množina.\nSféra je definována jako množina bodů, jejichž vzdálenost \"d\" od daného bodu \"x\" je \"rovna\" poloměru \"r\", tedy formula_39. Sféra je uzavřená množina.\n\nV topologii je koule taková množina, která je homeomorfní běžné eukleidovské kouli.\n\n\n"}
{"id": "64425", "url": "https://cs.wikipedia.org/wiki?curid=64425", "title": "Ibráhím ibn Jákúb", "text": "Ibráhím ibn Jákúb\n\nIbráhím ibn Jákúb ( , \"Ibráhím bin Jaʿkúb al-Isrá'ílí at-Turtúší\", , \"Avraham ben Ja'akov\") byl židovský arabsky mluvící kupec z al-Andalusu (muslimské označení pro Pyrenejský poloostrov) žijící v 10. století, který napsal spis o své cestě Evropou. Ibráhímova zpráva informuje o střední Evropě v roce 965 či 966 a obsahuje nejstarší známý popis Prahy.\n\nPodle českého historika Dušana Třeštíka nebyl Ibráhím ibn Jákúb pouhým kupcem, neboť na to měl prý příliš rozsáhlé vzdělání a rozhodně se nepohyboval po hlavních obchodních trasách. Třeštík jej považuje za diplomata, neoficiálního vyslance córdobského chalífy al-Hakama II., který jel navštívit císaře Otu I. do Magdeburku.\n\nIbráhím o svých cestách pořídil písemné pojednání, i když si při jeho tvorbě nečinil literární ambice; z díla se dodnes dochovaly pouze úryvky v pracích jiných autorů. Z pera Ibrahíma ibn Jákúba pochází například popis jižní Evropy a mimo jiné i nejstarší známý popis Prahy a svědectví, že český kníže tehdy ovládal také Krakovsko: jmenuje totiž Boleslava I. jako vládce Prahy, Bohemie a Krakova, zatímco polský Měšek I. je pro něj králem severu. \n\nPraha v té době tedy podle Ibráhíma bylo výstavné město s kamennými stavbami a velké obchodní centrum, kam přicházeli Rusové a Slované z Krakova, židé i muslimové. Prodávali se zde otroci, cín, kožešiny a potraviny.\n\nVýznamný je také jeho popis tehdejších platidel – podle něj se na pražském tržišti směňovalo za 1 denár 10 plátének. Lehká pláténka byla běžným platidlem, snad odtud také pochází české slovo \"platit\" a pravděpodobně i \"trh\". 1 denár pak měl stačit ke koupi množství pšenice nebo žita potřebného k obživě jednoho člověka na měsíc, nebo deseti slepic.\n\n\n"}
{"id": "64428", "url": "https://cs.wikipedia.org/wiki?curid=64428", "title": "Sítotisk", "text": "Sítotisk\n\nSítotisk, též „šablonový tisk“ nebo „průtisk“, je grafická technika. V mezinárodním značení má symbol S.\nSítotisk nepatří do tisku z plochy; je to samostatná tisková technika.\n\nUmělecký sítotisk se nazývá serigrafie (kresba na hedvábí). Název byl formulován protagonistou této techniky C. Zigrosserem na základě analogie s názvem litografie (kresba na kámen).\n\nSítotisk byl vynalezen na Dálném východě (Čína, Japonsko, Korea). Technologie zpracování byla vyvinuta roku 1929 v USA, odkud ji po 2. světové válce převzala Evropa. Do Československa jako první nechal dovézt tuto techniku přímo z USA Tomáš Baťa. Nejprve se jí používalo především v užité grafice a v průmyslu. Hojně tuto techniku začali využívat představitelé Pop Artu. Dnes se používá běžně i ve volné grafice. V poslední době je velice oblíbenou moderní grafickou technikou (kresby na tričko, znaky). Hodí se k rychlé práci při velkých sériích.\n\nPrincip tisku spočívá v protlačování barvy přes prostupná místa šablony na průtiskový materiál. Acetonový lak přibarvíme bílou práškovou barvou a vykryjeme všechna místa, která mají při tisku zůstat bílá. Lak nesmí být příliš řídký - nezalepil by dírky v hedvábí. Nesmí být také příliš hustý, aby po zaschnutí nevytvořil na sítu kopečky.\n\nSíto se skládá z rámu z kovu, ze dřeva nebo z plastu, na který je napnutá síťovina – přírodní nebo umělé hedvábí, kovová vlákna, apod. Síťovina může mít různou hustotu ok, počítaných jako počet ok na cm2. Napíná se ručně pod rám jako malířské plátno, nebo pomocí hydraulického zařízení, které rám napíná všemi směry současně. Osnova síťoviny musí být rovnoběžně s rámem. Nejčastěji se lepí speciálními lepidly na dřevěný nebo kovový rám - lepidlo nesmí povolovat ve smyku a musí odolávat rozpouštědlům.\n\nPro přesné tisky se používá tzv. kalandrovaná síťovina, kde je původně kulatý průřez nití síta zploštěn.\n\nPro zvýšení ostrosti přenášeného obrazce se síťovina už ve výrobě probarvuje červeně nebo tmavožlutě - fotoemulze jsou citlivé na kratší vlnové délky světelného spektra a nedochází k rozostření podsvícením lomem světla ve vláknech. (Rozostřující světlo je pak ve spektru, na které je fotoemulze necitlivá.)\n\nPřed prací se síťoviny odmastí lihem, octem nebo speciálními odmašťovadly - dle použité fotoemulze - a zhotoví se šablony pro tisk.\n\nPro mimořádně jemné a přesné tisky a velmi velké množství tisků v elektronice se tradiční síto nahrazuje nerezovou fólií, napnutou v rámu. Obrazec na ni se zhotovuje proleptáním, prořezánim laserem nebo jejím galvanickým zhotovením pomocí fotoemulzí.\n\nExistují různé způsoby zhotovení šablony:\n\nPřímo na spodní část síta zhotovíme kresbu mastným materiálem (litografická křída, tuš) a přes mastnou kresbu dáme vykrývací roztok (v místě kresby bude roztok odpuzen), tedy roztok chytne jen okolí kresby. Po zaschnutí se kresba vymyje ředidlem, čímž se zprůchodní. Sítotisk je připraven k tisku.\n\nNa spodní straně síta se vykrývacím lakem zakryjí všechna místa, která nemají tisknout (kresba zůstane na sítu průchodná).\n\nJe nejvíce používaná.\n\n\"Tekutá světlocitlivá emulze\" se nanáší na síťku ve svislé poloze z jedné nebo - častěji - z obou stran nanášecím korýtkem pomalým, stejnoměrným plynulým tahem nahoru, někdy i ve více vrstvách, dle potřeby. Od téhle chvíle až do vyvolání smí být síťka (a vůbec celý pracovní prostor) osvětlen jenom světlem z delší části spektra - nejčastěji se používá žluté (nebo někdy červené) světlo. Po vysušení a uplynutí času, nezbytného k mechanické stabilizaci ovrstvené síťky (síly, působící na síťku se potřebují po napnutí do rámu a usušení později navlhčené síťky vyrovnat, zpravidla to bývá několik hodin, jinak by se naexponovaný obrázek mohl deformovat) se tato po přiložení filmu (film se přikládá emulzí k síťce) s motivem příštího tisku exponuje tentokrát zdrojem světla z \"kratšího\" konce spektra - obyčejně to jsou vysokotlaké rtuťové výbojky, nebo nověji i LED.\n\nMusí se zajistit dokonalé přilnutí filmu k ovrstvené síťce, bez vzduchových bublin. Používají se k tomu podtlakové rámy. Síťka se po expozici vyvolá, vymyje postřikem tlakovou vodou. Osvětlená část emulze se působením světla zesíťovala (tohle zesíťování nemá nic společného ze síťkou sítotisku, jde o reakci v materiálu emulze) a pevně přilnula na oka síťky, neosvětlená část se vyplaví, obnaží oka síťky a tak umožní příští tisk přes ně. Zbývá pak už jenom šetrné vysušení proudícím teplým vzduchem.\n\nFilmy motivů se nejčastěji používají tzv.\"tvrdé\", t.j. s velkým rozdílem mezi černou, neprůhlednou a čirou, průhlednou plochou.\n\nSvětlocitlivá emulze se taky vyrábí v \"tuhém provedení\", je podobná filmu. Je z obou stran chráněna ochrannou fólií. Nanáší se za mokra - ochranná fólie se z jedné strany sloupne a film se obnaženou stranou přiloží na mokrou síťku. Tady nabobtná a vlivem kapilárních sil se \"vtáhne\" mezi oka síťky. (Může se mu pomoct citlivým převálcováním gumovým válečkem přes zbylou druhou krycí fólii.) Druhá ochranná fólie se sloupne až těsně před vyvoláním exponované světlocitlivé emulze, nebo - pokud chceme úplně vyloučit paralaxu - i před přiložením fotofilmu s motivem obrazce. Pak se ovšem s celou sestavou musí zacházet velice šetrně.\n\nCelý proces, od navrstvování až po expozici, má probíhat v bezprašném prostředí.\n\nNa skleněnou podložku se vodou rozpustným lepidlem nalepí papír, vypne se a nechá se zaschnout. Na papír provedeme kresbu (čímkoli) a přetřeme vrstvou silného čirého nitrolaku (ne zeleným, který je neprůhledný) a necháme zaschnout.\nKresba se na skle vyřeže, tisknoucí místa se oddělají. Přiloží se napnuté síto, které se z vnitřní strany promáčí tamponem (+nitroředidlo). Nitrolak se rozpustí na papíře a otlačí se do něj síťovina. Po zaschnutí se papír ořízne, podmáčí, výsledně zůstane na sítu. Šikmé linie nemají vroubkovaný okraj od síta.\n\nJe to vlastně vylepšená metoda vyřezávaná. Kresba se prořízne do pracovní fólie (ne do nosné fólie). Pak se kresba odstraní z místa kresby a stáhne se ochranným papírem, přilepí se folie, oddělá se nosná fólie a pracovní folie zůstává na sítu. Tyto šablony lze zpracovávat pomocí řezacího pultu.\n\nNa pracovní fólii dáme světlocitlivou vrstvu. Ve vakuovém rámu vykopírujeme nečitelný pozitiv (matný povrch světlocitlivé emulze). Emulze se přenese na napnuté síto a sloupne se nosná fólie. Vytvoří se šablona a zprůchodní se místa kresby. Metoda je vhodná pro naprosto přesné soutisky\n\nVětší stoly s vedeným tříčem (těrkou), těrka se upevní na vodícím rámu (přesnější) – na SŠUD\n\nU nejkvalitnějších strojů se jednoduché upnutí síta na jedné straně (nůžkový způsob) nahrazuje složitějším, které přiklápí síto\n\nparalelně k potiskovanému materiálu. (To platí i u automatizovaného tisku.)\n\nRuční nakládání a vykládání materiálu,automatický tisk.\n\nRuční nakládání materiálu,automatický tisk a vykládání materiálu.\n\nCelý proces tisku probíhá automaticky.\n\nSítovina je ze syntetických nebo kovových vláken (nejčastěji polyester nebo polyamid). Rozdělují se podle tloušťky vlákna nebo šíře oka. Dále také dělíme dva druhy vazby sítovin: keprová a plátnová. Sítovina má také kvůli rozptylu světla předem stanovenou barvu (většinou žlutá nebo oranžová).\n\nTěrky jsou sestaveny z pevného držadla (kov, dřevo) s gumovým nebo neoprenovým břitem s různými profily. Mohou mít i různou tvrdost podle materiálu, ze kterého jsou vyrobeny: dřevo, kov. Gumovou těrkou (tříčem) se hustá sítotisková barva protlačuje nezaslepenými otvory v sítu na potiskovaný materiál. Pokud se jedná o přímý sítotiskový potisku textilu, jsou jednotlivé barvy protlačovány přímo, například na tričko. Je-li barva aplikována na speciální transferový papír, který se k následnému přenosu barvy na textil používá velmi často, nazýváme tuto metodu transferovou.\n\nVelice důležité je přesné zabroušení břitu. Záleží na něm kvalita tisku, nepřesnosti, resp. nedodržení rovinnosti se projeví zejména při tisku větších ploch.\n\nMnožství protlačené barvy lze ovlivnit náklonem těrky při tisku a ostrostí břitu.\n\nPři vícebarevném sítotisku se používá jedno síto na každou barvu. Možnosti tisku jsou nepřeberné: možnost vytvoření plochého potisku, semišového efektu, 3D efektu, třpytivého efektu a dalších.\n\nDále dělíme na:\n\n\nSítotiskovou technologií lze potiskovat všechny běžné druhy materiálů včetně kovu, kůže, papíru, dřeva, skla, keramiky, samozřejmostí jsou plasty i textil jakéhokoli složení (pro každý potiskovaný materiál jsou speciální barvy). Jednoznačnou výhodou sítotisku je jednoduchost a opakovatelnost aplikace, trvanlivost potisku a současně příznivá cena. Aplikace sítotiskové technologie přímo na textilní materiál je obecně nejtrvanlivější a nejkvalitnější volbou potisku. Vodou ředitelná barva se vpije do textilních vláken a po zaschnutí ji lze prát i žehlit přes motiv. Přidáním aditiva do barvy lze její odolnost ještě zvýšit. Plastizolová barva nanesená přímo na textil se při vysoké teplotě vysuší a zapeče. Barvu lze nanést na přenosový papír, opatřit ji vrstvou lepidla (práškového nebo tekutého), zasušit v termotunelu a termolisem přenést na textil. Mezi přímým sítotiskem a transferovou metodou není v kvalitě de facto žádný rozdíl. Tam, kde kvůli složitosti motivu, barevnosti, náročnosti soutisku, velikosti nebo tvaru předlohy, případně potiskovaného předmětu nestačí sítotisk, nastupuje sublimační tisk.\n\nJedním ze způsobů použití v elektronice je výroba (převážně jednodušších) plošných spojů. Spoje jsou tvořeny vodiči z měděné fólie tloušťky 17 nebo 35 (méně často 70 až 105) mikrometrů, která je nalepena na desce z izolantu, nejčastěji na laminátu na epoxidovém nebo fenolickém základě, do tloušťky max. 2 mm (převážně ale 1,2 až 1,6 mm). Na fólii, pokrývající celou plochu desky, se natiskne motiv budoucích vodičů barvou, která po vytvrzení odolává leptadlu. Plochy měděné fólie nechráněné barvou se následně odleptají. Po odleptání mědi se barva odstraní a deska se dál zpracovává.\nExistuje i složitější, negativní způsob, kde barva kryje místa, která budou odleptána. Po potisku se na měděnou fólii nanese galvanickou cestou vrstvička (nejčastěji) cínu. Deska se po odstranění nanesené barvy, která teď vlastně sloužila jako ochrana před galvanickým pokovením krytých míst, opět leptá v leptadle, nenapadajícím cínovou vrstvu na vodičích ale jen měď.\n\nPlošné spoje se běžně po dokončení motivu a testování opatřují tzv. nepájivou maskou. To je mechanicky a tepelně (až 300 °C) odolná krycí vrstva, která chrání vodiče na desce a nechává odhalené pouze pájecí a kontaktní plošky. Smyslem této vrstvy je ochránit vodiče před mechanickým poškozením, při strojním pájení vlnou zabránit tvorbě můstků (zkratů mezi vodiči) a snížit spotřebu pájky. Pájka zůstává jen na pájecích ploškách, nepokrývá zbytečně vodiče. Sítotiskem se tiskne buď přímo motiv nepájivé masky a barva se jen vytvrdí, nebo se z prázdného síta bez motivu nanese souvislá vrstva fotocitlivé barvy na celou desku. Motiv nepájivé masky se získá fotocestou. Tradiční barvou nepájivé masky je sytě zelená, ale běžně dostupné jsou i další barvy.\n\nDeska se někdy, před osazováním součástkami a pájením, potiskuje ještě jednou (nebo i vícekrát), i z obou stran (t. j. i na nepájivou masku), servisním potiskem, identifikujícím jednotlivé součástky (nebo místa připojení, apod.) nebo označující celé desky (přímý tisk označení/názvu, popis, čárový kód, apod.). Tady už se používají libovolné barevné odstíny, ovšem musí být kontrastní k podkladu.\n\nTechnologie velmi příbuzná sítotisku se v elektronice používá při tzv. povrchové montáži, označované také jako SMT (\"surface mount technology\"). Součástky, někdy nazývané bezvývodové, (vžila se angl. zkratka SMD (\"surface mount devices\")), nemají klasické drátové vývody, ale kovové kontaktní plošky. Před osazováním se na plošný spoj přes masku nanese pájecí pasta tvořená směsí pastovitého tavidla a miniaturních kuliček pájky. Terčíky pasty se nanášejí pouze na kontaktní plošky. Maska pro tisk pasty je vytvořena leptáním nebo laserovým řezáním z tenkého nerezového, často i bronzového plechu. Tisk pasty je obdobný sítotisku. Pomocí těrky se protlačuje pasta otvory v masce na plošný spoj. Pájka ve formě pasty má lepivou konzistenci, takže osazované součástky stačí zatlačit do pasty. Pájení probíhá nejčastěji přetavením. Osazený plošný spoj je dopravníkem unášen mezi několika komorami pece, pájka se roztaví a připojí součástky k desce.\n\nJiný způsob použití sítotisku v povrchové montáži spočívá v nanesení lepidla na desky, do kterého se pak osazují součástky SMD. Po jeho zatuhnutí (už se součástkami) se deska strojně pájí vlnou.\nU tisku pastovité pájky a lepidla se převážně netiskne přes síťovinu, ale používají se nerezové nebo (méně) bronzové šablony, tloušťky několik desetin milimetru.\n\nDalší použití sítotisku v elektronice spočívá také v tisku odporových nebo vodivých past (např. rozmrazovací vodiče na oknech aut, apod.).\n\nRám je základ tiskové formy sítotisku. Dříve byl ze dřeva, avšak dnes se vyrábí z hliníku. Musí být pevný a odolný proti zkroucení a prohnutí. Rámy se dělí na pevné a samonapínací. Při napínání síta na rám také občas vzniká konkávní a bikonkávní prohnutí rámu.\n\nNejnovější způsob přenosu obrazu (kresby) na síto. Veškerá příprava probíhá na DTP pracovišti (zpracování textilů, obrázky a jejich montáž do konečné podoby tiskového archu).\nTato data jsou poté přenesena do zařízení, které provede tisk obrazu na předem ovrstvené síto. Tiskovým médiem je přitom rastrový vosk, který po dotyku s emulzí tuhne. Tento vosk nepropouští světlo. Takto potištěné síto se osvětlí přiměřenou dobu před světelným zdrojem. Odpadají zde materiály jako je film, za zařízením je vakuový rám a pracovní síla.\nSíto se vyvolá běžným způsobem, vosk zabrání v místě kresby vyvolání a síto je propustné jen v místě kresby.\n\n\nVýhodou sítotisku je jednoduché přímé nanesení barvy. Ekonomičnost sítotisku se ale projeví až při vyšších sériích.\n\nNevýhodou sítotisku je vysoká cena při menším množství z důvodu náročné předtiskové přípravy. Další nevýhodou je potisk na různé druhy umělých materiálů, kde nemusí dojít ke 100% překrytí barvou - ale to je spíše už otázka použitých materiálů (barvy, síta, těrky...) a jejich kompatibility, použitého zařízení a hlavně zkušenosti tiskaře . \n\n\nJak na sítotisk doma\n"}
{"id": "64431", "url": "https://cs.wikipedia.org/wiki?curid=64431", "title": "Lot Lorien", "text": "Lot Lorien\n\nLot Lorien (Лот Лориен) je bulharská hudební skupina, hrající, podle svých slov, „ethno-progressive art-rock“.\nv roce 1997, inspirováni tolkienovými knihami, ji založili Kiril Georgiev a Zlatomir Valchev. Od té doby se těší stále větší oblibě na celém světě. V jejich hudbě se vkusně mísí prvky tradiční bulharské hudby s keltskými rytmy, progresivní rock, new age, pop i jazz. Příjemnou atmosféru umocňují netradiční nástroje jako tapan, darbouka, balagma, atd.\nLot Lorien, mimo jiné, navázali spolupráci i s Theodosii Spassovem, s nímž v roce 2003 vystoupili na festivalu v makedonském Ochridu.\nOd roku 2003 je skupina členem IOV (International Folk Arts Organization).\n\n\n\n"}
{"id": "64440", "url": "https://cs.wikipedia.org/wiki?curid=64440", "title": "Departement", "text": "Departement\n\nDepartement (v počeštěné verzi psáno též departmán) je název územně-správních celků v několika státech po světě. Slovníky češtiny, které toto slovo obsahují, jej zpravidla rozlišují od termínu department (viz 1 a 2), v české jazykové praxi i v mnoha jiných jazycích však bývají oba výrazy ztotožňovány nebo zaměňovány.\n\nVýrazem departement se označují územně-administrativní celky ve Francii a v těch státech, které patřily pod koloniální moc Francie, nebo Španělska:\n\n"}
{"id": "64449", "url": "https://cs.wikipedia.org/wiki?curid=64449", "title": "Eta Linnemannová", "text": "Eta Linnemannová\n\nEta Linnemannová (19. října 1926 – 9. května 2009) byla německá profesorka teologie, která se ve svém bádání věnovala Novému zákonu a posléze kritice historicko-kritické metody v biblistice.\n\nLinnemannová byla žákyní Rudolfa Bultmanna a dalších předních liberálních teologů. Působila na univerzitě v Braunschweigu, byla členkou Společnosti pro studium Nového zákona. Po svém obrácení koncem 70. let 20. století se radikálně rozešla s historicko-kritickou metodou a patří k jejím předním kritičkám. Od roku 1983 vyučovala na Biblickém institutu v indonéském Batu.\n\n\n"}
{"id": "64451", "url": "https://cs.wikipedia.org/wiki?curid=64451", "title": "Platidlo", "text": "Platidlo\n\nPlatidlo je obecně jakýkoliv obvykle užívaný prostředek směnného obchodu. V různých kulturách tuto úlohu mohly v minulosti plnit například kamínky určitých nerostů, mušle, pírka a podobně, poté například barevné a drahé kovy, které později dostaly standardizovanou podobu co do tvaru a hmotnosti (hřivny, pruty, mince), z nichž se jako nejpraktičtější ukázaly mince.\n\nPřestože historicky (a někdy i dnes) mohly být platidlem i zemědělské produkty (naturálie), v současnosti v drtivé většině jako platidlo převládají peníze.\n\n\n"}
{"id": "64454", "url": "https://cs.wikipedia.org/wiki?curid=64454", "title": "Mezzotinta", "text": "Mezzotinta\n\nMezzotinta, též škrábaná, tónová rytina (z italštiny \"mezzo\" (poloviční) a \"tinta\" (tón) je grafická technika tisku z hloubky. V mezinárodním značení má symbol C7. V době své největší popularity sloužila především jako technika k reprodukci šerosvitných olejomaleb.\n\nMezzotintu objevil v letech 1639–1641 německý důstojník Ludwig von Siegen (1609–1676) z Hessenu a vytiskl touto technikou prvních sedm grafických listů. Metoda se šířila pomalu prostřednictvím jednotlivců, kteří ji předali dalším grafikům. Vynález byl dlouho připisován princi Ruprechtu Falckému, který se ale techniku naučil přímo od Ludwiga von Siegen během jeho pobytu v Bruselu roku 1654. Sám vytvořil v mezzotintě deset grafických listů (\"Kat s hlavou Jana Křtitele\"). Později se Ruprecht stal vévodou z Cumberlandu a anglickým velkoadmirálem a přestože byl v grafice diletantem, zasloužil se o další šíření techniky mezzotinty (William Sherwin).\n\nU prince Ruprechta se mezzotintě vyučil nizozemský grafik Wallerant Vaillant (1623–1677), který v ní vytvořil přes 200 listů. Jeho následovník Abraham Blooteling (1634–1687) vynalezl ocelovou skoblovací kolébku a uvedl techniku v Anglii, kde po roce 1660 působila řada nizozemských grafiků. V 17. století zde zdomácněla a dosáhla největšího rozvoje během 18. století. Za nejvýznamnějšího anglického tvůrce je považován John Raphael Smith (1752–1812), rytec prince z Walesu. Mezzotinta bývá označována také jako \"la manière anglaise\". Protože příprava desky je velmi pracná a trvá několik hodin, museli desky rozzrňovat i vojáci v době volna. Z Anglie se technika dostala do USA (Peter Pelham, 1695–1751) a zpět na evropský kontinent (Charles Howard Hodges, Amsterdam). Vídeňskou školu mezzotinty založili Johann Gottfried Haid (1710–1776) a Johan Jacobé (1733–1797), kteří se vyškolili v Anglii. Do Ruska techniku zavedl James Walker, rytec Kateřiny Veliké.\n\nMezzotinta se uplatnila především v portrétní tvorbě a dosáhla vrcholu v anglické grafice 18. století. Užívali ji rytci John Raphael Smith a Richard Earlom, který reprodukoval díla Claude Lorraina, Rubense a van Dycka, rytec krále George III., Valentine Green, malíři Thomas Gainsborough a Sir Joshua Reynolds Průkopníkem barevné mezzotinty byl frankfurtský grafik Jacob Christoph Le Blon (1667–1741), který zavedl vícebarevný tisk soutiskem primárních barev ze tří nebo čtyř desek. V 19. století se začala mezzotinta postupně přežívat a začala být nahrazována zejména tečkovacím leptem. Důvodem byla hlavně její velká pracnost. V moderní grafice se mezzotinta užívá obvykle v kombinaci s jinými technikami (lept, suchá jehla).\n\nPro mezzotintu se používají silnější měděné nebo mosazné desky (1,5-2 mm). Deska se přebrousí a pak silným tlakem a pod úhlem zhruba 80° rozzrní pomocí skobliny (kolébky), která má oblou plochu, zespodu hustě špičatě ozubenou. Šířka zubů určuje hrubost výsledného zrnění, hloubku bodových čar i výšku hřebínku. Obvykle se používá jemná skoblina s 28 zuby/cm nebo hrubá s 18 zuby/cm. Zrnění je třeba provádět ve všech směrech, aby byl povrch stejnoměrně matný. Příprava jedné desky zabere i několik hodin. Náhradním řešením je užití kotoučového zrniče, sestaveného z několika kotoučových pil o průměru 10-15 cm, navlečených na hřídeli. Další možností je otryskání desky karborundem, opakované protažení desky se smirkovým papírem v měditiskovém lisu nebo vyleptání po pokrytí akvatintovým zrnem. Menší plochy lze ozrnit ruletou či moletou. Dobře nazrněná deska by měla tisknout jednolitou sametově černou plochu.\n\nNa desku se kresba provede tužkou nebo křídou a světlejší tóny se postupně vyškrabují pomocí trojbřitých škrabek a hladítek s tupým zakončením. Pokud se při kontrolním tisku některá místa jeví příliš světlá, je možné je znovu nazrnit ruletou či moletou. Nazrněná destička se při tisku dosti opotřebovává a sametová hloubka se postupně ztrácí. Mezzotinta dá běžně pouze 40-60 kvalitních tisků. Pro větší počet tisků je možno desku předem galvanicky poocelit. Samotné grafické listy zhotovené technikou mezzotinty jsou mimořádně choulostivé a poškození nelze vyretušovat. Je proto třeba uchovávat je překryté hedvábným papírem.\n\nMezzotinta má charakteristický šerosvitný, měkký a malebný výraz a činí dojem uhlové nebo křídové kresby s převahou tmavých odstupňovaných míst. Výstižné jsou především jemné plynulé přechody a sametově černé tóny bez ostrých obrysů a lineární kresby. Pomocí této techniky lze reprodukovat i nejjemnější valéry obrazů.\n\n\n"}
{"id": "64455", "url": "https://cs.wikipedia.org/wiki?curid=64455", "title": "Okres Poprad", "text": "Okres Poprad\n\nOkres Poprad je jedním z okresů Slovenska. Leží v Prešovském kraji, v jeho nejzápadnější části. Na severu hraničí s Polskem a okresem Kežmarok, na jihu s okresy Brezno, Rožňava, Spišská Nová Ves a Levoča, na západě ještě s okresem Liptovský Mikuláš.\n"}
{"id": "64456", "url": "https://cs.wikipedia.org/wiki?curid=64456", "title": "Kostra dolní končetiny člověka", "text": "Kostra dolní končetiny člověka\n\nKostra dolní končetiny člověka v podstatě odpovídá kostře pánevní končetiny savců, odlišnosti ve stavbě vyplývají z toho, že u člověka nesou veškerou váhu těla. Člověk je ploskochodec, při chůzi se podložky dotýká celá noha, podobně jako u ostatních primátů a medvědů.\n\nStejně jako u horní končetiny je i kostra dolní končetiny tvořena dvěma skupinami kostí:\n\nJe tvořen jedinou kostí, která vznikla srůstem tří párových kostí v jednu jedinou. \n\n\nPánev je spojena s křížovou kostí nepohyblivým tuhým kloubem (\"amphiarthrosis\"). Dolní končetina je tedy k trupu připojena mnohem pevněji než horní, která je připojena kloubním spojením s hrudní kostí a pomocí svalů.\n\nStydké kosti jsou uprostřed spojeny chrupavčitou sponou. \n\nMuži mají vyšší a užší pánev, ženy naopak širší a tlustší.\n\nVolná končetina:\n\n\nStehenní kost je největší kostí v lidském těle. Je kloubně spojena s pánví v kyčelním kloubu a s čéškou, holení a menisky v kolenním kloubu. Nikoliv však s lýtkovou kostí. Podle délky femuru se dá určit výška celé postavy.\n\nU člověka je bérec tvořen dvěma kostmi:\n\nHolenní kost je na palcové straně, lýtková kost je na malíkové straně. \n\n\n"}
{"id": "64458", "url": "https://cs.wikipedia.org/wiki?curid=64458", "title": "Schismatrix", "text": "Schismatrix\n\nSchismatrix je sci-fi román Bruce Sterlinga. Popisuje lidstvo, které žije ve vesmíru a je rozdělené na dva tábory: Tvárné, kteří upřednostňují genetická vylepšení, a Mechanisty, kteří spoléhají na protetiku. Obě frakce bojují o nadvládu nad osudem lidstva. Jejich plány však zhatí příchod mimozemského druhu Investorů, kteří ve Sluneční soustavě zavedou mír. Ovšem za jakou cenu? \n\nTomuto románu předcházela pětice povídek, která byla společně s ním vydána ve sbírce \"Schismatrix Plus\".\n\nBruce Sterling si tohoto románu váží ze své tvorby nejvíce.\n"}
{"id": "64462", "url": "https://cs.wikipedia.org/wiki?curid=64462", "title": "Laser-books", "text": "Laser-books\n\nLaser–books, s.r.o. je plzeňské nakladatelství, které se zabývá převážně tvorbou z žánru science fiction, fantasy a horor.\n\nPlzeňské nakladatelství Laser-books, s.r.o. (původně Laser) patří svým působením již od roku 1990 k nejstarším specializovaným vydavatelům. Od samotného počátku je nejdůležitější osobou v jeho pozadí Tomáš Jirkovský, kdysi nadšený fanoušek, zakladatel science-fiction klubu Laser a vydavatel stejnojmenného fanzinu. Zpočátku se nakladatelství nazývalo jednoslovně Laser. Nakladatelství již publikovalo přes 300 titulů a dále se rozvíjí. Jedním z nejvýznamnějších přínosů Laser-books pro český trh bylo objevení literárního směru New Weird.\n\nNakladatelství Laser-books proslulo mezi žánrovými překladateli jako notorický neplatič honorářů. Stížnosti napálených překladatelů jsou v českém internetovém fandomu dnes již nedílnou součástí koloritu. Varovná internetová stránka na téma platební morálky Laser-books, Anti-Laser Page, existuje už od roku 2001.\n\nV řadách nedobrovolných věřitelů Laser-books se v uplynulém desetiletí ocitli například Jana Bezdíčková, Petr Kotrle, Silvie Šustrová, Viktor Janiš, Robert Tschorn nebo David Petrů. Ve fandomovém věstníku Interkom je zaznamenán případ, kdy se nakladatel dlouhodobě zdráhal vyplatit dlužný honorář matce zesnulého překladatele.\n\nSituaci a tvář nakladatelství Laser-books se snaží v internetových diskusích a v jednáních s věřiteli zachraňovat jeho zaměstnanec Martin Šust, editor řady New Weird. Prohlašuje například: \"Je pravdou, že Laser některým dluží. Nevím, jestli to mohu takhle veřejně potvrdit, ale nemám ve zvyku lhát. Na naši obhajobu však musím uvést, že se v poslední době snažíme o napravení dluhů minulosti. Jasné je, že to nejde snadno. Ale teď už máme splaceny tiskárny, literární práva a budeme se snažit, aby přišli na řadu i překladatelé. Laser v posledním roce prochází myslím pomalou, ale snad i zvnějšku viditelnou proměnou.\"\n\nNakladatelství za dlouhá léta své existence nasbíralo řadu ocenění od Akademie science-fiction, fantasy a hororu. Jejich výčet zní:\n\n\n\n\n\n\n\n\n\n\n"}
{"id": "64465", "url": "https://cs.wikipedia.org/wiki?curid=64465", "title": "Pius VII.", "text": "Pius VII.\n\nPius VII., vlastním jménem Barnaba Niccolò Maria Luigi Chiaramonti (14. srpna 1742 Cesena – 20. srpna 1823 Vatikán), byl katolický duchovní a benediktinský mnich, který od 14. března 1800 až do své smrti v roce 1823 zastával funkci papeže.\n\nPřel se s Napoleonem o postavení církve ve Francii a jím podrobené Evropě, korunoval jej sice na císaře, nicméně jejich spory stále rostly a nakonec vygradovaly v otevřený konflikt: Napoleon anektoval Řím, Pius VII. jej exkomunikoval a Napoleon jej na oplátku zase internoval.\n\nPostupně obnovoval Tovaryšstvo Ježíšovo, nejprve pro jednotlivé země a nakonec, 7. srpna 1814, s celosvětovou působností. V poslední třetině svého pontifikátu, po pádu Napoleona, obnovil Papežský stát i prestiž papežství poničené napoleonskými válkami.\n\nBarnaba Chiaramonti byl synem hraběte Scipiona Chiaramontiho a jeho ženy Giovanny z rodu Ghini. Jeho matka byla velmi zbožná a po smrti manžela vstoupila v roce 1763 do karmelitánského řádu. V mládí se vzdělával v Ravenně a v roce 1758 vstoupil do Řádu sv. Benedikta a přijal řádové jméno Řehoř (\"Gregorio\"). Na kněze byl vysvěcen 21. září 1765.\n\nPo dokončení filosofických a teologických studií a vysvěcení na kněze, učil na benediktinských školách v Parmě a Římě. 16. prosince 1782 ho papež Pius VI. jmenoval biskupem v Tivoli, biskupské svěcení obdržel 21. prosince téhož roku. Dne 14. února 1785 jej Pius VI. jmenoval kardinálem a biskupem v Imole.\n\nKdyž v roce 1797 vpadla do Severní Itálie francouzská vojska, Chiaramonti se postavil do čela těch, co razili názor, že je třeba se podvolit a nesnažit se marně vzdorovat zdrcující přesile. Svůj církevní stát podřídil Cisalpinské republice a svým věřícím při kázáních vysvětlil, že demokracie není v rozporu s katolickou vírou. Opakovaně byl tak ostatními biskupy obviňován ze zrady a podpory republikánství, ale svůj postoj dokázal obhájit.\n\nKdyž 29. srpna 1799 zemřel papež Pius VI., místem konkláve se, v souladu s papežským výnosem ze 13. listopadu 1798, stalo město, ve kterém se nacházelo nejvíce kardinálů. Kardinálové se proto sešli v benediktinském opatství \"San Giorgio Maggiore\" v Benátkách, tj. na území pod rakouskou kontrolou. V první den konkláve, 30. listopadu 1799, bylo přítomno 34 kardinálů, později se přidal kardinál Herzan. Chiaramonti nebyl hlavním favoritem, ovšem po neúspěchu všech tří hlavních kandidátů (kardinálové Bellisomi, Gerdill a Mattei), byl nakonec vybrán jako kompromisní kandidát a 21. března 1800 zvolen a okamžitě korunován.\n\nVzhledem k obtížné situaci v Itálii, způsobené snahou revoluční Francie ovládnout další oblasti Itálie a z toho plynoucí válkou mezi ní a Rakouskem a jeho spojenci, bylo papeži důrazně doporučováno, aby se nevracel do Říma. On se však rozhodl jinak a naopak urychleně do Říma vyrazil. Vstoupil do něj 3. července. 11. srpna učinil enormně důležité rozhodnutí, když jmenoval do čela Kolegia kardinálů a úřadu státního sekretáře sekretáře konkláve, kterého z volilo, kardinála Consalviho, jednoho z největších státníků 19. století.\n\nJelikož Napoleonova Francie ve válce vítězila a Řím fakticky ovládala, snažil se s ní Pius VII. dohodnout. V průběhu svého pontifikátu v době Napoleonovy první vlády přistoupil na většinu jeho požadavků, pokud šly nějakým způsobem skloubit s katolickými principy, neústupný zůstával pouze v otázkách svobody církve, v otázce papežského Říma a ve snaze přimět Napoleona k propuštění církevních hodnostářů, které uvěznil. V roce 1801 uzavřel s Francií konkordát, který měl chránit katolíky, ovšem Napoleon konkordát o rok později při schvalování vylepšil o souběžné jednostranné přijetí tzv. organických článků, které církevní práva omezovaly a papež je odmítl. Tento konkordát i organické články ovšem i přes to zůstaly v platnosti až do roku 1905, kdy byly obojí zrušeny. Nutno však podotknout, že organické články byly po většinu doby své platnosti mrtvou literou, která nebyla vynucována.\n\nV roce 1802 zahájil jednání s okleštěnou a postupně demontovanou Svatou říší římskou, ale konkordát se mu nepodařilo uzavřít ani s ní, ani s následným Rýnským spolkem. Některé dílčí státy mu navrhly separátní jednání (zejména Bavorsko), ale ty papež odmítl v naději, že se přece jen dohodne s centrální vládou. To se ale nepodařilo dokonce ani po Napoleonově pádu, protože nově vzniklý Německý spolek žádnou neměl, takže papež musel přece jen přistoupit na dílčí konkordáty s jednotlivými státy. Celkově došlo v průběhu napoleonských válek v Německu k zřetelnému úpadku církevní moci, poničení církevní správy a likvidaci posledních zbývajících církevních území.\nV roce 1804, navzdory varování papežské kurie, se Pius VII. vydal do Paříže na korunovaci Napoleona za císaře (2. prosince 1804) v naději, že Napoleon pozmění organické články. Nic takového se nestalo. Po vypuknutí nové války v Evropě se vztahy papeže s císařem zhoršily až natolik, že Napoleon 2. února 1808 obsadil Řím a 17. května 1809 zbytek papežského státu. Pius VII. 10. června 1809 exkomunikoval všech „loupežníků Petrova dědictví“. Ačkoliv Napoleona výslovně neupomenul, dal ho císař 5. července 1809 internovat do úplné izolace v Savoně při Janově. Nejpozději (květen – červen 1812) ho dal přemístit do Fontainebleau. Tu ho vyčerpaného a chorého přinutil 25. ledna 1813 podepsat koncept konvence takzvaného „Fontainebleauského konkordátu“, v kterém papež udělal dalekosáhlé ústupky, dokonce se zřekl i papežského státu. Je pravda, že s výčitkami svědomí svůj podpis 24. března 1813 odvolal, zvrat ve válce vedl Napoleona k tomu, že papeže v lednu 1814 opět poslal do Savoně. Propustil ho 10. března 1814. Papežův pohnutý život pokračoval. 24. března 1814 se sice vrátil do Říma, ale už na jaře 1815, když Napoleon utekl z Elby, musel Pius hledat útočiště v Janově. Do Vatikánu se konečně vrátil 7. června 1815.\nPius VII. se víc zajímal o náboženské než o politické problémy. Postupně obnovoval Tovaryšstvo Ježíšovo, nejprve pro jednotlivé země (1801 v Rusku, 1804 v Království obojí Sicílie, 1813 v Americe, Anglii a Irsku) a nakonec, bulou \"Sollicitudo omnium ecclesiarum\" ze 7. srpna 1814, s celosvětovou působností. Otevřel semináře, které Francouzi zavřeli, podporoval umělce a snažil se z Říma udělat opět centrum umění. V rámci možností, které měl, pokusil se papežství přizpůsobit modernímu světu. Skutečnost dokazovala, že při jeho smrti mělo papežství větší vážnost než v čase, když nastupoval do úřadu.\n\n"}
{"id": "64466", "url": "https://cs.wikipedia.org/wiki?curid=64466", "title": "Komanditní společnost", "text": "Komanditní společnost\n\nKomanditní společnost je soukromoprávní právnická osoba korporačního typu. Charakteristické pro ni jsou dva druhy společníků, z nichž jeden ručí za její dluhy neomezeně – komplementář a jeden omezeně – komanditista.\n\nZákon o obchodních korporacích ji řadí mezi osobní obchodní společnosti, komanditní společnost však vykazuje některé rysy kapitálové společnosti, zejména v tom, že část jejích společníků – komanditisté – mají vkladovou povinnost, ručí za závazky společnosti v omezeném rozsahu a nepodílejí se osobně na řízení společnosti. Proto se někdy označuje také jako \"společnost smíšená.\" Může být založena za účelem podnikání nebo za účelem správy vlastního majetku. Na úpravu komanditní společnosti se podpůrně používají ustanovení o veřejné obchodní společnosti a ve vybraných případech též o společnosti s ručením omezeným.\n\nKomanditní společnost se zakládá společenskou smlouvou v písemné podobě, forma veřejné listiny není u osobní obchodní společnosti vyžadována. Společnost vzniká zápisem do obchodního rejstříku. Převoditelnost podílu je přípustná pouze na straně komanditisty, v takovém případě se řídí ustanoveními ZOK o převoditelnosti podílu ve společnosti s ručením omezeným.\n\nNejvyšším orgánem komanditní společnosti jsou všichni její společníci. Statutárním orgánem všichni komplementáři, kteří splňují stanovené požadavky. Společenskou smlouvou může být určen statutárním orgánem i vybraný komanditista.\n\nZisk a ztráta společnosti se dělí mezi společnost a komplementáře.\n\nKomanditní společnost se zakládá společenskou smlouvou (vždy minimálně dva zakladatelé) v písemné formě s úředně ověřenými podpisy. Zakladatelem mohou být fyzické i právnické osoby. Ve společenské smlouvě se stanoví vzájemné právní poměry společníků, uvede se firma společnosti, předmět podnikání, společníci. Nestanoví-li společenská smlouva jinak, dělí se zisk a ztráta mezi společnost a komplementáře na polovinu, komplementáři si zisk rozdělí rovným dílem, přičemž společník má právo na podíl na zisku ve výši 25 % částky, v níž splnil svou vkladovou povinnost. Část zisku, která připadla společnosti, se po zdanění rozdělí mezi komanditisty v poměru jejich podílů. Ztrátu komanditisté nenesou.\n\nKomanditní společnost vznikne až dnem zápisu do obchodního rejstříku.\n\nFirma komanditní společnosti musí povinně obsahovat dodatek označující její právní formu „komanditní společnost“, postačí však zkratka kom. spol. nebo k. s.\n\nExistují zde dva typy společníků, odlišují je jejich práva a povinnosti:\nKomanditní společnost musí být vždy založena minimálně dvěma společníky, z nichž musí být jeden komanditista a druhý komplementář.\n\n"}
{"id": "64473", "url": "https://cs.wikipedia.org/wiki?curid=64473", "title": "Heinrich von Freiberg", "text": "Heinrich von Freiberg\n\nHeinrich von Freiberg (česky \"Jindřich z Freiberka\", působil koncem 13. století, životní data nejsou známa) byl německý básník. \n\nPocházel pravděpodobně ze Saska, ale působil na dvorech vysoké české šlechty. Někdy je uváděn jako Heinrich z Friberka. \n\nNěkdy po roce 1280 vytvořil ve východních Čechách pro Raimunda z Lichtenburka dokončení slavného milostného eposu Gottfrieda von Straßburg o Tristanovi a Isoldě. Jeho části využil pro české zpracování látky neznámý český básník v poslední třetině 14. století. \n\nHeinrich von Freiberg je kromě toho považován za autora dalších dvou německých básní. Jde o \"Legendu o svatém kříži\" (Die Legende vom heiligen Kreuz), zpracování latinské legendy o původu kříže, na němž byl ukřižován Kristus, a o \"Rytířskou jízdu Jana z Michalovic\" (Die Ritterfahrt Johanns von Michelsberg), líčící turnajové úspěchy příslušníka předního českého rodu Jana z Michalovic na turnaji v Paříži, o kterých se zmiňuje i Dalimilova kronika. Někteří literární historici jsou však přesvědčeni, že tyto dvě básně mají každá jiného autora.\n\n\n\n"}
{"id": "64475", "url": "https://cs.wikipedia.org/wiki?curid=64475", "title": "Varese", "text": "Varese\n\nVarese je italské město v oblasti Lombardie, hlavní město stejnojmenné provincie. Žije v něm okolo osmdesáti tisíc obyvatel.\n\nNad městem je Svatá hora zasvěcená Růžencovému mystériu od roku 1590, křesťanské poutní místo, které je součástí Sacri Monti zapsaných jako Světové dědictví.\n\nMěsto leží na sedmi pahorcích na břehu stejnojmenného jezera, vyznačuje se množstvím parků a architektonických památek jako je barokní bazilika svatého Viktora, hrad Masnago, Palazzo Estense (sídlo městského úřadu), Villa Recalcati nebo Villa Mirabello, používaná jako archeologické muzeum.\n\nVarese je průmyslové město, významnými místními podniky jsou AgustaWestland (výroba helikoptér), MV Agusta a Cagiva (motocykly). Poloha na rozhraní milánské aglomerace a horské krajiny s vlahým podnebím činí z Varese žádané místo pobytu, nedaleko se nachází letiště Malpensa. Sídlí zde Insubrijská univerzita a Evropská škola.\n\nMístní basketbalový klub Pallacanestro Varese je desetinásobný mistr Itálie a pětinásobný vítěz Euroligy. Fotbalový klub Varese Calcio hrál Serii A. V letech 1951 a 2008 se ve Varese jelo mistrovství světa v silniční cyklistice.\n\nKoná se zde Open Jazz Varese a festival krátkých filmů Cortisonici.\n\n\"Počet obyvatel\"\n\n\n\n"}
{"id": "64479", "url": "https://cs.wikipedia.org/wiki?curid=64479", "title": "Bitva u Turína", "text": "Bitva u Turína\n\nBitva u Turína (2. června – 7. září 1706) byla rozhodující bitvou italského válčiště ve válkách o dědictví španělské. Spojené síly Habsburského impéria a Savojského vévodství vedené Evženem Savojským a Viktorem Amadeem II. v ní rozdrtily a zahnaly na útěk francouzská vojska obléhající Turín.\n\nPrůběh bitvy byl následující: Evžen s Viktorem Amadeem nějakou dobu prováděli rozsáhlé klamné manévry okolo francouzských pozic, což vedlo k tomu, že Marsin s Filipem Orleánským nedokázali odhadnout, kde nepřítel udeří, a rozmístili své muže značně řídce po většině obvodu. Princ s vévodou poté zaútočili v sevřených řadách na nejhůře vybudovaném jihozápadním úseku a obranu obléhatelů rychle prolomili. Mnoho Francouzů se na útěku utopilo v Pádu.\n\nK porážce Francouzů přispěla roztříštěnost jejich velení a kombinace zpupnosti a pesimismu. Mimořádně neschopný chráněnec francouzského ministra Chamillarta, vévoda La Feuillade, odmítl přerušit obléhání, kterému velel, a neposkytl svým formálním nadřízeným ani jediného vojáka, a to dokonce ani poté, co se jejich obrana začala hroutit (krátce poté byl ovšem sám promptně rozdrcen).\n\nFilip II. Orleánský přitom původně zamýšlel zaútočit jako první, ale pak podlehl přesvědčování defétistického maršála Marsina, aby vyčkal útoku nepřítele v obléhacích opevněních. (Marsin se utkal s vojsky protifrancouzské koalice již dvakrát: poprvé u Höchstädtu, kde Francouze porazili Evžen s Marlboroughem, a podruhé u Ramillies, kde Francouze porazil samotný Malborough. Intuitivně cítil, že jej čeká třetí a poslední debakl do sbírky a že jej nepřežije. Nemýlil se.)\n\nPřímým následkem této porážky byla ztráta Milána a ústup hlavních francouzských sil směrem k francouzským hranicím.\n\nJelikož Ludvík XIV. byl zdrcený porážkou, kterou jeho vojska utrpěla už dřív v bitvě u Ramillies ze strany Britů a Holanďanů, a neměl možnost své jednotky adekvátně posílit, raději je následující rok stáhl z Itálie zcela. Evžen s Viktorem Amadeem získali obrovskou kořist, zahrnující mimo jiné téměř všechna děla a proviant Francouzů, což jim umožnilo dovybavit svá vojska na podstatně vyšší standard, než byli dosud zvyklí.\n\n\n"}
{"id": "64481", "url": "https://cs.wikipedia.org/wiki?curid=64481", "title": "Optický klam", "text": "Optický klam\n\nOptický klam, jinak nazývaný také optická iluze, je nesprávné nebo matoucí vnímání reality. Oko snímá nějaký obrázek, ale mozek ho interpretuje jinak, než jak je opravdu zobrazen. Člověk pak například na obrázku vidí něco, co na něm vůbec zobrazeno není.\n\nVětšina optických klamů je postavena na matení lidského mozku barvou (například Hermanova mřížka) nebo tvarem. Velkou skupinu klamů tvoří dvojsmyslné obrázky, které při zaměření na různé prvky lze vnímat více způsoby. Jiné klamy jsou založeny na špatném zobrazení nebo chybném vnímání perspektivy nebo prostorového vnímání.\n\nK optickým iluzím dochází díky zrakovým receptorům, které umožňují zpracování zrakových vjemů. Na oční sítnici jich je asi 130 miliónů. Receptory jsou spojeny mezičlánky s nervovými vlákny, která se spojují do zrakového nervu. V místě, kde zrakový nerv opouští oko směrem k mozkové kůře, se nachází asi dvoumilimetrové místo, kde nejsou žádné receptory. Tato takzvaná slepá skvrna způsobuje naše matoucí vnímání.\n\nVytváření obrazu probíhá ve dvou fázích. V první fázi probíhají chemické a fyzikální procesy. Oko přijímá elektromagnetickou energii. Receptory v oku tuto energii přeměňují na nervové stimuly, které jsou dál vedeny očním nervem do mozku. Optické stimuly se zpracovávají a vyhodnocují v mozkové kůře a to teprve umožní jejich rozeznávání. Při interpretaci těchto stimulů využívá mozek jednak zkušenosti už jednou naučené a jednak vyhodnocuje další informace, jež se do mozku dostávají prostřednictvím jiných smyslových orgánů. Neznamená to však, že stejný objekt je vždy vnímán stejným způsobem. Názorným příkladem je zapadající slunce.Velikost slunce se fakticky nemění, ale rozdílné velikosti nám zprostředkuje náš mozek. Důvodem je skutečnost, že objekty nevnímáme izolovaně, ale v kontextu s jejich okolím. Na obloze totiž chybí odpovídající měrná hodnota, proto slunce vypadá spíš menší. Naproti tomu na horizontu nám jako srovnávací veličina slouží například stromy. V porovnání s nimi vypadá slunce větší než na obloze.\n\nNěkteré obrazy nepatří do naší každodenní zkušenosti, proto náš mozek interpretuje optické signály nejprve špatně. Některé iluze mají fyzikální vysvětlení jako například lom předmětu ve vodě či tekutý asfalt.\n\nOptickými klamy se zabývá gestalt psychologie, která zformulovala základní vlastnosti vnímání tzv. tvarové zákony. Mezi ně řadíme například pojmy: centrace figury před pozadím, reverzibilní figury (záměrně uspořádány tak, aby se pozadí mohlo stát figurou a naopak, dochází ke střídání figury a pozadí). Dále tendence seskupovat vnímané podněty do smysluplných celků a také díky zákonu podobnosti přiřazování objektů k sobě. Podobné objekty vnímáme jako celky. Tento zákon je dokonce silnější než zákon blízkosti.\n\nKlamy by se daly rozdělit do několika kategorií. Objektivní klamy, které jsou vyvolány lomem a odrazem světla v atmosféře, jejíž hustota se spojitě mění. Jedná se například o fata morgánu nebo o zapadající slunce. Někdy se v přírodě objevují stíny a odrazy za pozoruhodných okolností. Podobně se na rozpáleném asfaltu silnic zjevují v suchých dnech zrcadlové iluze mokrých skvrn a kaluží, které nejsou ničím jiným než odrazy oblohy nebo silničních přemostění. Rozdílné teplé vrstvy vzduchu fungují jako zrcadla nad hlavou nejen v pouštích, ale někdy ukážou městu jeho vlastní odraz na obloze.\n\nVětšina vjemů je relativních. Podobně jako, když vložíme jednu ruku do umyvadla s horkou a druhou do umyvadla se studenou vodou, pak je vytáhneme a vnoříme do vlažné vody. Každá ruka vyšle reakci, která bude závislá na její bezprostředně minulé zkušenosti, nikoli na objektivním vjemu. Vnímání objektů tudíž není absolutní. Podléháme klamům kontrastů, které nás přesvědčují o něčem, co ve skutečnosti neexistuje. Podle úhlu pozorování může obraz vykazovat jednu nebo více linií. Objekty, jež vnímáme ve výrazných obrysech, se ukazují jako konstrukce našeho mozku. A některé příklady nám před očima dokazují, že zejména hodnocení barev je relativní.\n\nNeboli také geometrické klamy, do kterých patří například tzv. zdánlivá zkreslení. Princip iluzí zdánlivého zkreslení spočívá v tom, že oko vnímá stejné vzdálenosti jako různé a nutí vás vidět perspektivu tam, kde ve skutečnosti vůbec není. Do této skupiny patří geometrické klamy založené na kontrastu délky, rozměrů a velikosti, případně iluze úhlů. Příkladem může být Fraserova spirála, ve které vám oko tvrdí, že vidí spirálu, ale přitom se jedná o kruhy. Mezi geometrické klamy také patří například klam Ewalda Heringa, Franz Müller-Lyerova iluze a klam Johanna Christiana Poggendoffa.\n\nPohybové klamy způsobují, že oko vidí v pohybu obrázky, které jsou ve skutečnosti statické. Příčin jejich vzniku může být hned několik: asymetrické přechody kontrastu, jasnosti, nebo barev, bezděčné oční pohyby či tvarové uspořádání. Do pohybu obrázky uvádí jen náš mozek. Odpovědné jsou za to zejména dvě vlastnosti vnímání. Obrazy působí na naši sítnici se zpožděním přibližně 0,06 až 0,1 sekundy. Od frekvence asi 18 obrazů za sekundu se jednotlivé obrazy spojují dohromady a my je vnímáme jako pohyb. Za leckterou iluzi pohybu je stejně jako v kině odpovědná setrvačnost lidského oka. Dalším důvodem zdánlivého pohybu jsou kontrasty barev a různé intenzity jasnosti, protože směr pohybu určují stupně intenzity světlosti (od černé po bílou). Tak vznikají fascinující pohyblivé obrazy. Velmi významným představitelem je Akiyoshi Kityoka.\n\nZdánlivý pohyb skvrn při pozorování obrázku s názvem Kangai způsobují trhavé pohyby okohybných svalů. Části objektů pohybující se jako válce se mohou na krátkou dobu zastavit, když se budeme bez mrkání upřeně dívat do jednoho bodu. Jakmile se začnou oční víčka pohybovat, pohyb obrázku se zase obnoví. Výraz Kangai symbolizuje pohyb vody na rýžových polích v Japonsku. Jeho iluze fungují aniž byste museli pohybovat hlavou nebo obrázkem. Platí to i v případě obrazu nazvaného Koma 2006 (Káča 2006). Vypadá to, jako kdyby se kruhové objekty naskládané na sebe neustále rozšiřovaly a pulzovaly, a přece se plochy nezvětšují. Další známé dílo Akiyoshi Kityoky je například Rotsnake.\n\nMezi dvě nejpočetnější skupiny zastoupené ve fyziologických klamech patří ty, které jsou založeny na iradiaci a kontrastu. Pod pojmem iradiace se skrývá trik v tom, že černé znaky na bílém pozadí vidí člověk menší než bílé znaky na černém pozadí ve stejné velikosti. Toto je způsobeno faktem, že každý svítící bod dráždí celou sítnici a nikoli jen jedno její místo a jasné hraničení se tak zdá být větší. Typickým zástupcem je Helmholtzův klam.\n\nJevy kontrastu oproti tomu vznikají při pozorování více ploch s různým stupněm jasu nebo ploch různě zbarvených. Platí také to, že předmět položený na jasném podkladě, se člověku jeví jako tmavší než tentýž na tmavém podkladě. Kontrast přitom může být barevný i černobílý. Do této skupiny klamů patří také Kanizsův trojúhelník, kde vnímáme bílý trojúhelník, který ovšem ve skutečnosti neexistuje. Kaniszovy trojúhelníky, které vytvořil Gaetano Kanisza, působivě ukazují, že je náš mozek schopný spojit naznačené obrysy do uzavřeného tvaru. Na obrázcích je vždy trojúhelník, který zdánlivě leží v popředí a my ho vnímáme působením kontrastního klamu „bělejší než bílý“ nebo „černější než černý.“ Je to zrakový klam založený na kontrastu. Vnímáme bílý trojúhelník, i když ve skutečnosti neexistuje. To je vysvětlováno tím, že mozek se snaží doplnit chybějící informace a má tendenci vytvořit ucelený vjem.\n\nDalší jevy patřící mezi fyziologické klamy jsou například obrazy vznikající díky aktivitě sítnice po skončení jejího dráždění (například obrázek Ježíše Krista, jenž se vám potom promítne na zeď).\n\nDalší skupinou jsou klamy perspektivní. Klam, který perspektiva vytváří, je tak intenzivní, že má na svědomí celou řadu zvláštních efektů. Budeme-li si před očima držet ruce a jedna z nich bude natažena úplně a druhá jen do poloviny, budou se nám zdát obě stejně velké. Je to jednoduše proto, že náš mozek ví, že jsou stejné. Přírodní národy nezvyklé na perspektivní zobrazení v umění nebo na městská panoramata vnímají většinu takovýchto iluzí výrazně slaběji. To naznačuje, že perspektivní klamy jsou v zásadě hypotézy tvořené v mozku.\n\nVyobrazením těchto klamů vznikají dvě věci zároveň. Přeskakování mezi jednou a druhou interpretací není něčím, co by se mozku zvlášť líbilo. Takové přepínání pohledů fascinovalo Eschera, který tento jev zhmotnil a zpomalil v rytině Den a Noc z roku 1938. Černé a bílé pohledy se zde stávají vzájemnými pozadími jeden druhému.\n\nNemožné objekty podobným způsobem narušují naši jistotu o světě tím, jak si samy sobě nemožně odporují. Některé dávají smysl jen z jednoho úhlu pohledu. Například obraz Vodopád je jednou z dalších nereálných konstrukcí M. C. Eschera. Uprostřed je vidět vodopád, který uvádí do pohybu mlýnské kolo. To není nic nemožného. Ale sledujte průběh toku vody. Teče směrem dolů a od pozorovatele se vzdaluje. Nejvzdálenější bod by také měl být nejnižším bodem vodního toku. Ve skutečnosti je to však nejvyšší bod, z něhož voda znovu padá hluboko dolů.\n\nZnámí umělci jako M. C. Escher, István Orosz, Sandro Del-Prete nebo Oscar Reutersvärd vytvořili obrazy a objekty, jež uvedou naše neochvějné přesvědčení o funkčnosti fyzikálních zákonů do nejistoty. Někdy na první pohled nevidíme nic neobvyklého, čím víc se však začneme zabývat detaily, tím víc objevíme prvků, které zdánlivě vzdorují přírodovědným zákonům.\n\nIluzí a klamů také často využíval Salvador Dalí. V malbě z roku 1937, která je uměleckou realizací „objevu“, který Dalí zaznamenal při pozorování labutí na jezeře – zrcadlový obraz ptáků vykazuje velkou podobnost s hlavou slona. Proto se ve středu obrazu nacházejí tři labutě, jejichž odraz na hladké vodní ploše má podobu tří slonů.\n\nU psychologických klamů si mozek vybírá z různých variant obrazu, který vidí, a ten následně na základě svých zkušeností zpracuje do nějakého smysluplného obrazu. Psychologické klamy se dají rozdělit na dvě skupiny, a to na dvojsmyslné iluze a na paradoxní iluze. Do této kategorie můžeme řadit klamné, vyhledávací a převrácené obrazy. Prostorové vidění je velice složitý a komplexní děj. Neboť naše trojrozměrná realita se na sítnice promítá jen jako dvojrozměrný obraz. Mozek musí toto vyobrazení dešifrovat a rekonstruovat jako trojrozměrné. Při tomto procesu nevzniká vždy jen jediná možnost interpretace. Kromě těchto existují i další fascinující obrazy, jež umožňují víc než jediný výklad. Jestli rozpoznáváte jednu svíci nebo dva profily, žábu nebo koně, jednu nebo více postav – není to „špatně“ nebo „dobře“, ale jedná se o rozličné varianty vnímání.\n\nMalířství i architektura využívají možnosti klamání zraku už od dob antiky a vytvářejí umělecká díla, která označujeme jako trompe-l'oeil (francouzsky ošal oko). Na malbách se například objevují zdánlivé předměty, objektem klamu se může stát sama malba, zvířata, lidé a předměty na nástěnných obrazech nebo fasádách domů. Jsou vyobrazeny tak věrně, že o jejich přítomnosti a existenci ani nepochybujeme. Oblíbeným motivem malířství trompe-l'oeil jsou namalovaná okna na dveře s pohledem na modrou oblohu, zelenou krajinu nebo výklenky zdí, fasád a stropů.\n\nIluzivní malířství zaznamenalo rozkvět se studiem nových technik a perspektivy od renesance, například v díle Andrey Mantegny. Mimořádné místo pak našlo při freskové výzdobě barokních chrámů, jejímž mistrem byl Andrea Pozzo. Optické iluze se uplatňovaly i v architektuře (Francesco Borromini), urbanismu a krajinářství, ale také v uměleckém řemeslu (např. kované mříže).\nDnes je velmi moderní využívat optických klamů ve street artu. Slavní street art malíři Edgar Müller, Manfred Stader a Gregor Wosik například vykouzlili pomocí extrémního zkreslení na vydlážděné ploše zdánlivě trojrozměrný objekt auta. Ovšem jeho vnímání záleží na úhlu pozorování. Podíváme-li se ze strany, ztratí tato optická iluze zcela svoji působnost. Z tohoto důvodu se kreslí vodorovné značení na silnici v protažené délce. Pokud se k těmto značkám blížíme jako účastník provozu, objeví se ve zcela normálních proporcích. Taková nepříliš komplexní, ale velice účinná a užitečná anamorfotická zobrazení jsou upravena pro úhel pohledu běžný pro účastníka silničního provozu. Na tyto značky se totiž normálně nikdo nedívá seshora.\n\n\n"}
{"id": "64482", "url": "https://cs.wikipedia.org/wiki?curid=64482", "title": "Nashville Predators", "text": "Nashville Predators\n\nNashville Predators je profesionální americký klub ledního hokeje, který sídlí ve městě Nashville v Tennessee. Do NHL vstoupil v ročníku 1998/99 a hraje v Centrální divizi v rámci Západní konference. Své domácí zápasy odehrává v hale Bridgestone Arena s kapacitou 17 113 diváků. Klubové barvy jsou námořnická modř, zlatá a bílá.\n\n\nZdroj: \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "64484", "url": "https://cs.wikipedia.org/wiki?curid=64484", "title": "Zbabělci", "text": "Zbabělci\n\nZbabělci, román napsaný již v roce 1948, vydaný však až o deset let později v nakladatelství Československý spisovatel, jsou Škvoreckého prvotinou a obsahují řadu autobiografických prvků. Děj se odehrává ve východočeském městě Náchod (v knize zmiňováno jako Kostelec), v jediném týdnu na samém konci druhé světové války. Každý den hlavního hrdiny Dannyho Smiřického je vylíčen jako samostatná kapitola.\n\nOsm dní od pátku 4. května do 11. května je viděno značně subjektivně očima dvacetiletého gymnazisty, který je členem amatérské hudební jazzové skupiny. Jazz je jeho velkou vášní, stejně tak jako dívky, kterým se ze všech sil snaží zalíbit. Konkrétně jde o dlouhotrvající lásku k Ireně, která ale jeho city neopětuje a chodí s horolezcem Zdeňkem.\n\nV posledních dnech války se v Kostelci schyluje k revoluci - je očekáván příchod osvoboditelských armád, ale i prchajících esesmanů. V městečku se totiž organizuje silný odpor proti posledním skupinkám Němců. Kvůli tomu dochází k častým konfrontacím mezi tzv. městskou smetánkou, která se snaží dohodnout s velitelem okupačních sil bezproblémové převzetí města bez zbytečného násilí a škod, a mladou generací, obrňující se notnou dávkou cynismu a pesimismu a v neposlední řadě také střelnými zbraněmi. Když se během zákazu vycházení Danny předvádí před Irenou, je zadržen, ale na zákrok dr. Šabaty, který s Němci vyjednává, je i s druhým zadrženým propuštěn. Cestou domů potká své po zuby vyzbrojené kamarády, kteří ho chtěli vysvobodit a jsou zklamaní, že se s Němci vyjednává a nebojuje.\n\nDanny se nechá zapsat do revoluční armády, která se shromažďuje v pivovaru, přestože někteří z jeho kamarádů mají obavy, že je to jen úskok místní honorace, jak dostat pod kontrolu horké hlavy a zabavit jim zbraně. Jejich obavy se skutečně naplní. Jejich kamarád Přemek, který odmítne odevzdat zbraně, je zatčen. Bez jídla a beze zbraní jsou mladíci po skupinkách vysláni hlídkovat do města. Dannyho jediným motivem je potenciální Irenin obdiv, až se z něj stane hrdina.\n\nKluci by nejradši chtěli bojovat s Němci, ale když se u nádraží střetnou se skupinou odbojářů, kteří chtějí přepadnout muniční vlak na nádraží, velitel jejich hlídky jim nařídí se s odbojáři poprat a přivolá na pomoc Němce. Kluci ztratí iluze o \"revoluci\" vedené městskou honorací a taky dostanou strach, že budou po válce považováni za zrádce. Danny a jeho kamarádi Benno a Harýk se rozhodnou dezertovat.\n\nV následujících dnech město zaplaví uprchlíci a propuštění vězňové z koncentračních táborů a váleční zajatci. Danny se konečně cítí užitečný, když jim pomáhá sehnat jídlo, koupel a ubytování.\n\nSituace se podstatně zhorší ve středu 9. května, kdy do města dorazí esesáci, kteří odmítají kapitulovat. Kontrolu nad revoluční armádou převezmou komunisti, rozdají mladíkům zbraně a pošlou je vstříc postupujícím esesákům. Danny a jeho kamarádi se dostanou do přestřelky s německými tanky u Celnice a jeden z nich je zabit. Poté, co odveze raněné do nemocnice, se Danny vrací do pivovaru, kam míří také esesáci. Společně s kamarádem Přemkem, který právě uprchl z vězení (kam ho zavřeli, protože nechtěl odevzdat zbraň), těžkým kulometem, který Přema schovával od mobilizace po celou válku, zlikvidují německý tank. Přijíždějícím užaslým ruským vojákům a komunistům však neřeknou svá pravá jména: nechtějí být taháni po \"parádách\". Po návratu do města zjistí, že z pivovaru utekli právě včas, protože mladíci, které tam esesáci přistihli, byli umučeni k smrti. Nyní se karta obrátila a dochází k brutálnímu mučení zajatých esesáků.\n\nVše končí oficiálním vítáním Rudé armády a prvním poválečným koncertem Dannyho kapely.\nDanny je ve svých soudech okolí a prostředí malého města velmi otevřený a mladicky kritický, svou otevřenost neomezuje ani v otázkách tabuizovaných jako jsou sex, postavení mladé generace nebo úvahy mezi řádky na téma: měli bychom tu radši Angličany, nebo Rusy?\n\nV románu jsou zdařile vykresleny životní pocity mladé generace (Danny po většinu času myslí na holky), její revolta proti pokrytectví generace otců. Danny má zdravou naivitu mládí, odpor k jakémukoli patosu, občas se zdá být cynický, ale přitom cítíme, že je lidský, tolerantní a pln soucitu k těm, kteří si to zasluhují. Jazyk knihy, slang mladých lidí, živé dialogy a prokládání češtiny němčinou a angličtinou – to vše také přispělo k výrazné plastičnosti a přesvědčivosti postav, přestože se jejich životní obzor nezdá nijak zvlášť široký – jejich nejvyššími životními hodnotami jsou jazz a kontakty s druhým pohlavím.\n\nNa jaře či v létě 1968 napsal Josef Škvorecký s Milošem Formanem synopsi scénáře k \"Zbabělcům\". Samotný scénář, natož film ale už nevznikl. Škvorecký po odchodu do exilu přeložil synopsi do angličtiny, ale ani zde podle ní žádný film nevznikl. Původní česká verze se ztratila, Škvorecký synopsi přeložil zpátky do češtiny na začátku 21. století. Poté byla publikována v bulletinu Společnosti Josefa Škvoreckého \"Danny\" č. 1/2004 a knižně v souboru \"Zločin v šantánu a jiné filmové povídky a scénáře\" (spisy Josefa Škvoreckého, svazek 28, Literární akademie 2007).\n\nKromě toho napsal scénář \"Zbabělců\" Petr Jarchovský a zfilmovat ho zvažovali v 90. letech 20. století Jiří Menzel či Vladimír Michálek. Nerealizovaný zůstal i projekt Bohdana Slámy. V posledních letech se mluvilo o možném filmovém zpracování režisérky Andrey Sedláčkové, která je rovněž autorkou televizní adaptace Škvoreckého povídky \"Malá pražská Matahára\" pod názvem \"Rytmus v patách\".\n\n"}
{"id": "64486", "url": "https://cs.wikipedia.org/wiki?curid=64486", "title": "Česká hokejová reprezentace", "text": "Česká hokejová reprezentace\n\nČeská hokejová reprezentace vznikla po rozpadu Československa, kdy došlo i k rozdělení československé hokejové reprezentace. Český tým byl direktoriátem IIHF určen jako následovník československé reprezentace, proto byl zařazen do elitní skupiny mistrovství světa. Česká hokejová reprezentace dokázala jako jediná vyhrát třikrát mistrovství světa v řadě v systému playoff a rovněž jako první získala za tuto dobu celkem 6 zlatých medailí (po MS 2019 má dále Kanada už 7 titulů, Rusko pět, Švédsko 5, Finsko 3 a Slovensko 1 titul). Patří mezi tradiční a nejúspěšnější reprezentační týmy světa. Z celkem 27 účastí na MS (1993–2019) si česká reprezentace přivezla šest zlatých (1996, 1999, 2000, 2001, 2005 a 2010), jednu stříbrnou (2006) a pět bronzových medailí (1993, 1997, 1998, 2011 a 2012). Pětkrát prohrála zápas o bronzovou medaili (1995, 2003, 2014, 2015 a 2019) a desetkrát skončila již ve čtvrtfinále (1994, 2002, 2004, 2007, 2008, 2009, 2013, 2016, 2017 a 2018). Český tým také patří mezi šest nejsilnějších týmů na světě vedle Kanady, Ruska, Finska, Švédska a USA, tato skupina se jmenuje \"Velká šestka\".\n\n\n\nTučně = zlatoZOH xxx = stříbroZOH xxx = bronz\n\n Tučně = zlato MS 2006 = stříbro MS 1997, MS 1998, MS 2011, MS 2012 = bronz\n\n\n\n\n\n\n\n\n\n\n\n\n\n\n\n\n\n\n\n\nNa památku významných hráčů byla z reprezentace vyřazena čísla:\n\n\n"}
{"id": "64492", "url": "https://cs.wikipedia.org/wiki?curid=64492", "title": "Nesnesitelná lehkost bytí", "text": "Nesnesitelná lehkost bytí\n\nNesnesitelná lehkost bytí je román, který napsal český spisovatel Milan Kundera.\n\nCelé Kunderovo prozaické dílo pozdějšího období je prostoupeno motivem člověka potácejícího se mezi ideologiemi, který se dostává do momentu bezprostředního ohrožení vlastní existence. Před čtenáři se tak otevírá celá šíře světa naplněného sexuálním a uměleckým požitkářstvím, na druhé straně ale zároveň tím, co sám autor nazval „nesnesitelnou lehkostí bytí“.\n\nI tento román Milana Kundery klade nároky na pozornost četby a čtenářovu paměť. Román nespočívá totiž v jednotě děje, ta je důsledně porušována a nahrazována jinými jednotami – společnými postavami, jednotou témat, společnými motivy jednotlivých částí knihy.\n\nRomán \"Nesnesitelná lehkost bytí\" vyšel poprvé ve francouzském překladu v roce 1984, česky nejprve dvakrát ve vydáních '68 Publishers v Torontu v roce 1985 a 1988 a pak v Brně v roce 2006.\n\nRomán zahrnuje období od šedesátých let dvacátého století v Evropě, především v Československu, tedy i události roku 1968 a nastupující normalizaci.\n\nÚstředními postavami románu jsou dvě dvojice milenců – Tomáš s Terezou a Sabina s Franzem. Tomáš s Terezou jsou zvláštní pár, Tereza Tomáše miluje a Tomáš miluje Terezu, přesto jí ale nedokáže být věrný, potřebuje mít neustále milenky. Tereza se mu snaží porozumět, chápe, že jde z jeho strany pouze o sex, přesto ale trpí depresemi a nočními můrami. Po obsazení Československa se Tomáš s Terezou rozhodli emigrovat do Švýcarska, kde by se mohlo Tereze udělat psychicky lépe. Tomáš zde měl zajištěnou práci v nemocnici.\n\nTam se mu otevírá skvělá budoucnost a kariéra, jeho žena Tereza ale není schopná v cizině žít, Tomáš nepřestává se svými nevěrami, upíná se na svého psa Karenina a začíná litovat emigrace. Vrací se proto do Čech, nechává Tomášovi dopis, v němž se mu omlouvá, brzy se kvůli ní vrací i Tomáš, který není bez ní schopen žít. Po návratu musí Tereza pracovat v hotelu jako číšnice. Tomáš má skvělé lékařské schopnosti, tak mu nechají místo v nemocnici. Toto místo si udrží do bodu, kdy mu v literárním časopise otisknou protikomunistický článek. Musí opustit místo chirurga a stává se praktickým lékařem, což ho nenaplňuje a kvůli dalšímu pronásledování se stává umývačem oken. Odmítl totiž odvolat myšlenky ze svého článku.\n\nKe konci knihy nalézají útočistě na vesnici, kde nakonec oba nacházejí jistý klid a štěstí. Několik let po přestěhování zemřou oba při autohavárii. Krátce předtím si Tereza uvědomí, kam až svou \"slabostí\", svým vlivem na Tomáše oba zahnala. Nakonec s touto myšlenkou Tomáše konfrontuje:\n\nDruhý pár tvoří Sabina a její milenec Franz. Česká malířka Sabina, složitá osobnost, která žije bez morálních zásad, odpůrkyně kýče v jakékoliv podobě, bývalá Tomášova milenka, touží po vnitřním naplnění. Odchází proto do Curychu, kde se ale jen setkává s novou prázdnotou, pronásledována svým vnitřním neklidem odchází i od France, vysokoškolského profesora a anarchistického novináře, protože odmítá jakékoliv politické, umělecké, životní názory. Marně hledá smysl svého života, zoufale se snaží najít nějaký řád, utíká do New Yorku, později do Kalifornie. Franz při protestním pochodu v Kambodži umírá. Sabina není schopna najít ani trvalý vztah, ani rovnováhu.\n\nHlavním tématem knihy je hledání smyslu života, problematika vnitřní a vnější svobody člověka, zároveň neustálé znázorňování protikladů dobra a zla, lehkosti a tíže, kýče a umění.\n\nRomán začíná úvahou nad lehkostí a tíží lidské existenci. Vypravěč v něm ukazuje, že Nietzschova filosofie Věčného návratu přikládá každému lidskému rozhodnutí osudovou váhu, jelikož se každé takové rozhodnutí bude opakovat znovu a znovu.\n\nV opozici k tomuto pohledu na svět přivádí Kundera druhé pojetí, ve kterém se vše žije jen jednou. V souladu s německým příslovím \"Einmal ist keinmal\" však tvrdí, že takový život nemá velkou váhu, je \"nesnesitelně lehký\".\n\nAutor zde předkládá svou definici kýče jako \"druhé slzy\": objekt sám o sobě se kýčovitým stává pouze tehdy, nestavíme-li se k němu s pomyšlením „To je krásné!“, ale s úvahou „To je tak krásné, že nás to dojímá!“\n\nTento kýč je přisuzován jak totalitním režimům, tak politikům a politickým směrům. Kundera vysvětluje, že ve společnosti s pluralitou názorů a politického smýšlení je možno kýči uniknout, avšak totalitní společnosti plodí \"totalitní kýč\".\n\nVyjadřuje se také k tomu, že z kýče není úniku a že k němu nakonec tak či onak dospějeme. Píše:\n\nZ tohoto pohledu lze konec knihy chápat jako návrat k neškodnému kýči šťastného vesnického života, který je však rozpoznáván a ospravedlňován vzájemnou láskou Tomáše a Terezy.\n\nNa jedné z prvních stránek českého vydání \"Nesnesitelné lehkosti bytí\" je napsáno, že „Jakékoliv adaptace filmové, divadelní, televizní jsou zakázány.“\n\nKundera byl totiž podobně jako Umberto Eco velmi roztrpčen jedinou americkou filmovou adaptací, ke které dal svolení. Tu v roce 1988 režíroval Philip Kaufman.\n\n"}
{"id": "64493", "url": "https://cs.wikipedia.org/wiki?curid=64493", "title": "Okres Vranov nad Topľou", "text": "Okres Vranov nad Topľou\n\nOkres Vranov nad Topľou je jedním z okresů Slovenska. Leží v Prešovském kraji, v jeho jižní části. Na severu hraničí s okresy Svidník a Stropkov, na jihu s okresy Košice-okolí, Trebišov a Michalovce v Košickém kraji, na východě s okresem Humenné a na západě s okresem Prešov.\n"}
{"id": "64504", "url": "https://cs.wikipedia.org/wiki?curid=64504", "title": "Národní park Yellowstone", "text": "Národní park Yellowstone\n\nYellowstonský národní park je národní park nacházející se na území amerických států Wyoming (91 % parku), Montana (7,6 %) a Idaho (1,4 %). Byl vyhlášen 1. března 1872 na základě zákona schváleného americkým Kongresem a podepsaného prezidentem Ulysses S. Grantem. Je nejstarším národním parkem na světě a je známý především pro svou divočinu a řadu geotermálních úkazů, zejména pak gejzír Old Faithful, který patří mezi nejoblíbenější atrakce parku. Na území parku se nachází řada ekosystémů a dominantním z nich je subalpinský les.\n\nDomorodí Američané obývali yellowstonskou oblast přinejmenším již před 11 tisíci lety. Lewisova a Clarkova expedice z let 1804 až 1806 se tomuto regionu vyhnula a kromě traperů, kteří se do oblasti dostali v polovině 19. století, se první organizovaná expedice konala až koncem 60. let téhož století. Po vzniku národního parku byla jeho dohledem pověřena americká armáda. V roce 1917 pak správa přešla na National Park Service, jež vznikla o rok dříve. Stovky staveb, které byly na území parku postaveny, jsou chráněny pro jejich architektonický a historický význam a více než tisíc archeologických nalezišť prověřili badatelé.\n\nYellowstonský národní park se rozkládá na ploše 8980 km a na jeho území se nachází jezera, kaňony, řeky a pohoří. Součástí parku je Yellowstonské jezero, které patří mezi největší vysoko položená jezera Severní Ameriky. Jezero se nachází uprostřed největšího supervulkánu kontinentu, známého jako Yellowstonská kaldera. Tato kaldera je považována za aktivní vulkán, který za poslední dva miliony let několikrát vybuchl obrovskou silou. Plášťový chochol ale patrně nebude zdrojem vulkanismu. V Yellowstonském národním parku se nachází zhruba polovina všech světových typů geotermálních jevů, které pohání zdejší trvající vulkanismus. Většinu rozlohy parku pokrývají horniny pocházející z vulkanických erupcí. Park je hlavní částí Velkého yellowstonského ekosystému, jenž je největším zbývajícím a takřka nedotčeným ekosystémem mírného podnebného pásu zemské severní hemisféry.\n\nV parku žijí stovky druhů savců, ptáků, ryb a plazů, včetně řady ohrožených druhů. Součástí většiny zdejších lesů a pastvin jsou dále unikátní rostlinné druhy. V parku žijí například medvědi Grizzly, vlci, či volně žijící stáda bizonů amerických a jelenů wapiti. Každoročně zdejší lesy postihují požáry a při velkém požáru v roce 1988 shořela téměř třetina celého parku. Park poskytuje řadu turistických a rekreačních možností, včetně pěší turistiky, kempování, projížděk na loďkách, rybaření a okružních prohlídek. Díky dlážděným cestám je možné se dostat do hlavních geotermálních oblastí, ale i k jezerům a vodopádům. Během zimy mohou návštěvníci využít asistence průvodců, kteří používají sněžné vozy a sněžné skútry.\n\nPark se nachází na horním toku Yellowstonské řeky, podle níž je pojmenován. Samotnou řeku pojmenovali ke konci 18. století francouzští trapeři ( doslova „žlutá skála“), což je pravděpodobně překlad mandanského názvu „\"Mi tsi a-da-zi\"“ (doslova „Rock Yellow River,“ tedy doslova „řeky Žluté skály“). Američtí trapeři později přeložili francouzský název do angličtiny jako „Yellow Stone.“ Ačkoliv se obecně předpokládá, že řeka získala svůj název po žlutě zbarvených skalách v Yellowstonském Grand Canyonu, původ názvu domorodých Američanů není jasný.\nLidská přítomnost se na území dnešního parku začíná datovat před zhruba 11 tisíci lety, když v tomto regionu začali lovit a chytat ryby domorodí Američané. Během výstavby poštovního úřadu v Gardineru v Montaně koncem 50. let byl nalezen obsidiánový hrot zbraně cloviského původu, jehož stáří bylo zjištěno na uváděných 11 tisíc let. Tito Paleoindiáni z cloviské kultury používali značné množství obsidiánu nalezeného v Yellowstonu k výrobě řezacích nástrojů a zbraní. Hroty šípů vyrobené z yellowstonského obsidiánu byly nalezeny až v údolí řeky Mississippi, což ukazuje na existenci pravidelného obchodu s obsidiánem mezi místními kmeny a kmeny žijícími východním směrem. První bělošskou výpravou do této oblasti se stala Lewisova a Clarkova expedice z roku 1805, jenž se setkala s kmeny Nez Perce, Shoshone a Vraními Indiány. Při průchodu dnešní Montanou byli členové expedice srozuměni o yellowstonské oblasti na jihu, tu však nenavštívili.\n\nV roce 1806 opustil zmíněnou expedici John Colter, jenž se posléze přidal ke skupině lovců kožešin. O rok později se tato skupina rozdělila a Colter v zimě 1807 až 1808 prošel částí území dnešního národního parku. Podařilo se mu tak spatřit přinejmenším jednu geotermální oblast v severovýchodní části dnešního parku poblíž Tower Fall. Poté co se zotavil ze zranění jež utrpěl v bitvě s kmeny Vraních Indiánů a Sihasapů v roce 1809, popsal Yellowstone jako místo „ohně a síry,“ což však většina lidí přičetla deliriu. Údajně fiktivnímu místu bylo přezdíváno „Colter's Hell“ (doslova „Colterovo peklo“). Po dalších čtyřicet let byly vyprávěny četné zprávy od horalů a lovců o vařícím se bahně, kouřících řekách a zkamenělých stromech, avšak většina těchto zpráv byla pokládána za mýty.\n\nPo dalším průzkumu z roku 1856 popsal horal Jim Bridger (uvádí se, že byl prvním nebo druhým evropským Američanem, který spatřil Velké Solné jezero v dnešním Utahu) vroucí prameny, tryskající vodu, horu skla a žluté skály. Jeho informace však byly z velké míry ignorovány, jelikož byl znám přikrášlováním svých příběhů („spinner of yarns“). V roce 1859 se zeměměřič americké armády, kapitán William F. Raynolds, vypravil na dvouletý průzkum severních Skalistých hor. Po přezimování ve Wyomingu se v květnu 1860 Raynolds a jeho skupina, která zahrnovala přírodovědce Ferdinanda Vandeveera Haydena a průvodce Jima Bridgera, pokusila překročit kontinentální předěl nad Two Ocean Plateau z území severního Wyomingu. Těžký jarní sníh jim v jejich průchodu zabránil, avšak kdyby byli schopni předěl překročit, stali by se první organizovanou průzkumnou výpravou yellowstonské oblasti. Další organizované průzkumy pak až do konce 60. let 19. století zbrzdila Americká občanská válka.\nPrvní podrobná expedice yellowstonské oblasti byla Cook-Folosom-Petersonova expedice z roku 1869, která se skládala ze tří soukromě financovaných průzkumníků. Folsomova skupina se do oblasti dostala podél Yellowstonské řeky a došla tak až k Yellowstonskému jezeru. Členové výpravy pořizovali deník a na základě sepsaných informací zorganizovali o rok později obyvatelé Montany Washburn-Langford-Doaneho expedici. Vedl ji hlavní zeměměřič Montany Henry Washburn a dále se jí zúčastnili Nathaniel P. Langford (později se stal znám jako „Národní park“ Langford) a speciální jednotka americké armády vedená poručíkem Gustavem Doanem.\n\nExpedice strávila asi měsíc putováním v oblasti, shromažďováním vzorků a pojmenováním zajímavých míst. Montanský spisovatel a právník Cornelius Hedges, který se zúčastnil Washburnovy expedice, navrhl, aby byla oblast chráněna jako národní park. O svých zážitcích a pozorováních napsal v letech 1870 až 1871 řadu podrobných článků do deníku \"Helena Herald\". V podstatě tak zopakoval prohlášení guvernéra montanského teritoria Thomase Francise Meaghera z října 1865, který již dříve uvedl, že by oblast měla být chráněna. Ostatní členové expedice se za ochranu oblasti rovněž přimlouvali. V dopise z roku 1871, mezi Jay Cookem a Ferdinandem Hayedem, Cook uvádí, že jeho přítel kongresman William D. Kelley navrhl, aby „Kongres schválil zákon vyhlašující Velkou gejzírovou pánev veřejným parkem.“\n\nNachází se zde okolo 110 vodopádů a velké množství horkých pramenů, bublajících bahnitých jam, horských jezer, kaňonů, erodovaných lávových proudů a gejzírů. Nejznámějším gejzírem je Old Faithful, jenž tryská průměrně po 64,5 minutách do výšky 40 m, maximálně pak až do výšky 56 m. Takto vytryskuje asi 120 let.\n\nOld Faithful však není nejvyšším gejzírem v Yellowstonu. Tím je Steamboat (Parník), který má však velmi nepravidelné intervaly erupcí: od 4 dnů po 50 let. Kdysi býval nejvýše (až 76 m) tryskajícím Giant Geyser (Obří gejzír); ten však „usnul“ v roce 1955.\n\nPro Yellowstonský národní park jsou charakteristické také četné fumaroly (vývěry horkých plynů), mofety a bublající bahenní sopky. Latentní vulkanismus je příčinou vzniku i unikátních teras a kaskád v oblasti při severním okraji národního parku, zvané Mammoth Hot Springs (Mamutí horké prameny). Podzemním míšením prosáklé dešťové vody s oxidem uhličitým, který uniká z podpovrchového horkého magmatu (relativně velmi mělce uloženého, jen v hloubce 5–8 km), vzniká kyselina uhličitá. Z této vody se vylučuje travertin, který se usazuje. Terasy jsou zbarveny většinou bíle, popř. vlivem oxidů železa krémově. Někde však mají v důsledku přítomnosti termálních bakterií a řas (identifikováno bylo zatím 65 druhů těchto organismů) nádech žlutý, oranžový, hnědý či zelený.\n\nTento park získal jméno podle řeky Yellowstone, která protéká tímto územím a jejíž břehy lemují vysoké žluté skály.\n\nV lesích převažují jehličnaté porosty tvořené zejména borovicí těžkou, smrkem Engelmannovým, méně již jedlí plstnatoplodou, douglaskou tisolistou, borovicí pokroucenou aj. Z listnatých stromů zde lokálně převažuje topol osikovitý a některé z více než 50 druhů severoamerických dubů.\n\nŽijí zde los, ovce velkorohá, medvěd grizzly, medvěd baribal, jelen wapiti, vlci, vydry, jezevci, kojoti, svišti, ale i další savci. Dále šest druhů hadů a okolo 240 druhů ptáků včetně národního ptáka USA – orla bělohlavého. Jádrem parku je Yellowstonské jezero, které je největším ledovcovým jezerem Severní Ameriky. Vzniklo po ústupu ledovců zhruba před 12 tisíci lety. Jeho hladina leží 2357 m n. m., největší hloubka je 91 m, rozloha představuje 355 km². Menších jezer lze najít v oblasti národního parku několik.\n\nŘeka Yellowstone, pramenící v horské skupině Bighorn, tvoří v severní části parku hluboký kaňon, dlouhý 40 km. Kaňon je hluboký až 366 metrů; vznikl ve žlutých skalách vulkanického původu. Na řece i jejích přítocích je několik vodopádů, z nichž nejimpozantnější Lower Falls dosahuje výšky 94 metrů.\n\nRuský vojenský analytik Konstantin Sivkov v březnu 2015 uveřejnil článek, ve kterém prohlásil, že dojde-li k válce, mělo by Rusko vést svůj útok jadernými zbraněmi i na tuto uvedenou oblast.\n\nHistorické hotely, chatky, bungalovy, kempy v parku i mimo park\n\n\n"}
{"id": "64527", "url": "https://cs.wikipedia.org/wiki?curid=64527", "title": "Fortuna (planetka)", "text": "Fortuna (planetka)\n\n(19) Fortuna je jednou z největších planetek v hlavním pásu planetek. Složením se podobá trpasličí planetě ; má tmavý povrch pokrytý jednoduchými uhlíkatými látkami.\n\nObjevil ji J. R. Hind, a to 22. srpna 1852 na londýnské soukromé hvězdárně George Bishopa. Pojmenoval ji po Fortuně, římské bohyni štěstí.\n\nTato planetka patří na základě spektroskopických průzkumů do skupiny C, tedy uhlíkatých objektů a to do podskupiny G, neboť v infračervené oblasti byly zjištěny spektrální pásy, odpovídající chemickým vazbám C—H. Dá se z toho usoudit, že její povrch obsahuje značné množství tholinu, vznikajícího fotolýzou uhlovodíků působením jednak slunečního ultrafialového záření, tak korpuskulárního kosmického záření. Další spektrální pásy ukazují na přítomnost hydratovaných křemičitanů a oxidů železa. Zdá se být prokázané, že se její povrch nejvíce blíží složení chondritických meteoritů třídy CM. Někteří astronomové tuto planetku dokonce spolu s (1) Ceres považují za mateřské těleso uhlíkatých chonditů (např. meteoritu Murchison).\n\nV roce 1993 uskutečnil Hubbleův vesmírný dalekohled první podrobná pozorování. Bylo zjištěno, že planetka má v průměru asi 0,2 úhlové vteřiny a téměř kulovitý tvar. Pátrání po jejích družicích bylo bezvýsledné.\n\nNěkolika pozorovaných zákrytů hvězd bylo též použito k upřesnění velikosti tohoto tělesa.\n\nTato planetka dosud nebyla zblízka zkoumána žádnou pozemskou sondou. V 90. létech 20. stol. ruští vědci ve spolupráci s německými ji navrhovali jako jeden z možných cílů kosmické mise s cílem odběru vzorků hornin vzhledem k tomu, že se pohybuje ve vnitřní části hlavního pásu planetek a protože představuje zřejmě charakteristického zástupce třídy objektů s málo přeměněným materiálem z doby formování sluneční soustavy. Byla též na seznamu potenciálních cílů pozorování zblízka později zrušeného projektu sondy CRAF (Comet Rendezvous and Asteroid Fly-by).\n\n\n"}
{"id": "64545", "url": "https://cs.wikipedia.org/wiki?curid=64545", "title": "Kyvadlo", "text": "Kyvadlo\n\nKyvadlo je těleso volně otočné kolem pevné vodorovné osy neprocházející jeho těžištěm. Pokud je takové těleso vychýleno v gravitačním poli z rovnovážné polohy, koná kývavý pohyb. Při něm se střídavě mění potenciální energie kyvadla v kinetickou energii kyvadla a naopak.\nTéto definici odpovídá fyzikální kyvadlo.\n\nPříkladem kyvadla může být kulička zavěšená na tenkém provázku. Je to model mechanického oscilátoru. Volně zavěšená kulička je v rovnovážné poloze, kdy se tíhová síla formula_1 rovná tahové síle formula_2 závěsu. Pokud kyvadlo z rovnovážné polohy vychýlíme, vznikne složením sil formula_1 a formula_2 výslednice formula_5, která směřuje do rovnovážné polohy a vytváří tak kmitavý pohyb kyvadla. Po vychýlení se kyvadlo periodicky vrací do své rovnovážné polohy, kde má největší rychlost, a pohybuje se dál, dokud nedosáhne největší výchylky, a pak se znovu vrací do rovnovážné polohy.\n\nV teorii kmitání se používá modelová představa kyvadla tvořeného hmotným bodem zavěšeným na tuhém závěsu o zanedbatelné hmotnosti. Tento abstraktní model reálného kyvadla nazýváme matematické kyvadlo. Odvozené vztahy pro periodu kyvadla platí přesně jen pro matematické kyvadlo.\n\nPerioda, tedy doba kmitu matematického kyvadla, je přímo úměrná druhé odmocnině z délky závěsu. Pro periodu, popř. frekvenci platí vztah:\n\nformula_6\n\nPerioda kmitání kyvadla nezávisí na hmotnosti zavěšeného kyvadla.\n\n\n\n"}
{"id": "64546", "url": "https://cs.wikipedia.org/wiki?curid=64546", "title": "Atlas Československé socialistické republiky", "text": "Atlas Československé socialistické republiky\n\nAtlas Československé socialistické republiky je československý národní atlas, který vydala Československá akademie věd a Ústřední správa geodézie a kartografie. Atlas je komplexním vědeckým a uměleckým dílem, na kterém se podílelo mnoho institucí tehdejší doby v čele s Českou a Slovenskou akademií věd, obsahuje ucelený přehled o přírodě, hospodářství, obyvatelstvu a kultuře Československa.\n\nAtlas kartograficky zpracoval a vytiskl Kartografický a reprodukční ústav v Praze. Odpovědným redaktorem byl Jindřich Svoboda, technickým redaktorem díla byl Bohumil Stehlík. Redakční uzávěrka proběhla v lednu 1966, v červenci až září 1966 byl atlas vytištěn, v prosinci téhož roku byl atlas vydán nákladem 10 555 výtisků. \n\nAtlas obsahuje předmluvu, přehled institucí a lidí podílejících se na díle, obsah, základní prameny a literaturu, úvod, jednotlivé mapové listy a rejstřík. Mapové listy, kterých atlas obsahuje celkem 58, jsou doplněny českým odborným komentářem, také zahrnují souhrny a vysvětlivky v anglickém a ruském jazyce. Většina map byla vytvořena právě pro toto dílo, některé byly převzaty z Geologického atlasu ČSSR (1966) anebo upraveny podle Atlasu podnebí Československé republiky (1958). Mapové listy jsou rozděleny do 7 tematických oddílů: přírodní prostředí, obyvatelstvo, průmysl, zemědělství, doprava a spoje, životní úroveň. Atlas obsahuje celkem 433 map a další diagramy. Devět stran rejstříku obsahuje geografické, místní a pomístní názvy, které jsou uvedeny v atlasu. \n\nMapy jsou vyhotoveny v stejnoplochém kuželovém zobrazení v poloze normální s nezkreslenou 49°30′ rovnoběžkou.\n\n"}
{"id": "64560", "url": "https://cs.wikipedia.org/wiki?curid=64560", "title": "Morčata na útěku", "text": "Morčata na útěku\n\nMorčata na útěku je brněnská rock metalová hudební skupina působící od roku 2004. Sami sebe často označují za Agro-jazz skupinu. Jejich tvorba spočívá v parodování známých českých i zahraničních populárních písniček vlastními vtipnými texty. Na každou nahrávku však vždy vložili i pár vlastních písní. V textech využívají členové skupiny hrubý jazyk včetně silně vulgárních výrazů jako nástroje k šokování svých posluchačů. V rané tvorbě se často vyskytovaly zmínky o lidech, kteří navštěvovali teď již zavřenou brněnskou hospodu Black Diamond, a o jejich zážitcích.\n\nSkupina se umístila na 29. místě ve známé soutěži Český slavík v ročníku 2007 v kategorii Skupiny.\n\n\n\n"}
{"id": "64561", "url": "https://cs.wikipedia.org/wiki?curid=64561", "title": "Călărași", "text": "Călărași\n\nCălărași je město v rumunském Valašsku, asi 125 km jižně od metropole Bukurešti a má 75 000 obyvatel.\n\nLeží na jednom z ramen Dunaje a je důležitým vnitrozemským přístavem země. Zároveň je také centrem stejnojmenné župy. Je zde soustředěný papírenský a textilní průmysl, zpracovávají se také různé chemikálie. 12 km jižně od města se nachází hranice s Bulharskem.\n\n\n\n"}
{"id": "64585", "url": "https://cs.wikipedia.org/wiki?curid=64585", "title": "Prstění", "text": "Prstění\n\nPrstění ( , latinsky \"penetratio digitibus,\" odborně také \"digitální penetrace\") je sexuální praktika využívající jeden nebo více prstů ke stimulaci klitorisu, pochvy nebo konečníku. Společně se stimulací penisu se jedná o nejběžnější formu vzájemné masturbace.\n\nMasáž vulvy a zejména klitorisu je nejběžnější způsob ženské masturbace.\n\nPrstění konečníku je běžná metoda vlastní přípravy před análním sexem. Osobě, která je příjemcem análního prstění, by mělo způsobovat vzrušení a uvolnění análního svěrače před vsunutím penisu nebo vibrátoru.\n\nAnálním prstěním je možné stimulovat prostatu a přivodit tak příjemci orgasmus. Anální prstění může také, přes rektální stěnu, stimulovat bod G u žen. Anální prstění je běžně užíváno osobami obou pohlaví a heterosexuálními páry.\n\nTato praktika se považuje za bezpečný sex v případě dodržování následujících bezpečnostních opatření: ruce by měly být čisté a nehty ostříhané a opilované (dlouhé nebo ostré nehty mohou způsobit škrábnutí, zranění nebo způsobit infekci). Pokud se na prstu nachází škrábnutí nebo řezná rána, měl by být zabalen do latexové nebo vinylové rukavice. Ruce by měly být důkladně umyty mýdlem. Pokud dochází ke stimulaci análu i vagíny, nemělo by dojít po prstění análu k prstění vagíny z důvodu možné infekce.\n\nNásilné vniknutí prsty do anusu nebo vagíny se považuje jako druh sexuálního zneužití ve většině právních systémů.\n\n\n"}
{"id": "64591", "url": "https://cs.wikipedia.org/wiki?curid=64591", "title": "Julie Wimmerová", "text": "Julie Wimmerová\n\nJulie Wimmerová (narozená 18. října 1975 v Ostravě) je česká designérka.\n\nJulie Wimmerová se narodila v roce 1975. Po vystudování gymnázia žila a studovala několik let ve Švýcarsku a Velké Británii. V Londýně navštěvovala semináře ilustrace dětských knížek na Central Saint Martins College of Art and Design. V Itálii absolvovala postgraduální studium Interiérového designu na milánské akademii NABA - Nuova Accademia di Belle Arti. Kromě interiérového designu se věnovala i návrhům a tvorbě šperků a módy.\n\n\n"}
{"id": "64606", "url": "https://cs.wikipedia.org/wiki?curid=64606", "title": "Richard Feder", "text": "Richard Feder\n\nPh.Dr. Richard Feder (26. srpna 1875 Václavice – 18. listopadu 1970 Brno) byl český rabín a spisovatel.\n\nNarodil se 26. srpna 1875 v početné židovské rodině ve Václavicích u Benešova. Jeho výjimečné nadání se projevilo již v obecné škole, a tak byl z vesnické trojtřídky poslán do školy do Benešova. Po maturitě na akademickém gymnáziu v Praze pokračoval ve studiích na Filozofické fakultě ve Vídni. V hlavním městě Rakouska-Uherska získal dva doktoráty, z filosofie a souběžně na židovské teologické fakultě. Po sedmiletém studiu ve Vídni nastoupil 19. září 1903 na své první rabínské místo v Kojetíně.\n\nPozději sloužil v Lounech a Roudnici nad Labem, aby pak na dlouhá léta zakotvil v Kolíně. Zde, kromě vykonávání svých rabínských povinností, vyučoval německý jazyk a německou obchodní korespondenci na obchodní akademii od roku 1917 až do roku 1938, kdy odešel do důchodu. Své rozsáhlé vědomosti uplatňoval dr. Richard Feder nejen v židovské obci a obchodní škole. Jako jednatel Okresního osvětového sboru v Kolíně ovlivňoval po dlouhá léta kulturní život města. Sám často přednášel různorodému publiku o dějinách náboženství, o Janu Husovi, o buddhismu i o české literatuře.\n\nPo rozbití první Československé republiky a okupaci českých zemí nacistickým Německem byl Feder ve věku šedesáti šesti let 13. června 1942 zařazen s celou rodinou do transportu „Aad – Kolin“ do Terezína. I zde dostál svému postavení rabína a v omezených a krutých podmínkách pomáhal svou moudrostí svému okolí. Neváhal ani uzavírat židovské sňatky a dle možnosti udržoval mezi souvěrci náboženský život. Válku přežil ze své široké rodiny sám. Jeho žena Hilda zahynula v Terezíně, synové Viktor a Evžen a dcera Rut i s rodinami zahynuli v koncentračním táboře v Osvětimi. Po osvobození se rabín Feder vrátil do Kolína, kde pracoval až do zvolení oblastním rabínem moravskoslezských náboženských obcí v roce 1953. Shodou okolností právě v roce 1953 oslavil 50 let své rabínské činnosti.\n\nDo nového úřadu v Brně byl uveden 19. dubna 1953, společně s nově nastoupivším vrchním kantorem Alexandrem Neufeldem, který jej na prahu synagogy přivítal se svitkem Tóry v rukou. Po dalších 17 let pak Feder působil v Brně, navštěvoval moravské židovské obce a synagogální sbory, přednášel, učil a psal. V roce 1961 byl ustaven jako zemský rabín, Brno však neopustil. \n\nPři příležitosti jeho 90. narozenin mu bylo v roce 1965 uděleno státní vyznamenání \"Za zásluhy o výstavbu\".\n\nRichard Feder zemřel 18. listopadu roku 1970 ve věku 95 let a je pohřben na Židovském hřbitově v Brně.\n\nBěhem holokaustu za nacistické okupace přišel rabi Feder prakticky o celou rodinu. Syn Viktor byl 28. dubna 1942 deportován do ghetta Zámostí, kde byl zavražděn. Jeho žena Hilda zemřela 24. prosince 1942 v Terezíně. Syn Evžen, jehož manželka Růžena a dvouletý syn Josef byli 15. května 1944 odvlečeni do Osvětimi a zavražděni. Dcera Rút, s manželem Pavlem Hellerem a 15letým synem Walterem byli 28. října 1944 zavražděni v Osvětimi.\n\nMezi jeho nejznámější knihy patří:\n\n\nV roce 2002 mu byl prezidentem České republiky Václavem Havlem propůjčen Řád Tomáše Garrigua Masaryka. V roce 2003, při příležitosti oslav 50. výročí jeho příchodu do Brna, mu byla odhalena pamětní deska na Židovském hřbitově v Brně a následně byl jmenován čestným občanem města Brna.\n\n"}
{"id": "64610", "url": "https://cs.wikipedia.org/wiki?curid=64610", "title": "2006 CU (planetka)", "text": "2006 CU (planetka)\n\n2006 CU je planetka patřící do Apollonovy skupiny a také mezi křížiče Marsu. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla zatím pozorována pouze jediný den, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevil 3. února 2006 kolem 05:11 světového času (UTC) na Mt. Lemon Observing Facility na vrcholu stejnojmenné hory v pohoří Catalina severovýchodně od Tusconu, AZ (USA) 1,5metrovým dalekohledem s CCD kamerou v rámci programu Mt. Lemon Survey astronom R. Hill. V době objevu se nacházela ve vzdálenosti přibližně 33,1 mil. km a byla zpozorována jako objekt hvězdné velikosti 19,2. \n\nProtože stanovení elementů dráhy tohoto tělesa z počátku bylo velice nejisté a nedala se vyloučit ani kolize se zemí a to zejména v letech 2007, 2063 a 2080, byla zprvu zařazena mezi potenciálně nebezpečné planetky (PHA). Další měření však ukázala, že v nejbližších sto letech se Zemi vyhne a proto byla 6. února 2006 ze seznamu PHA vyškrtnuta.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 782 tis. km. Nejbližší přiblížení k Zemi na vzdálenost 26,3 mil. km se očekává 15. srpna 2007. V tomto století dojde ještě k dalším přiblížením tohoto tělesa k Zemi, a to opakovaně v období od roku 2020 až do roku 2105. Nejvíce by se v tomto století měla k Zemi přiblížit 31. srpna 2050 a to na vzdálenost 2,2 mil. km.\n\n\n\n"}
{"id": "64617", "url": "https://cs.wikipedia.org/wiki?curid=64617", "title": "Medůvka", "text": "Medůvka\n\nMedůvka je skalní útvar nacházející se ve výšce 600 metrů n. m. na hřebeni nad obcí Bystřička v okrese Vsetín, asi 3 kilometry od osady Malá Lhota, která je součástí obce Velká Lhota. Často je využívána pro skalní lezení a patří k nejtěžším moravským pískovcovým skalám (až 9. stupeň obtížnosti UIAA). Útvar je tvořen tvrdými křemitými pískovci.\n"}
{"id": "64633", "url": "https://cs.wikipedia.org/wiki?curid=64633", "title": "Okres Svidník", "text": "Okres Svidník\n\nOkres Svidník je jedním z okresů Slovenska. Leží v Prešovském kraji, v jeho severní části. Na severu hraničí s Polskem, na západě s okresem Bardejov, na východě pak s okresem Stropkov a na jihu s okresem Prešov a Vranov nad Topľou.\n"}
{"id": "64638", "url": "https://cs.wikipedia.org/wiki?curid=64638", "title": "Okres Stropkov", "text": "Okres Stropkov\n\nOkres Stropkov je jedním z okresů Slovenska. Leží v Prešovském kraji, v jeho severovýchodní části. Na severu hraničí s Polskem, okresy Svidník a Medzilaborce, na jihu s okresy Vranov nad Topľou a Humenné\n"}
{"id": "64647", "url": "https://cs.wikipedia.org/wiki?curid=64647", "title": "Austenit", "text": "Austenit\n\nAustenit je intersticiální tuhý roztok uhlíku v železe γ. Je to paramagnetická fáze slitiny uhlík–železo. Jeho krystaly jsou světle šedé barvy, měkké, houževnaté a tvárné. Krystalová mřížka austenitu má plošně středěnou strukturu (FCC - face centered cubic structure). To znamená, že v základní krystalické buňce může být s osmi atomy železa v rozích krychle až šest atomů uhlíku uprostřed plochy každé stěny. Celkem jsou v elementární buňce čtyři atomy (rohové jsou společné pro osm buněk a atomy uprostřed stěn pro dvě buňky). Tato struktura se v Pearsonově systému označuje jako cF4 a v systému označovaném \"strukturbericht\" jako A1.\n\nV uhlíkových a nízkolegovaných ocelích se vyskytuje austenitická struktura jen nad eutektoidní teplotou 727 °C a do teploty 1496 °C. Pouze v některých vysokolegovaných ocelích, legovaných zejména niklem a manganem, je přítomna austenitická struktura i při normálních teplotách, tyto oceli se pak nazývají austenitické oceli. Nejčastěji se s nimi setkáváme u ocelí korozivzdorných (austenitická \"nerez\"), která se používá pro většinu aplikací - hlavně v potravinářském průmyslu.\n\nPojmenovaný je podle anglického metalurga Roberta Austena.\n\nAustenitizací se označuje ohřev oceli nad tzv. austenitizační teplotu, při které se mění krystaly z feritu α na krystaly austenitu. Při neúplné austenitizaci můžou zůstat nerozpuštěny karbidy (mívají vyšší teplotu tavení) v krystalové mřížce. U některých slitin na bázi železa a oceli se můžou karbidy objevit během austenitizace. Pak se hovoří o tzv. dvoufázové austenitizaci.\n\nU metastabilní soustavy binárního diagramu železo-uhlík se austenit nachází v tzv. γ-oblasti nad teplotou A u podeutektoidních, 727 °C u eutektoidních a A u nadeutektoidních ocelí. \nPři poklesu pod tyto teploty se austenit transformuje podle obsahu uhlíku na:\nMaximální rozpustnost uhlíku v austenitu je 2,11 hm. % při teplotě 1148 °C. U eutektoidní oceli se nad teplotou 1495 °C austenit transformuje na ferit α (ferit δ).\n\nU stabilní soustavy binárního diagramu železo-uhlík dochází ke vzniku austenitu v bílé litině (obsah uhlíku nad 2 hm. %) při teplotě vyšší než 738 °C. Krystaly austenitu vznikají v primárním cementitu na hranicích s feritem. Zrna austenitu, vzniklá z cementitu, se objevují jako lamelární shluky orientované podél ploch vrstev krystalů cementitu. Základní buňka austenitu vznikající z feritu α přebírá atomy uhlíku z cementitu.\n\nPřeměna austenitu uvedená v předchozím odstavci vznikne pouze pokud je rychlost ochlazování dostatečně pomalá. Při vyšších rychlostech ochlazování může dojít ke vzniku jiných struktur, při tzv. kritické rychlosti – kalení vznikne struktura martenzitu, při nižší rychlosti ochlazování nebo při tzv. termickém chlazení může vzniknout struktura bainitická. Průběh rozpadu austenitu popisují tzv. diagramy rozpadu austenitu buď izotermického rozpadu (IRA) nebo anizotermického rozpadu (ARA).\n\nNěkteré legující prvky tzv. austenitotvorné, jako je např. mangan a nikl, rozšiřují oblast výskytu austenitické struktury natolik, že může být přítomna v ocelích i při pokojové teplotě. Tyto tzv. austenitické oceli bývají označovány jako vysokolegované oceli, korozivzdorné s obsahem niklu nebo tzv. hadfieldské oceli s 12–14 hm % manganu.\n\nNaopak tzv. feritotvorné prvky, např. uhlík, chrom, molybden, křemík a další uzavírají oblast austenitu i pro vyšší teploty.\n"}
{"id": "64649", "url": "https://cs.wikipedia.org/wiki?curid=64649", "title": "Vajíčko", "text": "Vajíčko\n\nVajíčko (latinsky ovum) je samičí pohlavní buňka. Slouží k pohlavnímu rozmnožování organismů a nese genetický materiál matky. Když dojde k oplodnění (splynutí se samčí pohlavní buňkou), vzniklá buňka se nazývá zygota. Proto říkáme, že zygota vznikne splynutím vajíčka a spermie. Vajíčka ptáků jsou také důležitým zemědělským produktem, o němž pojednává článek vejce.\n\nVajíčka semenných rostlin (též ovula, megasporangia s integumenty, megasynangia) jsou mnohobuněčná tělíska, spojená se semenicí (placentou) tzv. poutkem (funiculem), přes nějž je zajišťována výživa cévním svazkem. V místě vstupu do bazální části vajíčka se cévní svazek větví (chaláza). Mají většinou dva obaly (vajíčka bitegmická) (u nahosemenných jen jeden) která se zakládají po obvodu vajíčka jako valy. Na vrcholu ale zůstává volný otvor, který se nazývá klový (mikropyle), kterým pak prorůstá při oplození pylová láčka.\n\nVajíčka semenných rostlin se vyvíjejí z dělivého pletiva placenty. V živném pletivu vajíčka (nucelu) vzniká poblíž otvoru klového jedna větší diploidní buňka – mateřská buňka zárodečného vaku. Ta se obvykle různými způsoby dělí, aby na konci vznikl zralý zárodečný vak, připravený k oplození. U sedmdesáti procent zkoumaných rostlin probíhá tzv. normální nebo také rdesnový typ vývoje zárodečného vaku. Mateřská buňka zárodečného vaku se redukčně dělí a ze čtyř takto vzniklých haploidních buněk přežívá jediná – mladý zárodečný vak. Jeho jádro se třikrát dělí a vznikne osmijaderný zralý zárodečný vak. V něm se vytvoří šest malých haploidních jednojaderných buněk a jedna velká dvoujaderná centrální buňka zralého zárodečného vaku. Později obě její jádra splývají v jedno jádro diploidní. Haploidní buňky jsou ve finále uspořádány po třech u opačných pólů zárodečného vaku. Dvě buňky sousedící s vaječnou buňkou nazýváme buňky podpůrné (synergidy), napomáhají oplození a fungují jen po určitou dobu. Nejdůležitější z nich je však vaječná buňka poblíž otvoru klového. Tři buňky protistojné (antipody) jsou na opačném pólu zárodečného vaku, někdy zanikají brzy, někdy se dlouhodobě dělí. Pravděpodobně ovlivňují výživu vajíčka.\n\nU dalších skupin rostlin bylo popsáno dalších minimálně devět typů vývoje zárodečného vaku. Známý je ještě například tzv. řebčíkový typ, u něhož se uplatňují triploidní buňky.\n\nŽloutek je ve vajíčku přítomen ve formě inkluzí, jakýchsi váčků. Vajíčka různých živočichů obsahují různé množství žloutku. To je důležitý parametr, na němž závisí např. typ rýhování (násobného dělení) oplozených vajíček. Rozlišují se tyto skupiny:\n\nOvogeneze či také oogeneze se uskutečňuje ve folikulech vaječníku. Časový průběh ovogeneze se liší od spermatogeneze. Vývoj vajíčka zahrnuje fázi množení, růstu a zrání.\n\n\n\n\n\n\n"}
{"id": "64651", "url": "https://cs.wikipedia.org/wiki?curid=64651", "title": "2004 VD17", "text": "2004 VD17\n\n2004 VD je planetka patřící do Apollonovy skupiny a také mezi křížiče Marsu. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo. \n\nPřestože je již pozorována od roku 2004, neuskutečnil se dosud její spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevili 7. listopadu 2004 kolem 09:14 světového času (UTC) jednometrovým dalekohledem s CCD kamerou na Lincoln Laboratory Observatory v rámci programu LINEAR astronomové M. Blythe, F. Shelly, M. Bezpalko, R. Huber, L. Manguso, D. Torres, R. Kracke, M. McCleary, H. Stange a A. Milner. V době objevu se nacházela ve vzdálenosti přibližně 15,0 mil. km a byla zpozorována jako objekt hvězdné velikosti 16,8. Zprávu o jejím objevu obdrželo Středisko pro malé planety následujícího dne. \n\nPrvní výpočty, uskutečněné ve středisku pro sledování potenciálně nebezpečných objektů Sentry při Jet Propulsion Laboratory (JPL) (Laboratoř proudového pohonu) v Pasadeně a v analogickém středisku v Itálii dne 9. listopadu 2004, odhalily možnost budoucí kolize tohoto tělesa se Zemí. Jak přicházela další pozorování tohoto objektu, na nichž se podílela též observatoř na jihočeské Kleti, byla dráha zpřesňována a vypočítaná hodnota pravděpodobnosti střetu s naší planetou se zvyšovala. Proto středisko Sentry 22. listopadu 2004 přiřadilo této planetce hodnotu 1 na turínské stupnici, tedy ji zařadilo mezi objekty, které si zasluhují pečlivé sledování, ale přesto jejich hrozba Zemi není příliš vysoká. \n\nSledování objektu pokračovalo až do 28. ledna 2005, kde se dostalo z dosahu pozemských dalekohledů. Znovu je zpozoroval tým astronomů z observatoře na Mauna Kea na Havajských ostrovech 4. března téhož roku. Další pozorování se uskutečnilo až v listopadu 2005, což mělo značný význam pro upřesnění jeho dráhy. \n\nV únoru 2006 bylo těleso v dosahu silnějších dalekohledů a je možné je pozorovat až do druhé poloviny června a pak opět od konce července po celý zbytek roku 2006. Dne 6. února 2006 uskutečněné nové výpočty dráhy vedly ke zvýšení pravděpodobnosti střetu se Zemí a hodnocení nebezpečí na turínské stupnici bylo reklasifikováno na hodnotu 2. Dosud se však neuskutečnila radiolokační pozorování, takže dráha tohoto tělesa není tak precizně známa, jako se to podařilo u planetky (99942) Apophis.\n\nDalším pozorování a objevem starších záznamů z února 2002 vedly v květnu 2006 ke snížení klasifikace na stupeň 1 turínské stupnice a v říjnu 2006 na stupeň 0.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 229 tis. km. Nejbližší velké přiblížení k Zemi na vzdálenost 3,15 mil. km se očekává 1. května 2032. V tomto století dojde ještě k dalším přiblížením tohoto tělesa k Zemi, a to 2041, 2067, 2076 a 2087. Setkání se Zemí ke kterému by mělo dojít 4. dubna 2102 bylo považováno za nebezpečné, zpřesnění dráhy to však takřka vyloučilo, v lednu 2007 byla snížena klasifikace na palermské stupnici na -4,91, riziko srážky se odhaduje na 1:58 824 000. \n\nAni další přiblížení přesně o dva roky později, 4. dubna 2104 se již nehodnotí jako nebezpečné.\n\n"}
{"id": "64659", "url": "https://cs.wikipedia.org/wiki?curid=64659", "title": "Banjo", "text": "Banjo\n\nBanjo (zřídka bendžo či benžo) je drnkací čtyř-, pěti- nebo šestistrunný nástroj. Tón vzniká podobně jako u kytary rozechvěním struny mezi nultým pražcem a kobylkou. Pomocí hmatníku je možné struny zkracovat a tím zvyšovat jejich tón.\n\nZvuk strun banja je zesilován zvláštním kruhovým bubínkem, na kterém je napnuta blána. O blánu se opírá kobylka a rozeznívá ji. Některé druhy banja mají ještě dřevěnou ozvučnou skříň, která uzavírá bubínek z druhé strany.\n\nBanjo se skládá z několika základních částí:\n\n\nLadění banja není jednotné. Obvykle je naladěno do některého akordu, ale jednotliví hráči si ladění přizpůsobují podle svého stylu nebo dokonce podle hrané písně. To platí především pro old-time hudbu a pětistrunné bendžo, ostatní druhy mají ladění již ustálené.\n\nHistorie sahá až do starověku.\n\nŠestistrunné banjo má stejné ladění jako kytara, v Česku toto banjo používal např. Robert Kodym ze skupiny Wanastowi Vjecy.\nSynonymem pro pětistrunné bendžo by mohl být název bluegrass bendžo, jelikož bluegrass je hudba, kde se tento nástroj nejčastěji vyskytuje. Anglicky se nazývá five string banjo či 5-string banjo.\nTento nástroj je snadno identifikovatelný podle kolíku páté struny, který ční z boku krku, nejčastěji na 5. poli (bluegrass bendžo), někdy na 8. poli (folkové pětistrunné bendžo). Nejčastější ladění je \"g D G H d\" (open G), další ladění jsou \"f# D F# A d\" (open D), \"g D G B d\" (G moll), populární je také \"g C G H d\" nebo zdvojeně \"g C G C d\" a mnoho dalších…\n\nPrvní pětistrunné bendžo postavil americký představitel minstrelské muziky Joel Walker Sweeney v roce 1831. Následovala rychlá popularizace nástroje, stejně jako vymýšlení spousty stylů, jak hrát na tento hudební nástroj s charakteristickým zvonivým zvukem, který vydávala vysoko laděná pátá struna (umístěná hned vedle nejníže naladěné struny). V meziválečném období upadal tento nástroj pomalu v zapomnění, dochovalo se zejména díky horalské muzice (tzv. \" hillbilly music, old-time music či mountain music\"), kterou hráli lidé v oblasti Apalačského pohoří (Kentucky, Severní Karolína, Tennessee). Pětistrunné bendžo mělo tehdy pověst nástroje, který používají jen pouliční a estrádní komici, napodobující zpěváky nejčastěji černošského původu.\n\nZhruba od roku 1945 prošlo pětistrunné bendžo obrovským rozmachem, když nyní nejslavnější banjista všech dob Earl Scruggs začal hrát v kapele Billa Monroea (\"Bill Monroe and his Blue Grass Boys\") svým osobitým stylem, který ctil melodickou linku. Jako jeden z prvních použil tříprstou techniku pravé ruky, hranou kovovými prstýnky. Tento styl používali už někteří hráči před 2. světovou válkou, ale nedosáhli Scruggsovy brilantnosti a způsobu hraní melodie. Dalším osobitým stylem hrál Don Reno, který používal místy až jazzové obraty.\nV 60. letech vyvinulo několik hráčů nezávisle na sobě tzv. melodický styl, který se lišil od Scruggsova stylu (ten se držel melodie jen přibližně) použitím rozsáhlých částí melodických stupnic. Jeho propagátorem byl zejména Bill Keith. Velkým propagátorem hry na folkové banjo byl slavný americký folklorista, písničkář, skladatel a politický aktivista Pete Seeger. V 60. letech minulého století napsal a vydal také první školu hry na pětistrunné banjo.\n\nDalší významní nejen američtí hráči: \"Don Reno, Ralph Stanley, Sonny Osborne, Bill Emerson, J. D. Crowe, Bill Keith, Tony Trischka, Jens Krüger, Peter Wernick, Ben Eldridge, Courtney Johnson, Terry Baucom, Jim Mills, Scott Vestal, Béla Fleck…\"\n\nV Československu byl nejvýznamnějším popularizátorem pětistrunného banja Marko Čermák, zakládající člen skupiny Greenhorns, díky němuž bluegrassová muzika zapustila kořeny i v Zemích koruny české.\n\nTenorové banjo má čtyři struny laděné jako viola. Používá se zejména v tradičním jazzu (dixieland a raný swing). Nejtenčí struna je A, následuje D, G a C. Tenorové banjo má krk s 19 pražci. V irské tradiční hudbě se uplatňuje varianta se 17 pražci.\n\nNa tenorové banjo hrál Waldemar Matuška a také Ivan Mládek, který jej však již poměrně dávno vyměnil za plectrum banjo.\n\nPlectrum banjo má na rozdíl od tenorového banja 22 pražců (má tedy delší krk). Je stejně dlouhé jako pětistrunné banjo, ovšem bez páté zkrácené struny. Převládající ladění je CGHD, tzn. první dvě struny (nejtlustší) jsou shodné s tenorovým banjem, nejvyšší struna D je shodná s druhou nejvyšší na tenor banju a mezi nimi se u plectrum banja ještě nachází struna H. Oproti tenorovému banju tak základní ladění plectrum banja nezachovává neměnný kvintový interval mezi všemi strunami, což pro začínající hráče se zkušenostmi z tenor banja nebo některých jiných strunných nástrojů může být komplikace při vybrnkávání melodie. Pomůckou může být vynechat při vybrnkávání zcela \"problematickou\" strunu H a např. při postupu nahoru přejít ze struny G rovnou na strunu D, pak je postup stejný jako u tenor banja. Vedle tohoto nejběžnějšího ladění se lze u plectrum banja setkat ještě s alternativním tzv. Chicago laděním, kdy je banjo laděno stejně jako 4 nejtenčí struny na kytaře. Praktická výhoda tohoto ladění je zřejmá – je možné použít hmaty odvozené z kytarových akordů. Rozdíl obou ladění je přirozeně poznat na celkovém \"soundu\" banja a každý hráč se tak může rozhodnout, který zvukový projev mu více vyhovuje.\n\nZ předních světových hráčů na plectrum banjo je třeba uvést na prvních dvou místech opravdové legendy tohoto nástroje, a to jména Harry Reser a Eddie Peabody. Z mladší generace plectrum banjistů si jednoznačně zaslouží pozornost například Buddy Wachter, Ken Aoki, Dave Marty a celá řada dalších… Je otázkou, proč se v Česku plectrum banjo netěší zdaleka takové oblibě jako banjo tenorové. Např. v USA je tomu spíše naopak. U nás na plectrum hraje Ivan Mládek, který používá Chicago ladění.\n\nBasové uke banjo\n\nMandolinové banjo\n\n\n"}
{"id": "64660", "url": "https://cs.wikipedia.org/wiki?curid=64660", "title": "Dat", "text": "Dat\n\nDat (v anglickém originále Data) je fiktivní postava v seriálech a filmech \"Star Treku\". Jde o androida, nadporučíka ve funkci operačního důstojníka na palubě USS \"Enterprise\"-D. Znám je především ze seriálu \"\", ale vyskytuje se i v několika celovečerních filmech. Ztvárnil jej Brent Spiner.\n\nTvůrce Star Treku, Gene Roddenberry chtěl do posádky seriálu Nová generace začlenit androida, který měl být na první pohled od lidí odlišný. Tuto odlišnost měla, kromě barvy kůže, zařídit holá hlava. Brent Spiner z toho neměl radost, ale byl ochoten se Roddenberrymu podřídit. Vše změnil nepřímo až Patrick Stewart, který jako kapitán Jean-Luc Picard měl nosit paruku. Když jej ovšem Roddenberry viděl na první zkoušce usoudil, že paruka nebude dobrý nápad a protože jeden plešatý člen posádky stačí, Spiner si mohl vlasy ponechat.\n\nMaskér Michael Westmore musel na Spinerovi udělat celkem 36 make-up testů, než byl Roddenberry spokojen s barvou pleti pro androida. Spiner se inspiroval dvojicí postav pro ztvárnění androida Data v seriálu Nová generace. Prvním byl Pinocchio, jak jej i označil komandér William Riker hned v první epizodě seriálu a druhým byla postava Roye Batty z filmu Blade Runner.\n\nNápad vsadit do posádky androida Roddneberry převzal z díla The Questor Tapes, na kterém pracoval v 70. letech spolu s Genem Coonem. Robert Foxworth zde hrál hlavní roli (stejně jako Majel Barrett a Walter Koenig) a šlo o příběhy androida, který se snaží poznávat lidské chování, lásku, city a různé emoce a příčiny lidského chování.\n\nDat byl sestaven jako unikátní android s pozitronovým mozkem a poprvé aktivován roku 2336 doktorem Soongem a jeho partnerkou Juliannou Tainerovou na planetě Omicron Theta. Po zničení všeho živého Krystalickou bytostí byl nalezen lodí USS Tripoli a v roce 2341 se dostává na akademii hvězdné flotily, kterou po 4 letech úspěšně absolvuje. V průběhu padesátých let 24. století slouží na federační lodi USS Trieste a to až do roku 2363, kdy je převelen a vlajkovou loď federace USS Enterprise D, jejíž velení přebírá kapitán Jean-Luc Picard.\n\nZa dobu služby na Enterprise objevuje svého prvního bratra Lora, který je mnohem dokonalejší v oblasti lidského chápání a citů, ale který rovněž oplývá zlými úmysly. Rovněž během služby sestaví Lal – umělou dívku, kterou považuje za svou dceru. Experiment se však nevydařil a po destabilizaci pozitronového mozku Lal umírá. Následně se také setkává s dalším robotem s pozitronovým mozkem, kterého doktor Soong vytvořil jako naprostou kopii tragicky zemřelé Julianny Tainerové, do něhož také přenesl veškeré její vědomí a paměť.\n\nRoku 2372, po zničení lodi je převelen na novou Enterprise E, kde pracuje se stejnou posádkou a připravuje se převzít pozici prvního důstojníka po odcházejícím komandérovi Rikerovi. Ve službě na této lodi objevuje roku 2379 svého dalšího bratra B-4, který je zase jasně zaostalejší oproti Datovi, ale zjevně z důvodu, že nemohl získávat informace. Dat se proto rozhodne přehrát do B-4 svou paměť včetně všech vytvořených programů. Krátce na to je Dat zničen při explozi Romulanské lodi, odkud stihne zachránit kapitána Picarda.\n\n"}
{"id": "64668", "url": "https://cs.wikipedia.org/wiki?curid=64668", "title": "OCD", "text": "OCD\n\nOCD je zkratka, která může označovat:\n"}
{"id": "64669", "url": "https://cs.wikipedia.org/wiki?curid=64669", "title": "Daniela Peštová", "text": "Daniela Peštová\n\nDaniela Peštová (* 4. října 1970 Teplice) je česká supermodelka.\n\nAbsolventka Gymnázia Teplice z roku 1989. Pro modeling ji objevil Dominique Caffin z agentury \"Madison Modeling Agency\". Původně chtěla studovat na vysoké škole, ale po vítězství v modelingové soutěži se přestěhovala do Paříže a začala spolupracovat právě s Madison Modeling Agency. Později se přestěhovala do New Yorku a právě zde se její kariéra rozběhla.\n\nObjevila se na titulních stránkách časopisů GQ, Marie Claire, Cosmopolitan, Glamour a Elle. Několik let dělala modelku i pro slavný Sports Illustrated Swimsuit Issue, v němž se dvakrát objevila na titulní straně (1995 a 2000). Pracovala také pro L'Oréal a Victoria's Secret.\n\nByla vdaná za Tommasa Butiho (bývalý ředitel řetězce \"Fashion Café\"), se kterým má syna Yannicka (*1996). Rozvod proběhl v roce 1998. Později se jejím partnerem stal slovenský zpěvák a porotce Superstar Pavol Habera. V roce 2002 se jim narodila dcera Ella Joy Anna. V roce 2009 se jim narodil syn Paul Henry. Byla často označována za chameleona díky svým neustálým změnám stylu. \n\n"}
{"id": "64670", "url": "https://cs.wikipedia.org/wiki?curid=64670", "title": "Júlia Liptáková", "text": "Júlia Liptáková\n\nJúlia Liptáková (* 8. duben 1984 Nová Dubnica) je slovenská modelka.\n\nJúlia Liptáková se narodila a téměř celé své dětství prožila na malém slovenském městě Nová Dubnica nedaleko Trenčína. Po úspěšných přijímacích zkouškách nastoupila na gymnázium v Dubnici nad Váhom. Nyní studuje vysokou školu.\n\nJiž už od svých šestnácti let se začala účastnit řady soutěží krásy, zvítězila již na soutěži Miss dievča v roce 2000 v rodné Nové Dubnici. V roce 2004 získala v Číně speciální cenu \"Miss Bikini of the World\". V září 2005 proběhlo v Koreji světové finále soutěže \"International Model of the Year\", kde získala titul \"2. vicemiss\" a ještě získala titul \"Best in Swimwear\". V přímo navazující soutěži \"Miss Global Beauty Queen\", která se konala v Číně, dosáhla 4. místa (3. runner up).\nNa konci listopadu 2006 získala v Číně další titul \"Miss Bikini International\" a jasně vyhrála v kategorii \"Miss Body Beautiful\".\n\nBěhem celého roku 2008 se zúčastnila, spolu s Gabrielou Kořínkovou, většiny podniků seriálu MotoGP jako Paddock Girl .\nMěří 174 cm, její míry jsou 90-61-89; má blond vlasy a modrozelené oči.\n\n"}
{"id": "64688", "url": "https://cs.wikipedia.org/wiki?curid=64688", "title": "Pádská nížina", "text": "Pádská nížina\n\nPádská nížina (italsky \"Pianura Padana\") je rozlehlá nížina v severní Itálii. Rozkládá se mezi Alpami, Apeninami a Jaderským mořem. Je 400 km dlouhá a směrem od západu k východu se rozšiřuje z 80 km až na 200 km u Jaderského moře. Zaujímá plochu přibližně 48 000 km (tzn. jednu šestinu rozlohy Itálie). Leží v regionech Piemont, Lombardie, Benátsko a Emilia-Romagna. Je pojmenovaná podle řeky Pád, která protéká středem nížiny. Oblast je pro Itálii velmi významná z hlediska zemědělství. Pěstuje se zde především pšenice, kukuřice, rýže a vinná réva, chová se zde dobytek. Vedle Pádu a jeho přítoků (Tanaro, Ticino, Adda) do Pádské nížiny ústí i další řeky - Adiže, Piave nebo Reno.\nPůvodní sníženina vzniklá v třetihorách byla vyplněna nánosy Pádu a jeho přítoků. Mocnost naplavenin je až 2 000 metrů. Naplaveninami se řečiště toků stále zvyšuje. Zároveň je Pádská nížina územím, které klesá. Roční pokles se udává 7 až 10 mm. Směrem od Mantovy na východ je Pád obklopen hrázemi. Průměrná hladina řeky leží výše než okolní krajina. Při velké vodě došlo v minulosti k protržení hrází a záplavám. Horní část nížiny ležící na úpatí Alp je tvořena suchými písčitými rovinami z nánosů s málo úrodnou půdou. Pod ní, směrem na východ, leží vlhká úrodná nížina s mladšími říčními nánosy. U města Ferrara začíná močálovitá delta Pádu, řeka se zde dělí na sedm ramen. Pobřeží tvoří laguny s písečnými kosami a ostrovy. Původně byla celá Pádská nížina porostlá listnatými, zejména dubovými lesy. Dnes je především zemědělskou kulturní krajinou. Na březích řek, kanálů a v zátopových oblastech rostou místy především topoly, olše a vrby.\n\nPádská nížina je vyplněna pliocenními písky a jíly a čtvrtohorními fluviálními a glacifluviálními nánosy. Z půd jsou nejvíce rozšířené nasycené a nenasycené kambiosoly. V podhůří Alp se nachází luvisoly, na vápnitých půdách rendziny. Ve spodní části nížiny a v deltě Pádu leží úrodné fluvisoly a také regosoly.\n\n"}
{"id": "64705", "url": "https://cs.wikipedia.org/wiki?curid=64705", "title": "Javornice", "text": "Javornice\n\nJméno Javornice má více významů:\n\n\n"}
{"id": "64706", "url": "https://cs.wikipedia.org/wiki?curid=64706", "title": "John Churchill, vévoda z Marlborough", "text": "John Churchill, vévoda z Marlborough\n\nJohn Churchill, 1. vévoda z Marlborough (anglicky \"John Churchill, 1st Duke of Marlborough\", dříve česky též \"\"Malbruk\"\", 26. května 1650 – 16. června 1722) byl anglický šlechtic a vojevůdce, který se proslavil za válek o španělské dědictví. Spolu s Evženem Savojským patřil k předním osobnostem koalice proti Francii, byl členem britské vlády, rytířem Podvazkového řádu a v roce 1702 získal titul \"vévody z Marlborough\". Za zásluhy mu byl na státní náklady postaven zámek Blenheim Palace, který je dodnes majetkem jeho potomstva. Zemřel bez mužského potomstva a titul vévody později přešel na spřízněný rod Spencerů, který užívá jméno \"Spencer-Churchill\". K jeho potomstvu patří mimo jiné Winston Churchill nebo princezna Diana.\n\nPocházel ze starého, ale nepříliš bohatého šlechtického rodu, narodil se jako nejstarší syn Sira Winstona Churchilla (1620-1688), dlouholetého člena Dolní sněmovny. Od mládí působil u dvora vévody z Yorku, pozdějšího krále Jakuba II. Na vzestupu rodu se podílely jeho sestra Arabella a pozdější manželka Sarah Churchillová, vévodkyně z Marlborough (obě byly milenkami Jakuba II.). John byl v letech 1679-1682 poslancem parlamentu, v roce 1685 byl jmenován generálem a vyslancem v Paříži. V roce 1682 obdržel titul lorda platný pro Skotsko, v roce 1685 byl jmenován lordem v Anglii a vstoupil do Sněmovny lordů. Byl též guvernérem Společnosti Hudsonova zálivu (1685-1692) Po Slavné revoluci se přidal k Vilémovi Oranžskému, načež se stál královským komořím, členem Tajné rady a hrabětem z Marlborough (1689). V roce 1692 byl krátce vězněn kvůli podezření z jakobitismu. Později se mohl vrátit ke dvoru a stal se vychovatelem vévody z Gloucesteru (1698-1700). V letech 1698-1700 byl také nejvyšším štolbou království.\n\nV roce 1700 byl jmenován velitelem v Nizozemí, po smrti Viléma III. a nástupu královny Anny dosáhl vrcholu kariéry, částečně vlivem své manželky Sarah, která jako královnina dlouholetá přítelkyně a nejvyšší hofmistryně (\"Mistress of the Robes\") měla značný podíl na moci. V roce 1702 byl John Churchill povýšen na vévodu z Marlborough a stal se členem Podvazkového řádu.\n\nVe válkách o dědictví španělské vedl anglická a holandská vojska na kontinentě. Dosáhl několika brilantních úspěchů jednak sám (bitva u Ramillies, překonání \"linie Non plus ultra\"), jednak společně se svým přítelem a velitelem habsburských jednotek, princem Evženem Savojským (bitva u Höchstädtu, bitva u Oudenaarde).\n\nV letech 1702-1711 byl jako generální polní zbrojmistr (\"Master of the Ordnance\") členem vlády, v roce 1705 byl mimořádným vyslancem ve Vídni a Berlíně. V letech 1705-1711 zastával post lorda-místodržitele v hrabství Oxfordshire, v roce 1705 získal říšský titul knížete z Mildenheimu. Bitva u Höchstadtu je v britské literatuře označována jako bitva u Blindheimu, od názvu této vesnice je odvozeno pojmenování rodového sídla Blenheim Palace, které bylo postaveno na náklady parlamentu a královny Anny. Velkolepý venkovský palác patří mezi největší soukromá sídla v Evropě. Je zapsáno na seznamu světového dědictví UNESCO.\n\nPo pádu whigistické vlády svého přítele hraběte Godolphina a nástupu toryů ztratil vliv a pobýval v Belgii a Nizozemí, navštívil také své statky v Německu. Po smrti královny Anny převzal britský trůn Jiří I., který byl nakloněn whigům a vévoda z Marlborough slavil triumfální návrat do Londýna, kde opět získal vládní funkci generálního polního zbrojmistra (1714-1722). Po záchvatu mrtvice (1716) žil v ústraní na venkově. Zemřel na zámku Cranborne Lodge (Dorset), původně byl pohřben ve Westminsteru, ale na základě poslední vůle byly jeho ostatky v roce 1744 přeneseny do kaple Blenheimského zámku.\n\nV roce 1677 se oženil se Sarah Jenningsovou (1660-1744), dvorní dámou princezny Anny. Jejich jediný syn John zemřel v mládí, dcery se provdaly do předních šlechtických rodů. Titul vévody z Marlborough přešel v roce 1733 na spřízněný rod Spencerů.\n\n\nVévoda z Marlborough měl dva mladší bratry, kteří na jeho vzestupu profitovali po nástupu královny Anny na trůn. George Churchill (1653-1710) sloužil od mládí v námořnictvu a byl dlouholetým členem Dolní sněmovny. V roce 1702 byl jmenován admirálem a zúčastnil se války o španělské dědictví. Charles Churchill (1656-1714) byl vojákem, v roce 1702 dosáhl hodnosti generálporučíka a guvernéra v Toweru, taktéž bojoval ve válce o španělské dědictví a mimo jiné byl velitelem v Bruselu.\n\n\n"}
{"id": "64774", "url": "https://cs.wikipedia.org/wiki?curid=64774", "title": "Karl Dönitz", "text": "Karl Dönitz\n\nKarl Dönitz (16. září 1891 Grünau, dnes součást Berlína – 24. prosince 1980 Aumühle u Hamburku) byl vrcholný vojenský představitel nacistického Německa, velkoadmirál, budovatel a vrchní velitel německého ponorkového loďstva (1939–1945), vrchní velitel německého válečného námořnictva (1943–1945) a krátce také poslední říšský prezident (po Hitlerově sebevraždě).\n\nByl hlavním stratégem německé ponorkové války, jeho koncepce neomezené ponorkové války přivedla Německo v roce 1942 blízko k vítězství nad Velkou Británií (viz Druhá bitva o Atlantik). V Norimberském procesu byl obžalován z válečných zločinů a zločinů proti míru, za něž byl odsouzen k 10 letům vězení. Rozsudek nad ním byl vnímán rozporuplně: zatímco někteří se domnívali, že měl být (tak jako několik jiných nacistických armádních velitelů) oběšen, řada námořních důstojníků z řad Spojenců vyjádřila nad rozsudkem znechucení, neboť podle nich byl Dönitz odsouzen za to, co běžně praktikovali i oni sami. Chester Nimitz prohlásil, že neomezenou ponorkovou válku vedly Spojené státy americké v Tichém oceánu od prvního dne, kdy vstoupily do války.\n\nDönitz byl historicky první hlavou státu odsouzenou mezinárodním tribunálem, a jedinou takovou až do roku 2012, kdy byl odsouzen prezident Libérie Charles Taylor.\n\nPo kapitulaci Německa v druhé světové válce se stal válečným zajatcem. Byl souzen a odsouzen v Norimberském procesu k 10 letům vězení, které si odpykal ve vězení ve Spandau v Západním Berlíně. Poté byl 1. října 1956 propuštěn a odešel do malé vesnice Aumühle ve Šlesvicku-Holštýnsku v severní části tehdejšího Západního Německa. Tam v ústraní prožil zbytek života; jen výjimečně se sešel s americkými sběrateli německé námořní historie. Napsal dvě knihy pamětí. Jedna kniha s názvem \"Zehn Jahre, Zwanzig Tage\" („Deset let, dvacet dní“) popisuje jeho zážitky jako velitele lodi (10 let) a říšského prezidenta (23 dní). V knize popisoval nacistický režim jako produkt své doby a také tvrdil, že nebyl politik a popíral svou odpovědnost ze zločinů. Jeho druhá kniha \"Mein wechselvolles\" \"Leben\" se zabývá událostmi jeho života před rokem 1934. Tato druhá kniha byla poprvé vydána v roce 1968 a nové vydání vyšlo v roce 1998 s revidovaným titulem \"Mein soldatisches Leben\". \n\nZemřel v 89 letech na infarkt myokardu na Štědrý den roku 1980. Jako poslední německý důstojník v hodnosti velkoadmirál byl poctěn mnoha bývalými vojáky a zahraničními námořními důstojníky, kteří se přišli poklonit jeho památce na pohřeb 6. ledna 1981. Byl pohřben na hřbitově ve Waldfriedhof Aumühle bez vojenských poct. Na pohřbu vojáci nesměli mít uniformy, tento příkaz platil hlavně pro příslušníky Royal Navy. Ale řada německých a zahraničních námořních důstojníků se vzepřela splnit tento rozkaz, mezi nimi byl reverend Dr. John Cameron, a také přes sto nositelů Rytířského kříže Železného kříže.\n\n\n\n"}
{"id": "64778", "url": "https://cs.wikipedia.org/wiki?curid=64778", "title": "Javornice (přítok Berounky)", "text": "Javornice (přítok Berounky)\n\nJavornice je říčka v Čechách, levostranný přítok Berounky a hraniční vodní tok okresů Plzeň-sever a Rakovník. Někdy bývá označována také jako \"Javornický potok\".\n\nJavornice pramení v okrese Rakovník, severozápadně od vsi Velká Chmelištná v přírodním parku Jesenicko, v nadmořské výšce přibližně 550 m. Prameniště tvoří mokřadní louka se stabilizovanou populací prstnatce májového, výskytem několik druhů ostřic, suchopýru a upolínu. Prameniště s okolím je chráněno jako přírodní památka Prameny Javornice.\n\nJavornice teče ponejprv jihozápadním směrem lesním porostem, severně od jejího koryta rostou dva památné stromy – Klen v Drahouši a Buk u Velké louky, největší na Rakovnicku. U silnice spojující Velkou Chmelištnou s loveckým zámečkem Sv. Hubert roste další významný buk (Buk pod Velkou loukou) a Javornice za ní protéká kolem Malého pstruhového rybníku, ze kterého zároveň přijímá svůj první přítok. Kousek za ním přijímá druhý pravostranný přítok a stáčí se jihovýchodním směrem a na jejím pravém břehu roste několik dalších významných buků – Buk u Huberta u posedu a s dírou, Buk pod Hubertem před křižovatkou a na křižovatce.\n\nPod Velkým pstruhovým rybníkem teče okolo tvrziště Smrk a pod Čočkovým rybníkem opouští les. V prvním a největším ze zdeslavských rybníků, Horním rybníku zvaném též Karlův, se Javornice spojuje s několika menšími potoky. Na levém břehu rybníku je veřejné koupaliště. Pod hrází rybníka protéká osadou Pod Pískovnou, okolo západního konce Zdeslavi a za silnicí se stáčí k jihozápadu. Kousek od ní začíná plocha Prostředního rybníka.\n\nPřed posledním ze zdeslavských rybníků, Dolním, se v nadmořské výšce 466 m stéká s Lhotským potokem, pod rybníkem s koupalištěm roste u osady V Lomu památná lípa malolistá. Zajímavý je nedaleký mlýn Pod Vrabíkovem s částečně zachovalým \"staročeským\" složením z 18.–19. století. Přibližně po 1,5 km toku přijímá malý potůček od Kůzové a následuje další Dolní rybník, menší než předešlý, s ostrůvkem a veřejným koupalištěm. Bezprostředně pod hrází rybníka jsou další dvě menší nádrže a chatová osada Zátiší.\n\nTok Javornice v úseku až ke Kočkově mlýnu u soutoku s Jasanovým potokem teče celkově jižním směrem, byť se klikatí v zaříznutém údolí. U Samoty pod Mostem, kde údolí ve výšce 26 m překonává 105 m dlouhým Strachovickým železničním mostem z roku 1899 železniční trať Rakovník–Mladotice, se Javornice stáčí k jihovýchodu a protéká tak až k jihovýchodnímu cípu přírodního parku Jesenicko přes osady Valcha a V Tišině, v jejímž okolí jsou na Javor. V tomto úseku, kde již tvoří okresní hranici, bývá někdy nazývána \"Jaselským potokem\".\n\nJesenicko opouští za rekreačně významným rybníkem Vožehák, nedaleko kterého se nalézá zřícenina středověkého hradu Angerbach. Před silnicí číslo 229 spojující nedaleké Kožlany s Čistou přijímá z pravé strany další významnější přítok – Hradecký potok.\n\nOd chatové oblasti pod soutokem s Hradeckým potokem teče Javornice východním směrem. Přijímá zprava Kožlanský potok, za Cukrovic Mlýnem zleva Břežanský potok a dále Čistecký potok. U Uhrovic Mlýnu vtéká na území CHKO Křivoklátsko, kde teče sevřeným údolím obklopená zalesněnými svahy a tvoří velmi půvabnou údolní nivu s mnoha loukami. V nadmořské výšce 329 m se stéká s Milíčovským potokem a za říční zákrutou na krátkém úseku se Šípským a Slatinským potokem. Přibližně 150 m hluboké údolí za Machovým Mlýnem obklopují na levém břehu vrchy Velká Jedlina a Ostrý vrch, na pravém břehu pak dominuje vrch Hradiště s archeologickou lokalitou. Javornice se zde stáčí k jihovýchodu, protéká okolo lovecké chaty Marek a chaty Čertovec; v její údolní nivě jsou zřízeny tři rekreační tábory. Na pravém břehu obtéká úpatí vrchu Dubensko (m.j. nedaleko od obce Chříč) se stejnojmennou přírodní rezervací suťových svahů s původním porostem tisu červeného. Nedaleko městyse Zvíkovce vtéká na území okresu Rokycany a po několika stech metrech se zleva vlévá do Berounky na jejím 81,4 říčním kilometru.\n\n(levý / pravý) k ústí\n\nJavornici lze sjíždět jen za jarního tání či po velmi silných deštích. Plavba se zahajuje za mostem silnice spojující Milíčov se Slatinou, pro nedostatek komunikací se obvykle končí po 12 km na soutoku s Berounkou. Na počátečních kilometrech je koryto řeky úzké přibližně 4 m, po soutoku s Šípským potokem se rozšiřuje v hlubokém údolí. V řečišti mohou být padlé kmeny stromů, na 3,5 říčním kilometru jsou dva kamenné stupně. Sjízdný úsek má obtížnost WWII a lze urazit během 3–4 hodin.\n\n"}
{"id": "64781", "url": "https://cs.wikipedia.org/wiki?curid=64781", "title": "Barva (materiál)", "text": "Barva (materiál)\n\nBarva je pigmentovaná nátěrová hmota, která se nanáší na předmět za účelem jeho ochrany a ke změně barevných vlastností povrchu. Nejčastěji jsou barvy kapalné, ale používají se i práškové a jiné. Podle typu rozpouštědla dělíme barvy na vodové, lihové, olejové, acetonové, atd. Komponentami barvy jsou pojivo, ředidlo a aditiva. Aditiva se obvykle skládají z pigmentů, barviv, katalyzátorů, stabilizátorů, emulgátorů a dalších látek. Důležitou vlastností barvy je její adheze – přilnavost k povrchu předmětu, na niž je nanášena.\n\nKromě barev se k povrchové úpravě předmětů používají laky. Liší se od barev tím, že neobsahují pigment, bývají průsvitné až průhledné, některé druhy jsou vysoce lesklé.\n\nK barvení se používají též mořidla, která neulpívají na povrchu, ale vsakují se do objemu upravovaného materiálu.\n"}
{"id": "64787", "url": "https://cs.wikipedia.org/wiki?curid=64787", "title": "Zobák", "text": "Zobák\n\nZobák ptáků (\"rostrum\") je rohovitý epidermální útvar. Rozlišuje se horní a dolní zobák (\"rostrum maxillare\" a \"rostrum mandibulare\"). Skelet zobáku (horní a dolní čelist) kryje kůže se silně zrohovatělou epidermis, která tvoří rohové pouzdro zobáku (\"rhamphotheca\"). U papoušků je horní čelist připojena k lebce pružným kloubem. Současní ptáci nemají v zobáku zuby, ale někteří z předků (Archeopteryx) je měli. Keratinové pouzdro horního zobáku se nazývá \"rhinotheca\", dolního zobáku \"gnatotheca\". Na horním zobáku jsou párové nozdry. Na vrcholu zobáku u líhnutých mláďat ptáků (neonátů) je tzv. diamant, který jim slouží k perforování skořápky při klubání z vejce. V místě přechodu kořene horního zobáku v kůži se nachází měkký kožní povlak, ozobí (cera).\n\nTvar zobáku je určován typem potravy, nahrazuje ptákům zuby i pysky a je pro určité druhy ptáků charakteristický. Je používán k uchopení a zpracování potravy, slouží k čištění peří, zabíjení kořisti, krmení mláďat apod. U papoušků napomáhá také při pohybu. U vrubozobých jsou okraje zobáku opatřeny četnými rohovými lamelami, které slouží jako síto k zachycení pevné potravy a odstranění přebytečné vody. U kachen a papoušků jsou na špičce zobáku dobře vyvinutá nervová zakončení mechanoreceptorů. Všichni ťuhýkovití a sokolovití dravci mají na zobáku zejk, což je ostrý výběžek na bocích horní čelisti zobáku, kterému odpovídá zářez na hranách dolní čelisti. Slouží k usmrcení kořisti.\n\nPtačí zobák je kontinuálně rostoucí struktura. Rychlost obnovování rohovitého krytu zobáku (ramfotéky) závisí na způsobu používání zobáku. U velkých papoušků se ramfotéka kompletně vymění asi za 6 měsíců, u tukanů vyroste za 2 roky asi o 0,5 cm. Rychlost růstu keratinového pouzdra dolní čelisti je 2–3krát rychlejší než u horní čelisti.\n\nV podmínkách intenzivního chovu drůbeže (zejména kura domácího) může docházet z různých důvodů (např. deficitní výživa, nedostatky v managementu) ke vzájemnému napadání drůbeže a vzniku poranění různého rozsahu, která mohou vést až ke kanibalismu. Veterinární lékař proto může provádět preventivní zkrácení špičky zobáku elektrickým kauterem bez znecitlivění, při kterém se rohovitý konec zobáku upálí (kauterizace).\n\nTento proces vyvolává kontroverze (nejen) mezi ochránci zvířat, kteří argumentují, že zákrok je nehumánní, pro drůbež bolestivý a mrzačící (vzhledem k narušení nervů, které do zobáku ústí) a že krokem, který bude útoky mezi drůbeží na farmách skutečně řešit, je poskytnout drůbeži humánnější životní podmínky.\n\n\n\n"}
{"id": "64789", "url": "https://cs.wikipedia.org/wiki?curid=64789", "title": "Treviso", "text": "Treviso\n\nTreviso je italské město v oblasti Benátsko, hlavní město stejnojmenné provincie. Leží v úrodné benátské nížině, asi 30 km severně od Benátek a 15 km od řeky Piave. Sídlí zde italská oděvní firma Benetton a výrobce domácích spotřebičů a kávovarů De'Longhi.\n\nMísto bylo osídleno už v pravěku, roku 49 př. n. l. vzniklo římské municipium \"Tarvisium\" a roku 396 se poprvé připomíná biskupství. Město hrálo významnou úlohu, když Gótové a pak Langobardi dobývali severní Itálii, v 9. století se zmiňuje hrabství Treviso. Roku 999 se zde konal velký sněm, kde císař Ota III. rozsoudil spor města s Benátkami. Ve 12. století získalo město samosprávu s 300 radními, stará radnice se dodnes jmenuje \"Palazzo dei Trecenti\". Ve 13. a 14. století se město střídavě přidávalo k císaři a k papeži a i uvnitř probíhaly boje mezi guelfy a ghibelliny. Od roku 1388 patřilo Treviso Benátkám, od roku 1797 Rakousku a od roku 1866 je součástí Itálie.\n\nTreviso leží při dálnici A27, má letiště západně od města a železniční spojení do Benátek, Udine a Terstu.\n\nHistorické město má zachované zbytky hradeb, dvě brány a protože leží na soutoku dvou říček, řada ulic jsou kanály.\n\n\"Počet obyvatel\"\n\n\n"}
{"id": "64801", "url": "https://cs.wikipedia.org/wiki?curid=64801", "title": "Válka o španělské dědictví", "text": "Válka o španělské dědictví\n\nVálka o španělské dědictví (1701–1714) představovala největší ozbrojený konflikt první poloviny 18. století. Její příčinou byl spor o následnictví na španělském trůně poté, co v roce 1700 vymřela španělská větev Habsburků. Konflikt skončil bez jasného vítěze.\n\nVymření rodu španělských Habsburků se předem očekávalo a ještě před smrtí posledního habsburského krále Karla II. byly uzavřeny smlouvy, které měly válkám zabránit. Podle dohod mezi velmocemi z roku 1698 a rozhodnutí Karla II. měl být následníkem Josef Ferdinand Bavorský. Po jeho nečekané smrti (1699) pak Rakousko, Anglie a Nizozemsko uzavřely smlouvu, podle které se měl následníkem stát mladší syn římského císaře Leopolda I. Karel, ale španělský král Karel II. určil ve své závěti za následníka trůnu svého prasynovce Filipa z Anjou, vnuka Ludvíka XIV. (předpokládá se, že se jednalo o podvod a že panovník buďto vůbec neměl ponětí, co podepisuje, nebo že byl daný text na listinu doplněn později). Jelikož Ludvík XIV. tuto volbu uznal, Leopold I. mu vyhlásil válku, k němuž se postupně přidala Anglie s Nizozemskem. Oba státy se obávaly spojení Francie a Španělska v jedněch rukou a požadovaly, aby jim Ludvík poskytl záruky a slib, že k tomu nedojde. Ten ale nic takového zaručit nehodlal a navíc oba státy provokoval neuváženými nepřátelskými kroky (evidentně byl přesvědčen, že je schopen porazit celou koalici, jako přinutil podobnou k ústupu v roce 1697 - viz devítiletá válka).\n\nKonfliktu se zúčastnily všechny tehdejší evropské mocnosti s výjimkou Švédska a Ruska, které si řešily své vzájemné mocenské rozpory v severní válce (1700-1721), a Osmanské říše, která se zotavovala ze série drtivých porážek utrpěných v druhé polovině 17. století. Během rané fáze konfliktu se postupně vyprofilovaly dvě strany: francouzská (tvořená především Francií, větší částí Španělska, Savojskem a Bavorskem) a protifrancouzská (kterou utvořila Svatá říše římská, rakouští Habsburkové, Anglie a Nizozemsko). Posléze ještě došlo k několika menším změnám (Savojsko přešlo na stranu protifrancouzské koalice, ke které se též připojilo Portugalsko a část Španělska /především Katalánsko/).\n\nVálka začala dobře pro Francii, ale pak se postupně vyvíjela ve prospěch protifrancouzské koalice, která uštědřila Francii sérii drtivých porážek (bitva v zátoce Vigo (1702), bitva u Höchstädtu (1704), bitva u Ramillies (1706), bitva u Turína (1706), bitva u Oudenaarde (1708)). Francouzská strana byla vytlačena z Itálie, Říše, Španělského Nizozemí i většiny Španělska a musela se soustředit na obranu. Jelikož však mírové podmínky, které dostala, shledal Ludvík XIV. nepřijatelnými, válčil dál a obrana se jeho vojskům dařila. V roce 1709 byl postup Evžena Savojského a Marlborougha zastaven v krvavé bitvě u Malplaquet. Protifrancouzskou koalici začaly postupně rozrušovat spory, jejichž řešení neprospěly ani další neúspěšné pokusy o rychlé ukončení konfliktu, ani nastávající mocenská změna v Anglii, kde ve volbách zvítězili toryové, kteří válku nepodporovali. Definitivní ránu pak celé koalici uštědřila smrt německého císaře Josefa I., která vynesla do čela impéria rakouských Habsburků jejich uchazeče o španělský trůn Karla.\n\nPředstava spojení španělského a „rakousko-říšského“ impéria v jedněch rukou nelákala Anglii a Nizozemsko o nic více než spojení Francie a Španělska a v roce 1713 (po patřičných zárukách ze strany Ludvíka XIV., které francouzsko-španělskou personální unii vyloučily) se obě námořní mocnosti z války stáhly (tzv. Utrechtský mír). Tato okolnost nakonec přinutila k míru i rakouské Habsburky, kteří uzavřeli patřičné smlouvy s Francií v roce 1714 (Rastattský mír). Vzniklý systém smluv dával španělský trůn Ludvíkovu vnukovi Filipovi z rodu Bourbonů, který však nedostal říši celou. Rakouští Habsburkové byli odškodněni Španělským Nizozemím, Neapolským královstvím, Sardinií a také většinou Milánska, o něž se podělili s vévodou savojským, který mimo to obdržel královskou korunu a Sicílii. Velká Británie si navíc ponechala dvě důležité základny ve Středomoří, které dříve náležely Španělsku: Menorcu a Gibraltar.\n\n"}
{"id": "64812", "url": "https://cs.wikipedia.org/wiki?curid=64812", "title": "Sesto San Giovanni", "text": "Sesto San Giovanni\n\nSesto San Giovanni je italské město v oblasti Lombardie. Název \"Sesto\" – \"šestý\" pochází od toho, že město leželo na šesté míli antické cesty z Milána. Město je v Itálii známé jako \"Stalingrad Itálie\", protože mu trvale vládne středolevá administrativa.\n\n\"Počet obyvatel\"\n\n\nOficiální stránky\n"}
{"id": "64815", "url": "https://cs.wikipedia.org/wiki?curid=64815", "title": "Maurits Cornelis Escher", "text": "Maurits Cornelis Escher\n\nMaurits Cornelis Escher (17. června 1898, Leeuwarden – 27. března 1972, Hilversum) byl nizozemský umělec, známý svými kresbami a grafikami (převážně mezzotinta, dřevořez a litografie), ve kterých zobrazuje paradoxy perspektivního kreslení, topologické útvary a rozvržení roviny na pravidelné obrazce. Ve své tvorbě často využíval teselace.\n\nMaurits Cornelis (nebo také \"Mauk\", jak byl přezdíván) Escher byl nejmladším synem stavebního inženýra a hydraulika George Arnold Eschera a jeho druhé ženy Sary Gleichman. V roce 1903 se rodina přestěhovala do Arnhemu, kde se učil truhlářskému řemeslu a hře na klavír až do třinácti let.\n\nV letech 1912 až 1918 navštěvoval střední školu Arnhemu. Jeho učitel kreslení F. W. van der Haagene ho naučil technice linorytu a přispěl k rozvoji jeho grafického nadání. Ačkoli exceloval v kreslení, jeho výsledky byly obecně chabé, byl proto nucen opakovat druhý ročník a neudělal závěrečné zkoušky. V roce 1919 Escher nastoupil na otcovo přání na Harlemskou vysokou školu architektury a umělecké ornamentiky. Po několika měsících ale přešel na interiér a studoval pod vedením Samuela Jessuruna de Mesquita, umělce s nímž se pak po léta přátelil. V roce 1922 Escher opustil školu se zkušenostmi s kresbou a obzvláště dřevořezbou.\n\nV roce 1921 navštívil poprvé Itálii a v listopadu mu v novinách vyšly první dřevořezby. V roce 1922 cestoval po Itálii a Španělsku. Velký vliv na něj měla ornamentální výzdoba v Alhambře. V roce 1923 během další cesty po Itálii potkal svou ženu, Švýcarku Jettu Umiker, s níž se 12. června 1924 oženil ve Viareggiu. Mladý pár se usadil v Římě a zůstal tam až do roku 1935. Když se politická atmosféra pod vládou Mussoliniho stala nesnesitelnou, rodina se přestěhovala do Château-d'Œx (Švýcarsko), kde setrvala další dva roky.\n\nEscher, inspirován a okouzlen italskou krajinou, byl ve Švýcarsku zjevně zklamán. V roce 1937 se proto rodina přestěhovala znovu, a to do Ukkelu, malého městečka blízko Bruselu (Belgie). Druhá světová válka je donutila přestěhovat se opět ale už naposledy. V lednu 1941 se stěhovali tentokrát do Baarnu (Holandsko), kde Escher žil až do roku 1970.\n\nVětšina Escherových známých děl pochází z tohoto období. Podmračené, studené, vlhké podnebí Holandska mu umožňovalo se soustředit na práci a tak kromě roku 1962, kdy podstoupil operaci, tvořil každý rok nová díla.\n\nV roce 1970 se Escher po těžké operaci a dlouhém pobytu v nemocnici přestěhoval do domova důchodců pro umělce Rosa-Spier v Larenu (severní Holandsko), kde měl svůj vlastní ateliér. Zemřel v Hilversumském sanatoriu 27. března 1972 ve věku 73 let.\n\nEscherovi měli 3 syny (Georg 23. 7. 1926, Arthur 8. 12. 1928, Jan 6. 3. 1938).\n\nMezi známé příklady jeho děl patří:\n\nJako techniku používal převážně litografii a dřevořezbu. Zobrazoval ve svém umění matematické vztahy mezi tvary, prvky a prostorem. Navíc objevil vzájemný vztah mezi černobílou paletou k obohacení různých dimenzí. Začlenil do svých děl zrcadlové zpodobnění válců, koulí, krychlí, prstenců a spirál.\n\nKromě náčrtů krajiny a přírody v jeho raných létech tvorby se také zabýval kresbou hmyzu, což se často ukazovalo v jeho pozdních dílech. Své první umělecké dílo dokončil v roce 1922. Zobrazovalo osm lidských hlav rozmístěných v různých rovinách. Později, kolem roku 1924, ztratil zájem o „přirozené rozmístění“ rovin a obrátil pozornost ke skicování krajiny Itálie pomocí nestandardní perspektivy, která je v přirozeném pojetí neuskutečnitelná.\n\nAčkoli neměl velkou zkušenost s matematikou, Escherovo chápání matematické podstaty bylo velice intuitivní a vizuální. Escherova díla mají silnou matematickou složku a mnoho světů, které zkreslil, je svým základem postaveno na nereálných objektech jako jsou Neckerova krychle a Penroseův trojúhelník. Mnohé z Escherových děl využívá opakované překrytí, nazývané mozaikování. Escherovo umělecké dílo je obzvláště oblíbeno mezi matematiky a vědci, kteří si oblíbili užití mnohostěnů a geometrických zkreslení. Uveďme příklad, kdy v díle \"Gravity\" mnohobarevné želvy vystrkují svoje hlavy z hvězdovitého dvanáctistěnu.\n\nOvlivnění matematikou se v jeho díle ukázalo okolo roku 1936, kdy cestoval Středomořím se společností The Adria Shipping Company. Obzvláště si oblíbil geometrický pořádek a symetrii. Escher popsal svoji cestu napříč Středomořím jako „nejbohatší zdroj inspirace, jakou kdy prošel.“\n\nPo ukončení této cesty se Escher snažil zdokonalit své umění pomocí inspirace maurskými díly v paláci Alhambra. Užíval geometrické rastry jako základ pro své náčrty, které posléze doplňoval kresbami zejména zvířat, jako jsou ptáci a lvi.\n\nJeho prvotní studium matematiky, které později, podle všeho, vedlo k zakomponování matematiky do jeho umělecké tvorby, začalo akademickou prací Györgyho Pólya na téma rovinné skupinové symetrie, kterou mu zaslal jeho bratr Berend. Tato práce ho inspirovala ke studiu podkladů 17 skupin nástěnných tapet (rovinné skupinové symetrie). Využitím tohoto matematického konceptu, Escher vytvořil cyklické překrývání 43 barevných kreseb různých druhů symetrie. Od této chvíle vytvořil matematický přístup vyjádření symetrie v jeho uměleckých dílech. V letech následujících po roce 1937 stvořil dřevořezby použitím návrhu 17 rovinné symetrie skupin.\n\nV roce 1941 Escher napsal svoji první knihu poznámek, nyní veřejně známou \"Regular Division of the Plane with Asymmetric Congruent Polygons\", která popisuje principy umění tvorby jeho děl. Záměrem především bylo zaznamenat pro sebe postupnou integraci matematických pravidel do umění. Escher je tudíž považován, svého času, za vědeckého matematika díky tomuto spisu. V této knize studoval barevné členění a vyvinul systém kategorizace kombinací tvaru, barev a podmínek symetrie. Studiem těchto oblastí objevil prostor, jenž matematici později nazvali novým vědním oborem - krystalografií.\n\nKolem roku 1956 Escher objevil způsob ztvárnění nekonečna ve dvou rovinách. Diskuse s kanadským matematikem H.S.M. Coxeterem inspirovala Escherův zájem o hyperbolické mozaikování, což je přirozené překrývání hyperbolické roviny. Escherovo dílo \"Circle Limit I\" demonstruje toto pojetí. V roce 1995 publikovanou prací Coxeter potvrdil, že Escher dosáhl matematické dokonalosti ve svých rytinách. Coxeter napsal:\"[Escher] to ztvárnil na milimetr přesně\"\n\nEscher později stvořil \"Circle limit II\", \"III\" and \"IV\". Tato díla i nadále demonstrovala jeho schopnost ztvárnit celistvé matematické koncepty. Svým dílem si získal ocenění: v roce 1955 byl pasován na rytíře Řádu Viléma Oranžského. Následně začal pravidelně tvořit pro hodnostáře po celém světě.\n\nV roce 1958 vydal knihu \"Regular Division of the Plane\", ve kterém popisoval systém vytváření matematických děl ve své tvorbě. Především zdůraznil že: „[Matematici] otevřeli bránu vedoucí do širokého pole působnosti.“\n\nJeho raná láska k římské a obecně italské krajině a přírodě ho vedla k zálibě v přirozené rozdělení rovin. Jako vyjadřovací prostředek používal dřevořezbu, litografii a mezzotinta. Za svůj život vytvořil přes 150 barevných prací, využívajících koncept pravidelného dělení rovin. Někteří matematici poukazovali na zahrnutí hyperbolické roviny na fixní dvoudimenzionální rovině a současně aplikaci 3-rozměrných objektů jako jsou koule, válce a krychle v jeho díle. Například v grafickém listu nazývaném \"Reptiles\" kombinoval dvou a tří rozměrné objekty. V jedné ze svých prací Escher zdůrazňoval význam prostorovosti a popisoval svoje pocity jako stav „omrzelosti“ plochými tvary: „Donutím je vystoupit z roviny.“\nTopologie je další matematický koncept, který studoval během svého života. Topologie je o vlastnostech jež jsou ponechány v nezměněné formě při kontinuální deformaci. Topologie je základní prvek pro odnože všeobecné (bodové) topologie, algebraické topologie a diferenciální topologie. Escher pojmul dodatečné matematické podněty od britského matematika Rogera Penrosa. Díky novým zkušenostem stvořil \"Waterfall\" a \"Up and Down\", s použitím nestandardních perspektiv podobné konceptu \"Möbius strip\", ve kterém ztvárnil Möbiovu pásku.\n\nEscherovi byla vytištěna \"Metamorphosis I\" v roce 1933, která byla počátečním dílem série obrazů jež vyprávějí příběh pomocí obrázků. Tyto práce demonstrují nabytí Escherových schopností zakomponovat matematické pravidla do umění. V díle \"Metamorphosis I\" přetransformoval konvexní polygony v standardní vzory v rovině lidského motivu. Tento efekt představuje jeho životní změnu priorit z obliby krajinou a přírodou v přirozené matematické dělení rovin.\n\nJedním z jeho pozoruhodných děl je \"Matamorphosis III\". Je dost široké na pokrytí všech stěn místnosti a potom smyčkou vrátit se zpět do sebe.\n\nPo roce 1953 se Escher stal lektorem mnoha organizací. Plánoval přednášky v Severní Americe, ale ty byly v roce 1964 zrušeny kvůli jeho nemoci. Ilustrace a vlastní text přednášek však byly později publikovány jako součást knihy \"Escher on Escher\". V červenci 1969 dokončil svou poslední práci před smrtí, dřevořezbu \"Snakes\". Je to Zpodobňuje rytinu vzorů jež se vytrácí do nekonečna jak ve středu tak i na krajích kruhu. Hadi překrývají kruh stejně jako vzory, hlavy přečnívají ven z kruhu.\n\na mnoho dalších\n\n"}
{"id": "64816", "url": "https://cs.wikipedia.org/wiki?curid=64816", "title": "Pozzuoli", "text": "Pozzuoli\n\nPozzuoli je italské město v aglomeraci Neapole v oblasti Kampánie.\n\nMěsto bylo založeno jako řecká kolonie pod názvem \"Dicaearchia (\"řecky: \"Δικαιαρχία)\". Jako hlavní město oblasti Flegrejských polí bylo kdysi významnější než samotná Neapolis. Svou funkci obchodního centra a přístavu však začalo ztrácet po vybudování přístavu v Ostii během 1. století za císaře Tiberia, až z něj zůstal pouhý přístav rybářský. Kdysi v něm pobývali římští boháči ve svých nádherných vilách (např. Cicero). Známky někdejší slávy lze nalézt ve městě dodnes: Flavijský amfiteátr o kapacitě původně 40 000 diváků, tržiště nazývané díky nálezu sošky boha Serapida Serapidův chrám, rozlehlé podzemní chodby atd. Římany bylo coby římská kolonie (od roku 194) nazýváno \"Puteoli\".\n\n\"Počet obyvatel\"\n\n\n\nOficiální stránky města\n"}
{"id": "64819", "url": "https://cs.wikipedia.org/wiki?curid=64819", "title": "Fatva", "text": "Fatva\n\nFatva (též fatwá, arabsky: فتوى, plurál fatavā) je v islámu nábožensko-právní stanovisko či dobrozdání, které zdůvodňuje či posvěcuje z náboženských pozic určité jednání či politiku. Fatvu je oprávněn vydávat muftí za použití základních pramenů islámského práva (Korán, sunna, analogie a konsensus).\n\nFatva je vyjádření učence k nějaké významné politické či celospolečenské události nebo odpověď na konkrétní dotaz žadatele. Na žádost státní moci může fatva z náboženského hlediska ospravedlňovat některé politické činy. Věřící si vyžadují fatvy jak v ryze právních otázkách, tak i v otázkách každodenního života. Ve fatvě se dozví, jak mají v souladu s islámem řešit určité situace. Struktura fatvy se povětšinou drží modelu „dotaz – odpověď“ a je ukončena formulí „a Bůh to zná nejlépe“. Neměly by v ní chybět odkazy na Korán a tradici, které podpírají daný názor. Fatvy většinou mají písemnou podobu, ovšem setkáme se i s ústními. Od roku 1935 existuje Nejvyšší rada pro vydávání fatev, která je ustanovena na univerzitě al-Azhar v Egyptě. V souvislosti s rozvojem komunikačních technologií si získaly velikou oblibu pořady v televizi a množství webových stránek zaměřených na fatvy. Fatvy jednotlivých muftíů se nemusí shodovat či mohou být dokonce přímo v protikladu. S takovými rozpory se setkáváme především v politicky motivovaných vyjádřeních, ale i v odpovědích týkajících se běžných otázek každodenního života. Veskrze záleží na konkrétním jedinci, který právní názor bude považovat za závazný.\n\nVšeobecným omylem je názor, že fatva znamená výzvu k fyzickému odstranění (zabití) nějaké osoby. To je jeden z krajních případů (např. roku 1989, když ájatolláh Chomejni vyhlásil fatvu nad spisovatelem Salmanem Rushdiem, nebo egyptský duchovní Jusúf al-Karadáví, který v roce 2011 vyhlásil fatvu na Muammara Kaddáfího).\n\nV lednu 2015 vyvolala mnoho reakcí fatva salafistického učence (ulamá) Muhammada Sáliha al-Mindžedy zakazující stavbu sněhuláků. Podle fatvy není dovoleno vytvářet sochy lidí či zvířat, čehokoli s duší, a to ani za účelem hry, ledaže by objekt měl zcela nezřetelné lidské (zvířecí) rysy.\nV sunitské větvi islámu je fatva vnímána spíše jako doporučení, v šíitské může být považována za závazný imperativ.\n\n"}
{"id": "64821", "url": "https://cs.wikipedia.org/wiki?curid=64821", "title": "Como", "text": "Como\n\nComo (lat. \"Novum Comum\") je italské město v oblasti Lombardie, hlavní město stejnojmenné provincie. Leží u jezera Como, sousedí se Švýcarskem.\n\nMěsto leží v nadmořské výšce 201 m n. m. severně od Milána v podhůří Alp na břehu velkého jezera Lago di Como (Komské jezero). Je největším z měst u tohoto jezera. Severně od města je hranice Itálie se Švýcarskem. Nejhezčí výhled na jezero je z Piazza Cavour.\n\nHlavní ekonomické faktory jsou turistika a průmysl. Dále je město světoznámé pro svou hedvábnou manufakturu.\n\n\n\n\n\"Počet obyvatel\"\nOficiální stránky\n"}
{"id": "64826", "url": "https://cs.wikipedia.org/wiki?curid=64826", "title": "Marsala", "text": "Marsala\n\nMarsala je italské město v oblasti Sicílie. Leží na jejím západním pobřeží; je to čtvrté největší sicilské město.\n\nVe starověku bylo město známé pod řeckým názvem Lilybaion (lat. \"Lilybaeum\"). Bylo založeno ve 4. století př. n. l. Kartágem a stalo se jedním z nejbohatších měst na Sicílii.\n"}
{"id": "64829", "url": "https://cs.wikipedia.org/wiki?curid=64829", "title": "Pavel Satrapa", "text": "Pavel Satrapa\n\nPavel Satrapa (* 11. listopadu 1964 Ústí nad Labem) je vysokoškolský pedagog, autor knih o IPv6, programování, webu a Linuxu. Přispívá články na Lupa.cz a Root.cz.\n\nV letech 1983 až 1988 vystudoval Matematicko-fyzikální fakultu Univerzity Karlovy v Praze. V současné době působí na Technické univerzitě v Liberci (TUL). Působil zde jako vedoucí katedry aplikované informatiky na Fakultě mechatroniky, nebo vedoucím týmu na Ústavu nových technologií a aplikované informatiky. V únoru roku 2018 se stal prorektorem pro informatiku na TUL.\n\n\n"}
{"id": "64832", "url": "https://cs.wikipedia.org/wiki?curid=64832", "title": "Jakub Schikaneder", "text": "Jakub Schikaneder\n\nJakub Schikaneder (27. února 1855 Praha-Staré Město – 15. listopadu 1924 Praha-Vinohrady) byl český malíř.\n\nJakub Schikaneder se narodil 27. února 1855 v Praze, v rodině pražského celního úředníka Karla Friedricha Schikanedera (1811–1871), narozeného ve Vídni a matky Leokadie, rozené Běhavé (* 1819 v Praze). Starší bratr Karel se narodil roku 1852). \n\nV roce 1870 (tedy v patnácti letech) začal Jakub Schikaneder studovat na pražské Akademii. Jeho spolužáky byli Mikoláš Aleš, František Ženíšek i Emanuel Krescenc Liška. Když v roce 1871 zemřel otec Karl Friedrich Schikaneder, zhoršila se finanční situace rodiny. O předpokladech ke studiu výtvarného umění svědčí, že v roce 1879 nazvaly Květy tehdy čtyřiadvacetiletého Schikanedera \"nejnadanějším z akademiků\".\n\nProfesorem Jakuba Schikanedera byl Antonín Lhota a další. Studia na pražské Akademii ukončil v roce 1878. Po roční vojenské službě odcestoval do Paříže a pak pokračoval ve studiu na mnichovské Akademii u profesora Gabriela Maxe. V první polovině 80. let žil v Praze a v Mnichově. Později cestoval do Nizozemska, Švýcarska, Itálie, Francie a Německa. V roce 1890 navštívil světovou výstavu v Paříži \n\nPočátkem 80 let se práce Jakuba Schikanedera počaly objevovat v ilustrovaných časopisech.\n\nJakub Schikaneder patřil do tzv. generace Národního divadla.V roce 1880 se z Mnichova, kde pobýval, spolu s Emanuelem Krescencem Liškou zúčastnil soutěže na výzdobu Národního divadla. Jednalo se o vlysovou výzdobu královské lože s námětem \"Doba Přemyslovců, Doba Karla IV. a Doba Rudolfa II\". Kompozici navrhl Schikaneder a barevné řešení Liška a návrhy byly realizovány. Přestože je požár Národního divadla nezničil, byly nahrazeny pracemi Václava Brožíka. Se studií k oponě Národního divadla, kterou podal samostatně, Jakub Schikaneder neuspěl.\n\nDne 5. července 1884 se oženil s Emílií Nevolovou, dcerou drážního úředníka (1859–1931). Roku 1885 se jim narodil syn Lev, který 16. května téhož roku zemřel. Rodina v té době žila v Jungmannově třídě na pražských Vinohradech (nyní Vinohradská).\n\nV roce 1885 se stal asistentem v ateliéru Františka Ženíška na Uměleckoprůmyslové škole v Praze. V roce 1892 a 1896 zde byl zastupujícím ředitelem a v roce 1894 byl jmenován profesorem v ateliéru dekorativní malby.\n\nV roce 1913 Jakub Schikaneder zvolen za řádného člena Akademie věd a umění. Funkci profesora na Uměleckoprůmyslové škole zastával do roku 1922. Po ukončení pedagogické kariéry se opakovaně vracel na ostrov Helgoland v severním Německu.\nZemřel 15. listopadu 1924 v Praze. Manželka Emma (Emilie) ho přežila o téměř sedm let.\n\nDílo Jakuba Schikanedera tvoří především tři významové okruhy:\n\nV období zhruba do roku 1900 Jakub Schikaneder často zobrazuje ženy v těžkých životních podmínkách. Příklady:\n\nZ období po roce 1900 jsou nejznámější obrazy staré Prahy. Nejedná se o přesné zachycení konkrétních míst, ale inspirace mizející Prahou je zřejmá. Z téhož období pocházejí i tajemné malby interiérů:\n\n\nČetné jsou Schikanederovy ilustrace v časopisech, zejména ve Světozoru, Ruchu a Zlaté Praze. Spolupracoval též s Antonínem Wiehlem na výzdobě dnes nedochovaného domu v pražské Sadové ulici.\n\nNárodní galerie uspořádala výstavu obrazů Jakuba Schikanedera na přelomu let 1998/1999, další výstava se konala po třinácti letech v roce 2012 (20. dubna 2012 – 21. října 2012).\n\nRodina Schikanederů měla umělecké kořeny. Dědeček Jakuba Schikanedera, Carl Joseph Schikaneder (1773–1845), byl zpěvák a herec brněnského i pražského německého divadla. Pradědeček, zpěvák Urban Schikaneder (1746–1818) byl starším bratrem libretisty Mozartovy Kouzelné flétny Emanuela Schikanedera (1751–1812). Herci a zpěváci se objevují i mezi dalšími osobami rodu Schikanederů. Bratr Karel (* 1852) se stal divadelním hercem v Plzni.\n\n\n"}
{"id": "64833", "url": "https://cs.wikipedia.org/wiki?curid=64833", "title": "Svobodnej národ", "text": "Svobodnej národ\n\nSvobodnej národ (angl. orig. \"The Wee Free Men\") je humoristická fantasy kniha Terryho Pratchetta, 30. ze série \"Zeměplocha\".\n\nHlavní hrdinkou je devítiletá Tonička Bolavá z Křídy, na svůj věk velmi samostatné a statečné děvče, která se pokouší zabránit královně Elfů (která ovládá sny a unáší do své říše malé děti) proniknout na Zeměplochu. Díky vydatné pomoci malých, ale přesto neuvěřitelně silných a odvážných Nac Mac Fíglů a vzpomínkám na svou babičku, která byla na Křídě zřejmě jedinou čarodějkou, se jí to nakonec podaří a zachrání nejen svůj kraj, ale i svého malého bratříčka.\nV českém překladu je velmi zábavná mluva Nac Mac Fíglů, pro kterou se nechal autor překladu Jan Kantůrek zjevně inspirovat brněnským hantecem a dalšími moravskými nářečími (v originále je použit skotský dialekt angličtiny).\nJde o jedinou knihu Zeměplochy, ve které se nevyskytuje Smrť.\n\n"}
{"id": "64837", "url": "https://cs.wikipedia.org/wiki?curid=64837", "title": "Busto Arsizio", "text": "Busto Arsizio\n\nBusto Arsizio je italské město v oblasti Lombardie. Nachází se na jižním okraji provincie Varese.\n\nPůvodně bylo město rozděleno na 5 „obcí“: Arconati, Mizzaferro, Pasquali, Pozzo a Visconti.\n\n30. října 1864 se stalo městem.\n\n\"Počet obyvatel\"\n\n\n\n"}
{"id": "64842", "url": "https://cs.wikipedia.org/wiki?curid=64842", "title": "Civitanova Marche", "text": "Civitanova Marche\n\nCivitanova Marche je italské město na pobřeží Jaderského moře v oblasti Marche, provincii Macerata. Má přibližně 40 000 obyvatel.\n\n\"Počet obyvatel\"\n"}
{"id": "64846", "url": "https://cs.wikipedia.org/wiki?curid=64846", "title": "Final Fantasy", "text": "Final Fantasy\n\nFinal Fantasy ( ファイナル ファンタジー, \"Fainaru Fantadží\") je série počítačových her a video her na hrdiny, kterou vytvořil Hironobu Sakaguči. Final Fantasy je mediální značka, která patří firmě Square Enix (dříve Squaresoft) a kromě konzolových a počítačových her zahrnuje i filmy, anime, mangy a další.\n\nV roce 1987 se firma zabývající se vývojem videoher Square nacházela na pokraji bankrotu a Final Fantasy měl být její poslední titul. Hra však zaznamenala obrovský úspěch a zachránila Square před krachem. Zaměstnancům Squaru vlila krev do žil a začali ihned navrhovat druhý díl. Hra se později dočkala ještě mnoha pokračování a vedlejších příběhů a celá série se stala vlajkovým projektem Squaru.\n\nSérie Final Fantasy doznala za všechna léta značných změn a jednotlivé hry vznikaly pro velké množství platforem, včetně herních konzolí NES, SNES, PlayStation, PlayStation 2, Wii, Game Boy, Game Boy Advance, GameCube, Nintendo DS a několika dalších modelů, včetně mobilních telefonů. Počínaje Final Fantasy VII jsou také některé díly dostupné pro osobní počítače.\n\nAčkoliv existuje velké množství dílů a pokračování, každý titul vypráví nezávislý příběh v jiném světě a s jinými postavami, takže lze hrát každý díl samostatně bez znalosti předchozích. Všechny díly však sdílejí některé herní mechanismy, vybraná jména postav a některé prvky příběhu.\n\nSérie \"Final Fantasy\" je číslována řimskými číslicemi. Druhý vydaný díl tedy nese název Final Fantasy II a zatím poslední pak Final Fantasy XV. Na hlavní sérii volně navazují další samostatné hry i jiné série, které sdílí herní prostředí, některé postavy a elementy příběhu. Jedna z rozsáhlejších vedlejších sérii je Ivalice Alliance, která s sebou přináší vlastní svět, historii, legendy a velké množství nových postav. Další významné vedlejší série jsou například Final Fantasy Chocobo, nebo Final Fantasy Crystal Chronicles.\n\nPrvní díl byl uveden 18. prosince 1987 v Japonsku a později v roce 1990 v Severní Americe. U hráčů i kritiků zaznamenal obrovský úspěch. V Evropě resp. v regionu PAL vyšel poprvé až Final Fantasy VII, který se dostal na pult až v roce 1997.\n\n\n\nDále vyšlo mnoho her na téma závodů chocobů, kteří jsou maskoty celé série.\n\nSérie Kingdom Hearts nabízí hráči spousty postav z předešlých dílů FF a pár známých postav od Walta Disneye.\n\nDo \"Final Fantasy\" patří i několik animovaných filmů, např. \"Final Fantasy: The Spirits Within\", který v České republice vyšel v roce 2001 pod názvem . Jedná se o první počítačem generovaný film, který živé herce nahradil pouze fotorealistickou grafikou a volně rozšiřuje celou herní sérii Final Fantasy o nový příběh.\n\nNa motivy Final Fantasy VII bylo také vytvořeno kratší dílo Final Fantasy VII: LAST ORDER, nakreslené ve stylu anime, které zobrazovalo některé události z hry. je opět počítačem generovaný film. Odehrává se 2 roky po skončení hry. Byl představen jako ukázka toho, jak by měly vypadat budoucí hry série Final Fantasy na PS3.\n\n"}
{"id": "64850", "url": "https://cs.wikipedia.org/wiki?curid=64850", "title": "Vyhlazovací tábor Treblinka", "text": "Vyhlazovací tábor Treblinka\n\nTreblinka byl nacistický vyhlazovací tábor v Polsku. Je položen zhruba 100 km severovýchodně od Varšavy na břehu řeky Západní Bug u stejnojmenné vesnice.\n\nPůvodně (od roku 1941) se jednalo o pracovní tábor, ale již v červenci 1942 byl založen vyhlazovací tábor, tzv. Treblinka II, zde bylo prováděno systematické vyhlazování, především polských Židů. Tábor byl zrušen po vzpouře v srpnu 1943. Odhady počtu zavražděných se velmi liší, nejčastěji bývá udáváno 730 až 900 tisíc mrtvých (podle jiných pramenů až 1 000 000). Stal se tak druhým nejvražednějším táborem po Auschwitz–Birkenau II v době holokaustu. V poměru zabitých ku přeživším (cca 1 přeživší na min. 10 000 zabitých) má Treblinka hrůzné prvenství. Přežili pouze uprchlí vězni. Vzhledem k relativně krátké době provozu (červenec 1942 – srpen 1943) a počtu obětí Treblinka drží děsivý rekord v počtu zavražděných na jednom místě v celé historii lidstva. Většina vězňů byla přivezena transporty z varšavského gheta.\n\nTreblinka byla jedním ze tří vyhlazovacích táborů založených během Operace Reinhard, další dva byly Belzec a Sobibór. Stavba tří vyhlazovacích táborů vycházela z poznatků pilotního projektu tábora Chełmno. Operace Reinhard byla zastřešena samotným Heinrichem Himmlerem a řízena Odilo Globocnikem v Polsku. Vyhlazovací tábory v rámci operace Reinhard nespadaly do stejné kategorie a struktur řízení jako ostatní koncentrační tábory.\n\nJeště před spuštěním Operace Reinhard bylo vyhlazeno okolo jednoho miliónu Židů. A to převážně příslušníky mobilních jednotek Einsatzgruppen spadajícími pod SS, kteří vraždili na území okupovaném Němci. Během systematického vyvražďování vyšla najevo skutečnost, že Němci nemohou postřílet milióny Židů, kteří jsou koncentrování v ghettu ve Varšavě a v dalších ghettech a koncentračních táborech po celé zemi. Nalezené řešení předpokládalo výstavbu vyhlazovacích táborů. Treblinka byla připravena k provozu 24. července 1942, kdy započal přesun Židů do tábora.\n\nPodle vyjádření SS Brigadeführera Jürgena Stroopa bylo během 22. července až 3. října 1942 přesunuto do Treblinky z Varšavského ghetta okolo 310 000 osob.\n\nTábor se skládal ze dvou částí: Treblinka I (byla rozdělena do dalších dvou podčástí) a Treblinka II. První část Treblinky I sloužila jako administrativní část, která obsahovala ubikace SS jednotek, sektor ukrajinské gardy, velitelství, pekárnu, sklady a obytné prostory pro 1 000 vězňů, kteří zajišťovali chod tábora. Druhá část Treblinky I sloužila jako přijímací stanice pro nově příchozí vlaky a jejich náklad. Vedly sem prodloužené koleje z 2,5 kilometru vzdálené železniční zastávky Treblinka. V zadním prostoru se nacházely dvě budovy, které sloužily jako skladiště majetku přivezených vězňů. Jedna budova byla využívána jako místo pro ženy, které se zde musely svléknout a nechat si ostříhat vlasy. Byla zde také kancelář pokladníka, ve které si mohli vězni odložit své cennosti z bezpečnostních důvodů. Nacházela se zde také takzvaná ošetřovna (\"Lazarett\"), do které byli odnášeni zranění, nemocní a mrtví lidé. Jednalo se o rozlehlý dům, jehož základy a ostění jsou k vidění dodnes.\n\nTreblinka II byla umístěna na malém kopci, kam vedla cesta obehnaná ostnatým drátem, kterou přezdívaly jednotky SS jako \"Himmelstraße\" – Cesta do nebe. Cesta vedla přímo do objektu s plynovými komorami. V září 1942 byla do provozu uvedena nová plynová komora, která byla schopna zavraždit 3 000 lidí za 2 hodiny. K plynování byly používány zplodiny z benzínového motoru (údajně ruské výroby), oběti se udusily oxidem uhelnatým. \n\nV počáteční fázi byla těla pohřbívána v masových hrobech či kupena v táboře II, jelikož vězni neměli čas těla pohřbívat. Práce v pohřbívání velmi zaostávala za produkcí plynových komor a tak nepohřbená volně ležela na hromadách na volném prostranství. Zápach mrtvých těl byl cítit až 10 kilometrů daleko. Židé čekající ve vagónech věděli, co je čeká a tisíce jich raději spáchalo sebevraždu ve vlaku. \n\nPo inspekci a výměně velitele tábora byla těla spalována a též byla vykopána a spálena již předtím pohřbená těla. Za budovou plynové komory se vyhloubena velká jáma (1 metr široká a 20 metrů dlouhá), ve které hořel oheň na roštu z kolejnic. Těla byla z plynové komory vyvážena pomocí vozíků k jámě, kde byla okamžitě spalována. \n\nVedle lazaretu byl vybudován a dodnes stojí bazén na koupání. \n\nV srpnu 1943 vyvolali pracující vězni vzpouru, během které nastříkali na budovy v táboře petrolej a zapálili je. Během vzpoury bylo zabito několik příslušníků ukrajinské gardy a lehce postřelen 1 příslušník SS, na rozdíl od povstání v Sobiboru, kde bylo zabito 11 příslušníků SS. Na útěku byla v okolních lesích postřílena asi polovina uprchlých vzbouřenců. Na počátku vzpoury byl zabit též 1 horlivý udavač, spoluvězeň. Je známo, že z 850 pracujících vězňů přežilo potlačení vzpoury pouze asi 60 z nich (mezi nimi i český spisovatel Richard Glazar). Vzpoura měla za následek zastavení práce tábora. Fatální následek vzpoury byl zapříčiněn zejména dvěma okolnostmi. Jednak byla vzpoura zahájena o půl hodiny dříve, než bylo domluveno mezi oběma částmi tábora, a poté v nastalém zmatku zapomněl určený vězeň přerušit telefonní vedení. Dozorci SS tak přivolali posily z nedaleké posádky.\n\nPo vzpouře bylo rozhodnuto ukončit práci tábora a postřílet poslední židovské vězně v táboře. Tábor byl zničen požárem a vyvražďování polských Židů bylo téměř ukončeno. Odilo Globocnik napsal Himmlerovi, že operace Reinhard byla splněna a že uzavírá tábory. Poslední skupinka 30 židovských děvčat byla zastřelena v Treblince koncem listopadu 1943. Kurt Franz, zástupce velitele tábora Franze Stangla, později ve svém svědectví napsal: „\"Po povstání v srpnu 1943 jsem vedl tábor sám měsíc; ale během této doby nikdo nebyl poslán do plynové komory. Během této doby byl původní tábor opuštěn a na jeho místě byly vysázeny vlčí boby.\"“ Podobná vzpoura se uskutečnila i v táboře Sobibór. \n\n"}
{"id": "64851", "url": "https://cs.wikipedia.org/wiki?curid=64851", "title": "Titus Pomponius Atticus", "text": "Titus Pomponius Atticus\n\nTitus Pomponius Atticus nebo Quintus Caecilius Pomponianus (110 př. n. l. – 31. března 32 př. n. l.) byl zámožný římský podnikatel, spisovatel, bankéř a mecenáš, blízký přítel Marca Tullia Cicerona, s nímž si po celý život dopisoval. I když nezastával žádný politický úřad, jako velmi bohatý muž měl značný vliv i na veřejné věci.\n\nO jeho životě víme jednak z Ciceronových dopisů, jednak z Attikova životopisu, který napsal Cornelius Nepos. Protože oba byli přátelé, je jeho životopis asi přikrášlen. Pocházel ze staré římské rytířské rodiny (\"eques\") Pomponiů, vzdělával se společně s Ciceronem a dalšími aristokraty. Když se roku 88 př. n. l. jeho vzdálený příbuzný Publius Sulpicius Rufus postavil na stranu Populárů, přidal se Atticus k Sullovi, ale roku 86 raději odešel do Athén, kde zůstal až do roku 65. Věnoval se studiu a literatuře, koupil si velký statek a měl tam také lepší vyhlídky jako bankéř. Podporoval rekonstrukci města, nedávno pobořeného právě Sullou. Podporoval tam chudé, takže byl oslavován jako dobrodinec, získal přízvisko Atticus a nabídli mu i občanství, které ovšem nepřijal.\n\nZa občanských válek na konci republiky zůstal jako důsledný epikúrovec neutrální, jen roku 63 po odhalení Catilinova spiknutí podpořil Cicerona a roku 57 mu pomohl, aby se směl vrátit z vyhnanství. Roku 56 se oženil s Caecilií Pilií a měl s ní syna a dceru. Ta si vzala vojevůdce a politika M. Vipsania Agrippu, ale patrně brzy zemřela. Za Cesarovy vlády zůstal stát stranou, po smrti Marca Antonia pomáhal jeho vdově Fulvii, když chtěla očistit jeho památku. Těžce nemocen ukončil svůj život roku 32 př. n. l. tím, že přestal jíst.\n\nJako bankéř a podnikatel měl i svoji písárnu, kde vyšla většina Ciceronových spisů. Sám napsal \"Liber annalis\", podrobný přehled římských dějin, a knihu římských genealogií \"Familiarum origines\", obojí se však nedochovalo. Také jeho dopisy Ciceronovi se ztratily.\n\n"}
{"id": "64852", "url": "https://cs.wikipedia.org/wiki?curid=64852", "title": "David Výborný", "text": "David Výborný\n\nDavid Výborný (* 22. ledna 1975, Jihlava) je bývalý český hokejový útočník hrající na pozici pravého křídla. Je členem Síně slávy českého hokeje.\n\nSvoji profesionální kariéru zahájil David Výborný v dresu Sparty Praha. Sezónu 1997/1998 strávil v týmu švédské ligy MODO Hockey. Do NHL byl draftován již v roce 1993 týmem Edmonton Oilers, za který si však nikdy nezahrál. Až v roce 2000 ho získal tým Columbus Blue Jackets, za který hrál do sezony 2007/08. Během výluky se vrátil do pražské Sparty, ve které hrál jako kapitán týmu a sportovní manažer v jedné osobě do konce sezony 2011. Dne 5. května 2011 podepsal dvouletou smlouvu s BK Mladá Boleslav, kde nosil dres s číslem 9. V tomto klubu působil až do ročníku 2015/2016, který už předem označil za svoji poslední sezónu. Ve čtvrtfinále play-off se však při zákroku Bedřicha Köhlera zranil a protože lékařské vyšetření prokázalo, že se už do zápasů tohoto ročníku nestihne vrátit, oznámil definitivní konec své hráčské kariéry.\n\nDavid Výborný po svém konci s hokejem působil až do března 2017 na pozici sportovního manažera BK Mladá Boleslav, avšak tato role mu nevyhovovala a po jedné sezóně skončil. Dle svých slov nebyl schopen sledovat utkání svých hráčů zpovzdálí a následně jim udílet pokyny.\n\nMísto toho se věnuje obchodům s nemovitostmi, které skupoval za peníze vydělané v zámoří už od roku 2003. Ještě před koncem hráčské kariéry založil pro ten účel firmu a zabývá se primárně nemovitostmi v historickém centru Prahy.\n\n\n\nPremiéra v reprezentaci: 11. února 1993 Česká republika − Rusko (Stockholm)\n\n"}
{"id": "64857", "url": "https://cs.wikipedia.org/wiki?curid=64857", "title": "Přiřazení", "text": "Přiřazení\n\nPříkaz přiřazení se vyskytuje ve většině imperativních programovacích jazyků. Způsobí nastavení či změnu hodnoty nějaké proměnné.\n\nPřiřazení se nejčastěji zapisuje pomocí rovnítka:\n\nV některých jazycích se (pro odlišení od operátoru porovnání) používá jiný operátor než codice_1, např. codice_2 v jazyce Pascal, v učebnicích se někdy používá znak codice_3, ten však v praxi většinou není dostupný na klávesnici.\n\nCíl (který se podle konvence uvádí vlevo od přiřazení) může být pouze taková konstrukce, u které interpreter nebo překladač daného programovacího jazyka zná, kam bude hodnota uložena. Cíl tedy může být popsán přímo jménem proměnné nebo objektového atributu či tzv. vlastnosti (ve vyšších programovacích jazycích) a nebo (u těch nižších) registrem s výrazem, který nějak určuje cílovou adresu, na kterou má být příslušná hodnota uložena. Některé jazyky pomocí přiřazení abstrahují i např. zápis na některý ze vstupních portů počítače; v takovém případě není cíl určen místem v paměti ale číslem tohoto portu. Vyšší objektové jazyky dovolují přiřazení určité vlastnosti objektu abstrahovat za zavolání objektové metody s hodnotou, jež má být přiřazena, jako parametrem, a je pak na programátorovi aby spolu s přiřazením provedl libovolnou operaci, např. hodnotu zkontroloval a případně odmítl, a podobně.\n\nNěkteré výrazy však popisují pouze hodnotu, nikoli adresu (např. číselný literál), takové výrazy nemohou být jako cíl přiřazení použity. Bylo „nepsaným pravidlem“ dohodnuto (a většina programovacích jazyků, s výjimkou některých assemblerů, to dodržuje), že cíl, do kterého lze přiřadit (a tedy i předat, zapsat či odeslat hodnotu), bude nalevo od operátoru přiřazení. Tento koncept se někdy označuje jako \"l-hodnota\" (anglicky \"l-value\" z \"left-value\", tj. „levá hodnota“). \n\n"}
{"id": "64862", "url": "https://cs.wikipedia.org/wiki?curid=64862", "title": "Okres Kežmarok", "text": "Okres Kežmarok\n\nOkres Kežmarok je jedním z okresů Slovenska. Leží v Prešovském kraji, v jeho západní části. Na severu hraničí s Polskem a okresem Stará Ľubovňa, na jihu s okresem Poprad a Levoča. Hraničí také i s okresem Sabinov a to na východě.\n"}
{"id": "64865", "url": "https://cs.wikipedia.org/wiki?curid=64865", "title": "Čebyševova nerovnost", "text": "Čebyševova nerovnost\n\nČebyševovy nerovnosti se využívají v teorii pravděpodobnosti k důkazu centrálních limitních vět a zákona velkých čísel.\n\n\"Čebyševovou nerovností I. typu\" označujeme tvrzení, že pro libovolnou nezápornou náhodnou veličinu formula_1 se střední hodnotou formula_2 je pravděpodobnost, že veličina formula_1 nabude alespoň hodnoty formula_4 dána podmínkou\npro všechna formula_6. (Tato nerovnost se někdy v literatuře označuje jako Markovova.)\n\nPro libovolnou náhodnou veličinu formula_1 se střední hodnotou formula_2 a rozptylem formula_9 je pravděpodobnost, že absolutní hodnota formula_10 nabude hodnoty menší než libovolné formula_6 omezena \"Čebyševovou nerovností II. typu\"\n\n"}
{"id": "64871", "url": "https://cs.wikipedia.org/wiki?curid=64871", "title": "Velká kolonizace", "text": "Velká kolonizace\n\nJako velká kolonizace se označuje proces dobývání a osídlování nových zemědělsky využitelných poloh, který probíhal v Evropě od 11. až do 1. poloviny 14. století. Vedle venkovské kolonizace, spojené se zakládáním nových vesnic, existovala také městská kolonizace a tzv. kolonizace hornická. \n\nNěkdy bývá ve středoevropské literatuře velká kolonizace synonymně zaměňována s německou východní kolonizací. V tom případě jsou z tohoto pojmu vyděleny kolonizační procesy v západní a severní Evropě (přechod Francouzů na jih od Pyrenejí, kolonizace západních částí Britských ostrovů, švédská kolonizace ve Finsku).\n\nVelká kolonizace, probíhající neobvykle rychlým tempem, změnila zásadním způsobem tvářnost Evropy. Kolonizační úsilí podstatně změnilo ráz krajiny. Část lesů zmizela žďářením a klučením a byla nahrazena hustou sítí osad, jež už se příliš nelišila od dnešní podoby.\n\nVelká kolonizace je součástí procesu, který je označován jako vrcholně středověká transformace.\n\nStudium středověké kolonizace je interdisciplinární; zabývá se jím kromě historie (disciplína dějiny středověkého osídlení) také archeologie a sídelní geografie (ta zkoumá různé formy plužin a sídel a to i jako výsledky různých sociálních a hospodářských procesů).\n\nJednou z hlavních příčin velké kolonizace byl růst populace na celém kontinentě od počátku 11. století, který souvisel s ukončením velkých migračních pohybů známých jako stěhování národů. Například ve Francii se zvýšil počet obyvatel z 6,2 milionu na 21–22 milionů obyvatel, v Anglii z 1,5 milionu na 4–5 milionů obyvatel. \n\nČást těchto obyvatel sice odcházela do měst, zvětšovala se venkovská sídliště, ale přebytek obyvatelstva v oblastech jedněch a poptávka po pracovní síle jinde (Pomořansko, Meklenbursko, Livonsko, Polsko, Slezsko, Čechy, Morava, Uhry a Sedmihradsko) a vidina zisku vedly k přesunům kolonistů. Populační růst vedl nejen ke kolonizaci, ale stál v pozadí i jiných fenoménů, které vznikly i v důsledku populačního přetlaku jako např. křížové výpravy, reconquista.\n\nBěhem 11. až 13. století došlo k řadě inovací a objevů technického charakteru (a to i „objevů“ v tom smyslu, že se ve velkém měřítku rozšířily mechanismy, o jejichž existenci máme doklady již z dob dřívějších), které podnítily celou řadu sociálních, kulturních a politických změn, a proto bývá toto období, byť s určitou nadsázkou označováno jako „průmyslová revoluce“.\n\nPro období 11. až 13. století je také typické, že se častokrát stalo, že bylo „znovuobjeveno“ zařízení, které v určitém momentě v minulosti již užíváno bylo. Typickým příkladem je vodní mlýn, známý již od antiky, a to i na sever od Alp. Po zániku impéria se na něj pozapomnělo a k opětovnému rozšíření došlo, tentokrát hlavně v západní a střední Evropě až v 11. století. Voda se vůbec stala novým, bohatě využívaným zdrojem energie. Objevení principu jejího využití znamenalo vylepšení v mnoha oblastech: například ve Středomoří vznikaly mlýny nejen na zrní, ale i na olivový olej a na barvu. Na vodní pohon fungovaly hamry, stoupy (hadromely), dále jej využívaly valchovny, pily, vodní pumpy, dmychadla (v kovárnách, hutích) nebo zařízení k lámání konopí.\nStředověká civilizace byla také v kontaktu s arabským světem (nejširší kontakt probíhal ve Středomoří), přesto zde jen zřídka docházelo k přímému přebírání vynálezů.\nTechnické vymoženosti Arabů byly nejčastěji pouze podnětem, jako se stalo například u větrných mlýnů. Původní arabské mlýny byly stavěny tak, že se nemohly přizpůsobit směru větru, ovšem evropské sice vyšly z arabského modelu, ale byly modifikovány (zdokonaleny), aby změn větru mohly využívat.\n\nTyto technické inovace sice nebyly přímým podnětem ke kolonizaci, ale v úzké souvislosti s růstem populace tvořily důležitý katalyzátor celého procesu. \n\n\nV procesu kolonizace dosud neosídlených poloh je nutné (ale ne vždy možné) rozlišovat mezi tzv. vnitřní kolonizací (zde se předpokládá zásadní podíl místního obyvatelstva) a kolonizací vnější (v procesu osidlování nových poloh, hlavně obyvatelstvo přicházející z jiných zemí). Vnitřní kolonizace se týkala především oblastí mokřin kolem řeky Pádu, v Hollandu a Frísku, neosídlených oblastí střední a jihozápadní Francie, jižní a střední Anglie, Walesu, Skotska, německých Frank, Hesenska, Švábska, Bavorska, Saska, předhůří Alp.\n\nObecně se dá tvrdit, že vnitřní kolonizace předcházela kolonizaci vnější, je ovšem nutné respektovat regionální rozdíly – je možné, ba pravděpodobné, že se do osídlovacích procesů podnícených vnější kolonizací zapojovalo i místní obyvatelstvo.\n\nNěmecká východní kolonizace (německy \"Ostkolonisation\" či \"Ostsiedlung\") byla nejvýznamnějším procesem, který v migračních pohybech ovlivnil budoucí Evropu. Její příčinou nebylo jen relativní přelidnění oblastí s německy hovořícím obyvatelstvem, ale také fakt, že ve střední a východní Evropě existovala politická poptávka po nových osadnících, kteří by byli ochotní pusté oblasti zúrodnit. Bez konkrétní místní podpory by německou kolonizaci nebylo možné vůbec vykonat. V žádném případě se nejednalo o protislovansky zaměřený Drang nach Osten, jak bylo někdy později uváděno v literatuře. (K zpolitizování problematiky východní kolonizace došlo především v německé a polské historiografii, v menší míře i v české, až od 70. let 20. století začala být kolonizace zkoumána víceméně bez politicko-nacionálního balastu).\nDále se v souvislosti s nejnovějším bádáním ukazuje, že jisté náběhy podobného vývoje v oblastech střední a východní Evropy existovaly již před příchodem kolonistů. Výrazné je to u raných měst, resp. rozvinutých sídelních aglomerací. Zdá se, že i na venkově existovaly slabé náběhy k pravidelnému půdorysu sídlišť a polí již před lokační činností nově příchozích osadníků, což vrhá poněkud nové světlo na celý proces a nastoluje nové otázky.\n\nKolonizační proces je ve své nejranější fázi spojen s působením Vlámů, Valonů a Franků v oblasti řeky Mosely. \n\nKolonizace ve Slezsku, Polsku, českých zemích a Uhrách probíhala později a vždy v podobném politickém kontextu. Ambiciózní panovník potřeboval pro uskutečnění svých politických cílů (často se týkaly upevnění panovnické moci vůči silné šlechtě) rozšířit svou hospodářskou základnu. K tomu měli posloužit pozvaní kolonizátoři. Ti přicházeli ve dvou hlavních proudech: jeden směřoval z oblasti Moselu, proti proudu Rýna a pak podél Dunaje (Vlámové a Valoni). Druhý proud směřoval proti proudu Labe, přes Slezsko, Moravu do Horních Uher.\nPrvní doklady kolonizace Slezska pocházejí sice již z doby vlády Boleslava I. Vysokého, ale hlavním iniciátorem nového trendu se stal až jeho syn Jindřich I. Bradatý, který si plně uvědomoval nutnost pevné ekonomické základny panovnické moci, pokud chtěl dosáhnout svých dalekosáhlých politických cílů. Během jeho vlády docházelo nejen k zasidlování opuštěného knížecího zboží, ale rozsáhlá území byla převáděna do rukou šlechty a církevních institucí pod podmínkou jejich zasídlení.\n\nPrvní doklady kolonizace Dolního Slezska pocházejí z roku 1175, kdy kníže Boleslav I. založil na zboží kláštera v Leubusu nové vesnice, které osídlili příchozí z oblasti Magdeburgu a Míšně a kteří s sebou přinesli i nové formy organizace.\nZa Jindřicha I. Bradatého došlo k většímu přílivu nově příchozích, usazovali se mezi řekami Bobr a Kačava, v centru jejich osídlení byla města Złotoryja (založeno 1211) a Lwówek Śląski (1217). Další osady na německém právu vznikly na horním toku řeky Pilawy. Další aktivity se chopil i vratislavský biskup a v 1. polovině 13. století nechal osídlit Ujazd (německy Bischofstal) a jeho okolí.\n\nHorní Slezsko začalo být na německém právu osídlováno až v 2. polovině 13. století a to hlavně v oblasti Opolí, Bytomi, Kozlí a Ratiboře, z oblasti Těšína existovaly přímé vazby na kolonizační aktivity v Horních Uhrách (napojení skrze Jablunkovský průsmyk).\n\nOd 1228, kdy se Jindřich I. Bradatý ujal moci v Krakově, začal kolonizační proces i v Malopolsku, ale politické problémy (Tataři) tyto osidlovací procesy zpozdily a až po polovině 13. století začala být opravdu intenzívně doplňována síť již osídlených oblastí. Na rozdíl od Slezska zde nedošlo k výrazným zásahům do neobydlených oblastí.\n\nSilným podnětem pro v určité míře již probíhající kolonizaci se stal mongolský vpád roku 1241.\n\nStejně jako v Dolních Uhrách se podnětem k zesílení osidlovacího procesu stal mongolský vpád roku 1241, do té doby žili němečtí kolonisté ojediněle na Spiši. Silnou podporu měla kolonizace od Bély IV. (1235–1270). Kolonisté osídlili oblast hlavně mezi Bratislavou a Trnavou.\nKolonizace probíhala na Moravě od konce 12. století. Z Rakouska tehdy pronikali kolonisté na Znojemsko a Jemnicko. Ze Slezska, hlavně z území vratislavských biskupů byli kolonisté při založení Uničova, Opavy, Bruntálu (lokovaná moravská a hlavně města českého Slezska jsou starší než česká právě díky slezskému vlivu). Aktivně se do procesu kolonizace zapojil moravský markrabě Vladislav Jindřich. K největšímu rozmachu kolonizačního úsilí ale došlo v době olomouckého biskupa Bruna ze Schauenburgu (1245–1281).\n\nDále z Moravy pokračovali kolonisté do Horních Uher, a to pravděpodobně přes Brno směrem na Trenčín, kudy vedla mezinárodní obchodní cesta. Severozápadní moravskoslovenská hranice nebyla kolonizací dotčena.\n\nKolonizace v Čechách navázala na osidlovací procesy probíhající už ve 12. století, kdy někteří němečtí osadníci překročili pomyslné hranice mezi říší a Čechami a zakládali vesnice např. na území Sedlecka (chebská kolonizace cisterciáckým klášterem z Waldsassen nebo kolonizační aktivity kláštera Zwettl v českém Vitorazsku). K větším průnikům na české území začalo docházet na počátku 13. století, kdy se na území Sedlecka, Bílinska a Podkrušnohoří v písemných pramenech objevují první německé názvy sídlišť, resp. německá jména osadníků. Zdá se, že tito nově příchozí se podíleli na vnitřní kolonizaci výše položených oblastí, není s jejich usídlením spojováno šíření německého práva. Poprvé osadníci začali užívat ius teutonicum na severní Moravě na pozemcích johanitů (Hlubčicko). To bylo kolem roku 1213. (Ve stejné době na Znojemsku pod německým právem usídlovali na svých pozemcích osadníky i premostráti.) V Čechách se německé právo objevuje u doksanských premonstrátek. U tohoto premonstrátského kláštera vzniklo také první lokované město v Čechách Kynšperk (1232). První známou městskou lokací v českých zemích je pak moravský Uničov (minimálně od roku 1213).\nPoznámka. Nejstarším městem je Cheb, jež tato práva získal v roce 1179, ale to Cheb a okolí spadali do Bavor, toto území připadlo k české koruně až v roce 1322, jako zástava, která nebyla nikdy splacena.\n\nOd počátku 13. století bylo kolonizováno hlavně Českobudějovicko, Českomoravská vrchovina, Jizerské hory, pustá a zalesněná podhoří Český les, Krušné hory, Lužické hory, Krkonoše.\n\nKolonisté většinou přicházeli z Bavorska, Frank přes Chebsko, na sever z Durynska, Horního Saska, na severovýchod z Lužice a Horního Slezska.\n\nK vrcholně středověké kolonizaci se úzce váže problematika rozšíření několika právních okruhů a aspektů, které toto rozšíření znamenalo pro další vývoj jak venkovských tak městských sídlišť. Především se jedná o tzv. ius teutonicum, který byl jakýmsi shrnutím sídelních práv, které s sebou přinesli holandští a franští osadníci. Zároveň do tohoto práva pronikaly i místní staré zvyklosti. Ius teutonicum zajišťoval obyvatelům osobní svobodu, právo na samosprávu (k osobě rychtáře, resp. šoltýse se obvykle vázalo i nižší právo soudnické). Hlavním aspektem byl dědičný nárok na osídlenou půdu a dále i individuální práva na mlýny, krčmy, provádění určitých řemesel, resp. právo lovu či rybolovu, osvobození od určitých daní a desátků.\n\nNa počátku celého procesu, ještě západně od Labe se zdá, že počáteční iniciativa pocházela od samotných osadníků, kteří si sami zorganizovali přesun do nového působiště, založili sídliště a až nakonec byli usídleni i právně po dohodě s místní vrchností. Až Wichmann, biskup z Naumburgu zavedl nový postup a stál tak vlastně u základů nové vrstvy „osidlovacích podnikatelů“. \n\nWichmann začal v podstatě zaměstnávat agenty, kteří měli za úkol najít vhodné obyvatelstvo ochotné osídlit nové polohy. Tito lokátoři museli zorganizovat jejich přesun, ještě před jejich usazením smluvně domluvit podmínky osídlení (tj. ještě před stavbou vesnice byly přesně známy práva, povinnosti, donace a právní status osidlovaného místa), takže lokátor je mohl předložit osadníkům v předstihu, také byl přesně určen výměr vesnice a polností. Tato dohoda probíhala většinou ústně. Poté došlo k vyměření místa a založení polí, stavbě domů atd. Velmi často bylo po určitou dobu nové sídliště osvobozeno od daní a desátků (tzv. lhoty) a podle trvání těchto lhůt (až 18 let) se zdá, že osadníkům se tato investice do vlastní budoucnosti vyplatila až po značně dlouhé době.\n\nBěhem 13. století se kolonizační proces zdokonaloval, kolonizátoři se organizovali do skupin (známo hlavně ve Slezsku a Lužici), které lokovaly celé skupiny vesnic se zázemím, v jejichž centru stálo nové město, tzv. weichy.\n\nNa výběr místa, které mělo být osídleno, měly vliv tyto faktory:\n\nNa výběr místa pro nové město byly faktory poněkud jiné:\n\nV době svého vzniku se lišilo od vesnice jen tím, že bylo nějak pravidelně uspořádáno, nešlo o postavení domů na zelené louce\n\nDříve převládalo myšlení, že koncentrace obchodu a řemesel a lidí u nás nebyla vžita, ale prameny dokazují, že toto u nás fungovalo už ve 12. století. Tato místa byla vázána na správní centra, kam přišlo více lidí a obchodníci zde mohli spíše něco vydělat. Při budování platily dvě věci: místo musí být nějak uspořádáno, aby správně fungovalo a poté je třeba zajistit jeho právní bezúhonnost. \n\nZ materiálního hlediska třeba náměstí vzniklo jako tržiště - toto bylo centrum, kolem něhož stály domy. Co se rozmístění řemesel týče, ve větších městech se vytvořily normy, kde daná řemesla budou. Nebezpečná byla odsunuta třeba na okraj města, kováři a podobní. Jiní, zpracovatelé kůží, byli až za hradbami. \n\nZ právního hlediska bylo třeba obchodování a řemeslům dát nějaký řád. Přišlo tržní právo, právní akt, který umožňuje, že trh bude zde a prodávat se nesmí jinde. Další důležité právo bylo mílové. Ve velkých městech pak skladní a všude bylo podstatné právo várečné – znamenalo to, že každý dům měl právo vařit pivo a prodávat jej. Hradební právo městu zajišťovalo jistotu – byla snaha zničit území nepřítele a města se chtěla bránit. Výsadou bylo také pečetění červeným voskem, což bylo dáno jen vysokým a vyvoleným. A důležitou bylo také právo správy, kdy se majitel vzdal svého práva na spravování a nechal toto městu samotnému. Města řešila i majetkoprávní vztahy měšťanů, tedy obyvatel. Městská rada také mohla soudit. \n\nJak město rostlo a bohatlo, chtělo se reprezentovat. To znamenalo stavbu chrámu a poté také radnice. \n\nProč města vznikala? Počátek 13. století byl ve znamení rozvoje měst, protože šlo o velice složité ekonomické vazby, souvisí také s kolonizací. Kolonista zaplatil částku a měl povinnost splněnu. On měl ale nyní starost, aby prodal své výrobky, protože potřeboval na zaplacení. Bylo třeba nutno zajistit, aby zde byla možnost směny, při kolonizaci se tedy vytvářela určitá ekonomická jednotka – panství, které fungovalo jako promyšlený podnik. Panství nebyl jen majetek, ale i funkční a správní infrastruktura. Každé panství mělo hned své ekonomické centrum – tedy město, městečko nebo vesnici, která měla tržní právo a toto dostala také za úkol. Pak zde byl hrad, který měl panství bránit. \n\nMěsta vznikala na zeleném drnu, v centru panství, aby byla dostupná. Musely zde být také podmínky, město muselo být hájitelné. Někdy se využilo staré existující sídliště, toto dostalo patřičná privilegia a později došlo k jeho přebudování. Občas ale nebylo možné místo předělat. \n\nObyvatelé měst byli právně zajištěni. Jejich právní postavení jim dával panovník, měšťanem nebyli všichni, kdo zde bydlí, ale bylo vázáno na dům. Stahovali se sem bezzemci – městská chudina, která se snažila nějak uživit. Z toho vzniká napětí mezi plnoprávnými měšťany a řemeslníky, kteří bohatli, ale neměli třeba vlastní dům. Spory vrcholily v husitství, kdy došlo k vyhnání Němců, protože ti byli nejčastěji měšťany. \n\nSoučástí rozvoje měst je také rozšíření ražby peněz, která se stává důležitým zdrojem příjmů panovníka. Využita byla časem většina území, stranou byla jen horská území. Země začala dávat maximální užitek a umožnila českým králům, aby mohli rozvíjet zahraniční politiku. \n\nMěsto mělo poskytnout možnosti ekonomické, garantovat majetek měšťanů, jejich bezpečnost, místo pro bohoslužbu, vznikaly také zvláštní církevní řády, které měly zharmonizovat chod města. Řády to byly mendikantské – propagovaly a staraly se o náboženský život obyvatel města – fatres minores a klarisky, dominikáni byli druzí. Říkalo se jim žebravé řády – neměly mít majetek, město si je mělo samo vydržovat jako ochránce před silami pekla. Dostávaly se ale do konfliktu se starými farami, protože oni dostali také právo křtít a vůbec všechna práva fary, takže kláštery zasahovaly do teritoria farářů. V husitství byla většina těchto klášterů zničena.\n\nDříve mezi historiky panovala vcelku jednoduchá představa statického osídlení, jehož podstatou byla myšlenka, že se v prvních fázích osídlení (tj. ještě v raném středověku) osídlovaly nejúrodnější oblasti, v Česku dtzv. staré sídelní území, a během vrcholněstředověké kolonizace se toto osídlené území začalo postupně rozšiřovat. Až podrobným rozborem písemných pramenů a novými archeologickými nálezy se ukázalo, že skutečnost byla jiná a mnohem složitější. \n\nV písemných pramenech 12. a 13. století se totiž začala nacházet tzv. párová místní jména. Například vesnice Herbram v majetku kláštera Corvey zanikla ve 12. století, v sousední vesnici Amelunxen v té době vznikly 3 dvory značené jako „herbramer“ (tj. obyvatelé zaniklého Herbramu přišli sem a dále obhospodařovali půdu zaniklé vesnice). Tento případ a mnoho dalších znamenaly, že i v době, kdy mělo docházet k relativnímu přelidnění, nedocházelo pouze ke vzniku nových sídlišť, ale zanikala i sídliště starší a vůbec došlo i ke strukturálním změnám uvnitř již existující sídelní sítě. \n\nPodobně archeologové tento vývoj potvrzovali nálezy dokladů zaniklých raněstředověkých sídlišť mimo intravilány vrcholně středověkého osídlení. To vedlo k vytvoření modelu disperzních sídlišť (tj. volně na sebe vázaných sídelních jednotek), která se měla během 12. a 13. století měnit v sídliště kompaktní.\n\nV konečném důsledku se zdá, že tyto změny včetně zániku jistých sídel souvisejí se vznikem stabilizovaných rozlehlých vesnic.\nVzhledem k tomuto propojení kolonizace s jinými, strukturálními sídelními změnami se někdy přehodnocuje samotný pojem velká kolonizace, resp. německá kolonizace apod. Německé bádání v několika posledních desítkách let např. pracuje hlavně s pojmem Landesausbau (výstavba země).\n\nDalším problémem souvisejícím s kolonizací a procesy probíhajícími ve 12. a 13. století je formální kontinuita osídlení. Sídliště se tedy mohlo jevit jako dlouhodobě existující, není ovšem zřejmě, jakou mělo podobu např. v 11. století a jakými změnami mohlo projít vlivem kolonizačních procesů ve 12. a 13. století.\n\nVýsledky osídlovacích procesů byly různorodé a do dneška se o nich v historické a archeologické obci vedou čilé diskuze. Do značné míry s stále přehodnocuje tvrzení, že velká kolonizace výrazně přispěla k vyrovnání kulturních rozdílů mezi východní a západní Evropou. Do kolonizovaných zemí byly importovány vyspělejší formy správní, právní a hospodářské. \n\nVlivem kolonizace se výrazně upevnily pozice šlechtických rodů, které se z kastelánských a beneficiárních rodů změnily v dědičnou pozemkovou šlechtu opírající se o nemovitý majetek. Tato nová opora šlechtu odvedla z panovnických dvorů a usídlila ji na venkově, kde si začala budovat honosná sídla. \n\nZnačně se změnila sociální struktura obyvatelstva, zanikly staré vazby mezi poddanými a vrchností, zanikly celé sociální skupiny obyvatelstva.\n\nVznikla města, která na sebe přebrala obchodní a řemeslnické funkce raně středověkých hradních center. \n\nZásadně se změnila podoba venkovského osídlení a z nově vzniklých vesnických forem se přímo vyvíjí dnešní podoba venkova.\n\nDalším důsledkem kolonizace bylo zavedení a rozšíření plošných měr, jejichž užití vyplývalo z potřeby nějakým způsobem upřesnit majetkové pohyby s půdou. V pramenech se poprvé (vedle starších a poněkud vágnějších pojmů „dědina“, „popluží“, „pole“) objevují „lány“ a jejich menší díly „jitra“, „pruty“, „čtvrtě“.\n\n"}
{"id": "64873", "url": "https://cs.wikipedia.org/wiki?curid=64873", "title": "Registr procesoru", "text": "Registr procesoru\n\nRegistr procesoru je v informatice malé a velmi rychlé úložiště dat, které využívá procesor při své činnosti (registry jsou součástí procesoru). Procesor velmi často přesouvá data z operační pamětí do registrů, aby je mohl zpracovat (např. aritmetickými strojovými instrukcemi). Protože je počet registrů v procesoru omezen, jsou právě nepotřebná data z registrů zapisována zpět do operační paměti. Velikost (šířka) registrů je obvykle odvozena od šířky datové sběrnice nebo velikosti slova procesoru, kterou procesor používá (např. 8, 16, 32 nebo 64 bitů).\n\nPro čtení a zápis dat do registrů jsou obvykle v procesoru k dispozici speciální strojové instrukce. Registry ale mohou být i paměťově mapované a tedy přístupné stejným způsobem, jako data v operační paměti. Pokud jsou v registrech uloženy nejvíce používaná data, je jejich zpracování velmi rychlé (viz alokace registrů při optimalizaci). Běžně jsou v procesorech jednotky až desítky registrů.\n\nRegistry mohou být specializované (např. akumulátor, nad kterým probíhají aritmeticko-logické operace), univerzální (lze do nich zapisovat, číst z nich a používat je v různých strojových instrukcích). Některé registry mohou být pouze pro čtení (např. tzv. příznaky) nebo jen pro zápis. V procesorech mohou být řídící registry, jejichž změnou se mění činnost procesoru.\n\nČistě zásobníkové procesory mohou registry v běžném smyslu postrádat – procesor sice má registrovou paměť, ale je spravována jako cache vrchní části zásobníku (s tím, že vrchol zásobníku slouží jako akumulátor).\nZásobníky mohou být typu LIFO (last in, first out) nebo FIFO (first in, first out).\n\nRegistry se obvykle dělí podle počtu bitů, které mohou obsahovat, například jako \"8bitový registr\" nebo \"32bitový registr\". Registry jsou dnes obvykle implementovány jako soubor registrů.\n\nProcesor často obsahuje několik typů registrů, které mohou být klasifikovány podle jejich obsahu, nebo instrukcí sloužících pro práci s nimi:\n\n\n\n\nTabulka ukazuje počet registrů několika tradičních architektur.\n\nJak už bylo řečeno, registry jsou 32bitové, pod označením AX, BX, CX, DX je přístupných pouze 16 dolních bitů. Ty dále rozdělujeme na AH, BH, CH, a DH, neboli horních (high) 8 bitů, a AL, BL, CL, DL, dolních (low) 8 bitů.\n\nU těchto registrů se nedostanete přímo k 16 bitové, nebo dokonce 8 bitové části.\n\nVšechny segmentové registry nelze přímo měnit.\n\n\nPočet registrů který je k dispozici procesoru a operace, které lze provést pomocí těchto registrů mají významný dopad na kvalitu vygenerovaných kódů optimalizovanými překladači. Minimální počet potřebný registrů vyhodnotíme pomocí stromu doplněný o Strahlerovo číslo.\n\n"}
{"id": "64874", "url": "https://cs.wikipedia.org/wiki?curid=64874", "title": "Vanilovník plocholistý", "text": "Vanilovník plocholistý\n\nVanilovník plocholistý (\"Vanilla planifolia\"), též vanilka plocholistá nebo vanilka pravá, je epifytická lianovitá orchidej z čeledi vstavačovitých, pěstovaná pro její plody (tobolky), používané jako koření vanilka.\n\n\n\n\n\n\nTropická stromová nebo pozemní orchidej s dužnatou, hladkou, válcovitou lodyhou, dělenou kolénky, z kterých vyrůstají lesklé, obvejčitě kopinaté, ploché listy bez zřetelného žilkování, 8 až 16 cm dlouhé a 3 až 6 cm široké. Z paždí listů vyrůstají bělavé vzdušné kořeny, sloužící jak k zachycování vlhkosti z ovzduší, tak k uchycení rostliny k opoře. V přírodě dorůstá až několika desítek metrů, přičemž v některých obdobích narůstá lodyha až o metr za měsíc. Roste epifyticky a živiny získává z humusu a jiných rozložených zbytků, usazených v kůře stromu či ve spleti vlastních kořenů. Květy, tvořené šesti korunními plátky, mají v průměru 5 cm, jsou dlouhé až 8 cm, žlutobílé až zelenkavé, bez výrazné vůně. Spodní semeník úzce válcovitého tvaru, připomíná spíše dlouhou stopku květu. Osm až deset, výjimečně až dvacet květů vytváří úžlabní hrozny. Tyčinka s pylem, zformovaným do kyjovité brylky, je od blizny oddělena přepážkou (labellum), aby se zabránilo samoopylení květu a následným genetickým poruchám. Tento druh orchideje je hmyzosprašný, ale jediným opylovatelem jsou včely rodu \"Melipona\", endemické v oblasti jihovýchodního Mexika a Guatemaly. Udává se však, že k opylovačům mohou patřit i některé druhy kolibříků. Jeden květ je aktivní asi 24 hodin; nejsou-li květy v průběhu této doby opyleny, odpadají a plody se nevytvoří. Plodem je tobolka o průměru do 1 cm a délce 15 až 30 cm, zpočátku zelená, ve zralosti hnědá, vyplněná při zralosti tmavohnědou, mazlavou, intenzivně vonící hmotou, obsahující velké množství velice drobných, černých semen. Klíčení rostliny ze semene je stejně jako u jiných zástupců orchidejovitých vázáno na symbiotickou houbu. Rostlina se však snadno množí řízkováním.\n\nRostliny se ve volné přírodě dožívají 20 až 50 let.\n\nVanilka vyžaduje vlhké, stinné až polostinné stanoviště se stálou teplotou, nejlépe neklesající pod 20 °C. V krajinách, kde teploty často klesají pod 15 °C, hyne. Dá se však pěstovat i v zimních zahradách, je však třeba jí zajistit jednak potřebnou teplotu, jednak časté mlžení listů i vzdušných kořenů.\n\nPůvodně byl tento druh endemitem jihovýchodního Mexika a Guatemaly. Nyní se pěstuje téměř v celých tropech, zejména na Madagaskaru, Réunionu a Komorách v Indickém oceánu a ve Francouzské Polynésii, především na ostrově Tahiti v Tichém oceánu a na Guadeloupe v Malých Antilách, na Srí Lance, na Bahamách, v Zanzibaru a v dalších místev v západní rovníkové Africe, na Seychelách) a v Indonésii, především na ostrově Jáva. V Severní Americe se občas pěstuje v nejjižnějších oblastech Floridy.\n\nVzhledem k problémům s opylováním byl vanilovník původně pro plody pěstován jen v oblasti jeho přirozeného výskytu. Protože to vedlo ke španělskému monopolu na vanilku, děly se opakovaně pokusy o jeho rozšíření do jiných kolonií, zejména francouzských, na ostrovy v Indickém oceánu. V roce 1841 na ostrově Réunion, který v té době byl francouzskou kolonií, dvanáctiletý otrok Edmond Albins objevil dodnes používaný jednoduchý způsob umělého opylování, spočívající v odsunutí přepážky oddělující tyčinku s pylem od blizny dlouhou jehlou, např. štěpinou bambusu, jednou rukou a stisknutím květu druhou rukou tak, aby se tyčinka přitiskla na bliznu. Tím dojde k žádanému přenosu pylu.\n\nNa vanilkových plantážích jsou rostliny pěstovány z řízků a po přibližně třech letech začínají kvést. I když je teoreticky možné rostliny pěstovat ze semen, v praxi se to nevyužívá, jednak pro obtížné klíčení semen a dále proto, že semenáčkům trvá mnohem déle, než začnou plodit.\n\nAby obsluhující zemědělští dělníci dosáhli na květy ze země, jsou rostliny na plantážích zakrucovány a skládány tak, aby jejich výška nepřesahovala dva metry. Nejvyšší plodnosti dosahují mezi pátým až osmým rokem (až půl stovky plodů z rostliny) a obvykle po dvanácti letech, kdy se jejich produktivita začne snižovat, se nahrazují novými sazenicemi.\n\nPlody, které normálně zrají asi tři čtvrtě roku, se sklízejí nezralé, někdy již po osmi týdnech, většinou však po pěti až šesti měsících, kdy začínají tobolky žloutnout. Dozrálé totiž pukají a pak hrozí nebezpečí, že by z nich vytekla aromatická hmota, obsahující zejména vanilin. Sklizené tobolky, nazývané v obchodní terminologii lusky, se poté fermentují a suší (podrobnosti viz heslo vanilka).\n\nNejvětším světovým pěstitelem vanilovníku je Madagaskar, který se na světové produkci podílí přibližně 50 %.\n\nV plodech vanilovníku plocholistého bylo zjištěno na 130 různých organických sloučenin. Celkový podíl těkavých aromatických látek v plodech silně kolísá podle místa jejich pěstování a způsobu následného zpracování plodů a činí 1,5 až 3 %. Nejdůležitějšími zjištěnými sloučeninami jsou:\n\n\nHlavním použitím této rostliny je produkce koření (jeho použití viz heslo vanilka) do sladkých pokrmů a čokolád.\n\nV lékařství se dříve užíval sušený plod (vanilka) jako droga pod názvem \"Fructus vanillae\" a alkoholový extrakt z plodů jako \"Tinctura vanillae\".\nPlody vanilky byly využívány již předkolumbovskými obyvateli Mexika ke kořenění různých nápojů a jídel.\n\nŠpanělští dobyvatelé Aztécké říše se seznámili velice brzy s touto rostlinou a s jejím využitím a její koření dovezli poprvé do Evropy pravděpodobně v roce 1520 nebo 1521. Známý historik Francisco Hernandez ve svém spise o historii Mexika, vydaném v roce 1615, ji popisuje pod tehdejším botanickým názvem \"aracus aromaticus\" a uvádí i její domorodé jméno \"tlilxochitl\" („černý lusk“).\n\nNa konci 17. století již byly její plody běžně užívány v Evropě k ochucování čokolády a šňupacího tabáku, i jako droga v oficiálním lékařství.\n\nPrvní zprávy o jejím pěstování v evropských botanických zahradách pocházejí z roku 1807, nejprve v Anglii, později i ve Francii a v Belgii. Avšak již téměř o století dříve, v roce 1739, byly v Chelsea pěstovány rostliny příbuzného druhu \"Vanilla aromatica\" Sw. Profesoru Neumanovi se v roce 1830 podařilo poprvé umělé opylení v pařížské botanické zahradě Jardin des plantes. Tento úspěch vedl k založení prvních plantáží na Réunionu v roce 1839, ale teprve o dva roky později byla vyvinuta již zmíněná prakticky aplikovatelná metoda, která umožnila ekonomicky úspěšné pěstování tohoto koření. V témže roce (1841) byly založeny plantáže vanilovníku také v tehdejší holandské kolonii na ostrově Jáva.\n\nÚspěch réunionských plantáží vedl Francii k rozšíření pěstování vanilovníku i na jiné ostrovy v Indickém oceánu i do Polynésie v Tichém oceánu.\n\nAngličané se víceméně neúspěšně pokusili pěstovat vanilovník v Indii, úspěšnější byli na Ceylonu, na Seychelách a na Malých Antilách.\n\nVědecké rodové jméno \"Vanilla\" pochází ze španělského názvu \"vainilla\", což je zdrobnělina z \"vaina\", tj. \"pochva\", \"pouzdro\" či \"lusk\" (původně z latinského \"vagina\"), odvolávajícího se na druh plodu těchto rostlin. Druhový přívlastek \"planifolia\" je vytvořen složením z latinských slov \"planum\" (rovina, plochý) a \"folium\" (list), což odpovídá i českému druhovému názvu „plocholistá“.\n\n"}
{"id": "64878", "url": "https://cs.wikipedia.org/wiki?curid=64878", "title": "Permutační nerovnost", "text": "Permutační nerovnost\n\nPermulační nerovnost je matematické tvrzení.\n\nNechť\n\njsou reálná čísla a\n\nje nějaká permutace formula_3. Permutační nerovnost potom tvrdí, že\n\nTvrzení lze dokázat matematickou indukcí.\n"}
{"id": "64883", "url": "https://cs.wikipedia.org/wiki?curid=64883", "title": "Sluneční terminátor", "text": "Sluneční terminátor\n\nSluneční terminátor je rozhraní mezi Sluncem osvětlenou a neosvětlenou částí planety nebo měsíce sluneční soustavy. Pokud je uvažován tvar planet jako ideálně kulový, pak terminátor přibližně odpovídá hlavní kružnici. U těles bez atmosféry je terminátor obvykle lépe patrný. Vliv na průběh terminátoru má také reliéf daného tělesa. Díky rotaci těles kolem vlastních os, kolem Slunce a vychýlení elipsy drah mění terminátor svou polohu.\n\nTerminátor rozděluje kotouč Měsíce na dvě poloviny při pohledu ze Země kolem první a poslední čtvrti. Měsíční povrch posetý krátery vrhá v oblasti terminátoru stíny (sluneční osvětlení přichází z šikmého úhlu).\n\nPři pozemské rovnodennosti protíná terminátor oba zemské póly, v období slunovratů se dotýká polárních kruhů. Terminátor lze podle postupu osvětlené, respektive neosvětlené strany, rozdělit na západní terminátor a východní terminátor.\n"}
{"id": "64901", "url": "https://cs.wikipedia.org/wiki?curid=64901", "title": "Cínový mor", "text": "Cínový mor\n\nCínový mor je samovolný fyzikální proces, při kterém se kovový cín mění na práškovou šedou formu (rekrystalizace). Může vzniknout při vystavení kovu nízkým teplotám (už pod 13,2 °C) a je „nakažlivý“ – přenáší se mezi předměty navzájem. Cínový mor ohrožuje především varhanní kov historických nástrojů a lze jej zastavit jen zahřátím materiálu nad 20 °C a udržováním této teploty.\n\nCín se za běžné teploty vyskytuje ve formě stabilní bílé modifikace krystalitů označované jako β - s krystaly ve čtverečné soustavě. Při jeho ochlazení pod 13,2 °C se však stává stabilní šedá modifikace, označovaná α, s krystaly v krychlové soustavě s diamantovou krystalografickou strukturou. Cín postupně samovolně přechází na tuto modifikaci. Rychlost přeměny krystalové mřížky z β na α závisí na teplotě. Maxima dosahuje při cca -48 °C. Modifikace α je velmi křehká a cínové předměty postižené touto přeměnou se postupně rozpadají na prášek. Cínový mor není chemický oxidační proces (koroze), jak je někdy mylně uváděno (nepomůže tedy proti němu žádný nátěr apod.).\n\nCínový mor mohl být jednou z příčin zkázy polární expedice Roberta Scotta v letech 1911–12. Plechovky s petrolejem, které obsahovala všechna depa zásob na zpáteční cestě, byly údajně sletovány cínem, který v mrazech povolil, takže se Scottovi a jeho mužům nedostávalo paliva.\n\nPodle některých teorií měl cínový mor podíl i na zkáze Napoleonovy armády v Rusku, kde vojákům upadaly cínové knoflíky z uniforem. Ty pak v mrazu neměly jít zapnout. Kritici této teorie upozorňují, že knoflíky byly z cínových slitin, které mrazu odolávají lépe.\n\nOchrana před cínovým morem spočívá v udržování předmětů v teplotách nad 13,2 °C. Prevencí užívanou v současnosti je místo čistého cínu používat jeho slitiny s malým množstvím antimonu nebo bismutu, které brání rekrystalizaci. Stříbro, indium a olovo mají ve větším množství podobný účinek.\n"}
{"id": "64904", "url": "https://cs.wikipedia.org/wiki?curid=64904", "title": "Hudební album", "text": "Hudební album\n\nHudební album je trvalý záznam několika spřízněných audionahrávek jednoho interpreta vydaných pro veřejnost na hudebním nosiči.\n\nStudiovým albem se rozumí master obsahující 10 až 20 nových studiových zvukových nahrávek hudebních děl v provedení uměleckými výkony umělce o celkové délce trvání minimálně 25 minut, běžně však 35-60, někdy až 80 minut, při normální hrací rychlosti. Album obsahuje dříve nevydané nahrávky dosud nevydaných hudebních děl. Hudební díla zařazena na album jsou provedena zpěvem a hrou na hudební nástroje v provedení umělce a nejedná se o nahrávky živé, pořízené na koncertu za účasti veřejnosti. Je-li album vydáno též v jiné edici, např. s bonusovou nahrávkou, je považováno stále za totéž album.\n\nKoncertní album neboli živé (z anglického live) album obsahuje nahrávky koncertního vystoupení umělce. Alespoň jedno koncertní album ve své umělecké kariéře běžně vydávají zpěváci a hudební skupiny v žánrech rocku a popu, živá alba jsou běžná i v jazzu a vážné hudbě.\n\nKompilace, též nazývána výběrové album, obsahuje skladby jednoho či více umělců, přičemž skladby mohou pocházet i z různých zdrojů (singlů, studiových alb, koncertních alb). Může se jednat o výběr dosavadních nejúspěšnějších a nejznámějších počinů jednoho umělce (tzv. best of či greatest hits), o výběr vzácných skladeb, které např. dosud nebyly vydány na žádném studiovém albu a byly prezentovány jen na koncertech či v rozhlase, ale i výběry skladeb různých umělců seskupené k sobě tematicky (např. vánoční písně, milostné písně) či podle užitých nástrojů (např. písně s výraznými kytarovými sólovými party).\n\nSoundtrackové album obsahuje hudbu z nějakého filmu. Vedle písní může takové album obsahovat i části filmových dialogů.\n\n"}
{"id": "64912", "url": "https://cs.wikipedia.org/wiki?curid=64912", "title": "Motýli", "text": "Motýli\n\nMotýli (Lepidoptera Linné, 1758) tvoří druhý největší řád hmyzu, hned po broucích. Jsou rozšířeni na celém světě kromě Antarktidy, řád čítá kolem 180 000 druhů. Motýly se zabývá lepidopterologie.\n\nTypickým znakem motýlů jsou dva páry vzdušnicemi protkaných křídel, která jsou pokryta drobnými šupinkami (\"squamulae\"). Šupinky pokrývají hustě rub i líc křídel a překrývají se jako tašky na střeše. Lesklé zbarvení motýlích křídel je způsobeno lomem světla na těchto šupinkách a společně s pigmenty pteriny dávají vzniknout nádherným barvám, které jsou vlastní tisícům motýlích druhů.\n\nVědecký název motýlů, \"lepidoptera\", znamená „šupinokřídlí“. Ve starší české literatuře jsou pak motýli skutečně označování jako šupinokřídlý hmyz.\n\nMotýli z čeledi nesytkovitých (\"Sesiidae\"), mají křídla krytá šupinkami jen první dny po vylíhnutí z kukly, později šupinky ztrácejí a nakonec mají křídla průhledná, bez šupinek, má to prostý důvod – ochrana před nepřáteli. Připomínají totiž blanokřídlé (tj. vosy a sršně).\nDalším znakem motýlů je savé ústní ústrojí dospělců (sosák). V klidu je stočené a když dojde k podráždění chuťového ústrojí na chodidlech, reflexivně se natáhne.\n\nPrimitivní čeleď chrostíkovníkovitých sosák nemá, některé druhy motýlů mají ústní ústrojí zakrnělé a v dospělosti nepřijímají potravu. Obecně ale platí, že dospělí motýli se živí nektarem a jsou tak užiteční jako opylovači květů.\n\nMotýli jsou gonochoristé s dokonalou proměnou. Jejich larvy, housenky, mají kousací ústní ústrojí, až na výjimky jsou býložravé a specializované na určitý druh rostliny nebo rostlinnou čeleď. Tělo housenky se skládá z hrudi, která nese tři páry článkovaných končetin, a zadečku tvořeného deseti články s různým počtem panožek.\n\nHousenky jsou vítanou potravou mnoha živočichů, mnoho druhů se pasivně chrání pomocí trnů, chlupů, nepříjemné chuti nebo zápachu, či jen pomocí ochranného zbarvení.\n\nSamičky kladou až několik tisíc vajíček, zpravidla na rostlinu, kterou se živí housenky. Housenky se živí rostlinnou potravou a po určité době se zakuklí. Většina housenek spřádá vlákna, některé druhy předou společná hnízda (bourec prstenčitý) nebo kokony.\n\nMotýli, kteří nežijí v tropických oblastech, musejí vyřešit problém přežití zimy. Nejčastěji přezimují pouze vývojová stadia, housenky nebo kukly. Někdy přezimují dospělí motýli (např. babočka kopřivová, žluťásek řešetlákový). Některé druhy jsou tažné (babočka admirál, babočka bodláková, monarcha stěhovavý).\n\nPodle nových poznatků se první zástupci skupiny Lepidoptera objevují na začátku druhohorní éry, konkrétně na přelomu triasu a jury (asi před 200 miliony let). Dokládají to objevy fosilních šupinek z křídel, učiněné na území severního Německa.\n\nKrásu motýlích křídel i schopnost dospělých motýlů opylovat květy člověk odedávna vítal a uznával. Avšak housenky některých druhů mohou působit značné škody. Některé druhy se živí kulturními rostlinami (např. bělásek zelný, píďalka zhoubná) nebo způsobují „červivost“ ovoce (např. obaleč jablečný, obaleč švestkový), jiné znehodnocují potraviny (např. mol obilný, zavíječ moučný, zavíječ domácí) či tkaniny (mol šatní). Nechvalně známá bekyně mniška při přemnožení způsobuje holožíry a zničení tisíců hektarů lesa. V poslední době se na území ČR rozšířila nepůvodní klíněnka jírovcová, která poškozuje listy jírovce maďalu. V Česku zatím nemá přirozeného nepřítele.\n\nBourec morušový je domestikovaným druhem motýla, dospělci nejsou schopni přežít bez pomoci člověka. Vlákno ze zámotků se spřádá na surové hedvábí, samotné kukly slouží jako potravina.\n\nMotýli se běžně dělí na denní a noční motýly, takzvané soumračné, toto dělení je ale účelové a neodpovídá vědeckému systému.\n\nRozdíly mezi denním a nočním motýlem:\n\n\nŘád motýli zahrnuje asi 130 čeledí, v systému motýlů ale nepanuje přílišná shoda mezi jednotlivými autory.\n\nSpeciální zoologické a botanické zahrady se živými motýly. Během posledních 30 let jich byly otevřeny stovky po celém světě, některé nesou název \"Butterfly garden\", jiné \"Papilliorama\".\n\n\n\n"}
{"id": "64924", "url": "https://cs.wikipedia.org/wiki?curid=64924", "title": "Vzletová a přistávací dráha", "text": "Vzletová a přistávací dráha\n\nVzletová a přistávací dráha (zkratka VPD; anglicky a často také runway, příp. ranvej, zkracováno RWY) je plocha sloužící ke vzletům a přistáním letadel na letištích. Dráha může být zpevněná (beton, asfalt, asfaltobeton apod.), případně nezpevněná (nejčastěji travnatá).\n\nDráhy se pojmenovávají číselným označením, které udává směr dráhy. Toto číslo je rovno magnetickému směru dráhy zaokrouhlenému na nejbližších deset stupňů a poté vydělenému deseti. Například dráha s označením „24“ má směr přibližně 240°, tzn. zhruba jihozápadně, dráha „36“ má směr 360°, tzn. na sever. Jelikož dráhu je možno využít dvěma směry, má také dvojí označení, které se číselně liší o 18 (= 180°). Dráha „24“ tak v opačném směru nese označení „06“ (úvodní nula se používá pro prevenci přeslechů v radiokomunikaci), dráha jako celek se pak může označovat např. „06/24“.\n\nPokud je na letišti více rovnoběžných (nebo téměř rovnoběžných) drah, rozlišují se přidaným písmenem \"L\" (levá, \"left\"), \"R\" (pravá, \"right\"), případně \"C\" (prostřední, \"center\"). Například dráha 24L pak má v opačném směru označení 06R. V případě, že má letiště ještě více než tři takové dráhy, použije se další číslo (a číslo pak přesně neodpovídá magnetickému směru dráhy). Například na Losangeleském mezinárodním letišti existují čtyři rovnoběžné dráhy, značené 6L, 6R, 7L, 7R (a v opačném směru 24R, 24L, 25R, 25L), přestože mají naprosto shodný směr (069,1°/249,1°). Podobně na tuřanském letišti je hlavní betonová dráha označena RWY 09/27, zatímco sousední rovnoběžný travnatý pás bývá označován jako RWY 08/26.\n\nVzhledem k fluktuaci zemského severního magnetického pólu dochází občas k přeznačování drah; Například dnešní ruzyňská RWY 06/24 nesla dříve označení 07/25.\n\nJako \"dráha v používání\" se označuje ta vzletová a přistávací dráha, na které jsou v danou dobu prováděny vzlety a přistání. Jelikož se často některé dráhy křižují, není možné současně používat všechny dráhy, kterými je letiště vybaveno (a i pokud se některé dráhy nekřižují, mohla by si navzájem překážet letadla, která se právě přibližují na přistání, případně odlétají). Základním kritériem, podle kterého se vybírá dráha, která se bude používat, je vítr. Vzlety i přistání je totiž nejvhodnější provádět proti větru; vítr z boku či do zad je nežádoucí. (Důvodem je, že pro udržení se ve vzduchu se letoun musí pohybovat určitou minimální rychlostí \"vůči okolnímu vzduchu\", tzn. pokud se tento vzduch pohybuje ve stejném směru jako letoun, je výsledná rychlost vůči zemi o to vyšší, takže při vzletu musí letoun před odlepením od země tuto vyšší rychlost vyvinout, případně z ní při přistávání zabrzdit. Naopak při protivětru je potřebná rychlost vůči zemi o rychlost větru nižší.)\n\nKromě tohoto kritéria se používají i další (používaná zvláště za bezvětří či jen mírného větru), např. kvůli omezení hluku se volí dráha, u které nemusí odlétající a přistávající letadla přelétat nad obydlenými oblastmi (to je časté kritérium zvláště v nočních hodinách), případně se mohou zvažovat argumenty pro co nejjednodušší a nejrychlejší odbavení co nejvyššího počtu letadel s ohledem na převažující směr dopravy či navazující letové trasy (tento argument se zase nejčastěji aplikuje v době dopravní špičky).\n\nNa malých letištích pro všeobecné letectví se používají malé (zpravidla nezpevněné) dráhy s délkou několika set m, nejmenší zhruba 250×8 m. Velká letiště pak používají zpevněné dráhy o šířce typicky 45, 60 nebo 80 m a délce v rozsahu zhruba 2–5 km. Velké letouny (např. Boeing 747, 767 či 777, McDonnell Douglas DC-10 či MD-11, Airbus A340 či A380 apod.) vyžadují dráhu zhruba 2400 m (minimum za příznivých podmínek při hladině moře, ve vyšší nadmořské výšce či za zhoršených podmínek více).\n\nNejdelší dráhu na světě, s délkou 5 000 m, má letiště v Žikace () v Tibetské AO ČLR. Ještě výrazně delší jsou pak specializované dráhy mimo běžná letiště, např. nezpevněná dráha 18/36 vyznačená na dně solné pláně na Edwardsově letecké základně v USA má délku cca 12 km. Nejdelší dráhou pražského ruzyňského letiště je dráha 06/24 s rozměry 3715×45 m.\n\nPro případ nehody jsou u velkých letišť zpravidla vyžadovány bezpečnostní zóny za okraji vzletových a přistávacích drah, někde se používá také speciální povrch pomáhající v nouzi zastavit letadlo (tzv. EMAS, Engineered Materials Arrestor System).\n\nJelikož vzlet a přistání jsou nejrizikovějšími částmi letu, má vybavení vzletových a přistávacích drah zásadní důležitost pro bezpečnost. Runwaye jsou jednak vybaveny světelnými zařízeními, jednak různými radionavigačními pomůckami, přičemž obojí umožňuje létání v noci a za zhoršené viditelnosti. Šíře vybavení dráhy samozřejmě závisí na velikosti letiště, nejmenší letiště pro amatérské létání jsou často vybavena jen větrným rukávem.\n\nRůzné druhy přístrojových a vizuálních přiblížení vyžadují různé radionavigační pomůcky. V dnešní době jsou alespoň hlavní dráhy na velkých letištích zpravidla vybaveny zařízením ILS, které umožňuje letadlu přesně sledovat ideální sestupovou dráhu i při minimální viditelnosti. Vysílače tohoto systému jsou umístěny jednak poblíž dotykového bodu dráhy (vysílač sestupové roviny), jednak na opačném konci dráhy v její ose (vysílač směrového paprsku). Nezbytnou součástí systému je také zařízení DME, které měří vzdálenost letadla od prahu dráhy a vysílač je tedy umístěn u tohoto prahu. Dále k systému patří 2 - 3 radiomajáky umístěné v ose dráhy v určitých vzdálenostech před prahem (\"Outer marker\" (dříve nazývaná také \"dálná\") typicky 4–8 nm, \"Middle marker\" (dříve nazývaná též \"bližná\") 0,5–0,8 nm a \"Inner marker\" těsně před dráhou).\n\nSoučástí vybavení vzletových a přistávacích drah je také několik soustav osvětlení. Ještě před přistávací dráhou je v její ose umístěna řada světel, která přistávající letadla směrují k okraji dráhy. Tato soustava se označuje jako ALS (\"Approach Light System\"), sestává z řady trvale svítících a blikajících světel (často načasovaných tak, že blikající světla jakoby vedou letadlo k dráze) a vede od konce dráhy do vzdálenosti cca 900 m.\n\nPřímo na dráze je pak umístěno mnoho světel, které ji zviditelňují – na stranách dráhy jsou pravidelně rozmístěna bílá světla (někdy se v posledních cca 600 m dráhy střídají se žlutými). Přímo na runwayi může být světelně vyznačena středová čára – po většinu dráhy bílými světly, k okraji se postupně začnou střídat s červenými, v posledních 300 m pak jen červenými. Odbočky na navazující pojezdové dráhy jsou značeny zeleno-žlutými světly. Existuje několik druhů osvětlení dráhy lišících se intenzitou světla, přičemž se používají zkratky HIRL, MIRL, LIRL pro \"high\", \"medium\", \"low intensity runway lighting\" („osvětlení dráhy s vysokou, střední, resp. nízkou intenzitou“).\n\nNa některých letištích s menším provozem je osvětlení po většinu času vypnuto, přičemž si ho může pilot zapnout na dálku rádiem, tím, že na příslušné frekvenci několikrát zaklíčuje (stiskne tlačítko vysílačky) – někdy je také možno ovlivnit intenzitu osvětlení (troje zaklíčování během pěti sekund zapne osvětlení s nízkou intenzitou, patero, resp. sedmero zapne střední, resp. vysokou intenzitu). Schopnost tohoto osvětlení řízeného pilotem se označuje jako PCL (\"pilot controlled lighting\").\n\nKromě osvětlení dráhy se používá také světelná signalizace pomáhající pilotovi udržet správnou sestupovou rovinu. Taková signalizační soustava sestává z několika světel vedle dráhy poblíž jejího začátku, která jsou natočena k přistávajícím letadlům. Dokud je letadlo na ideální sestupové rovině (zpravidla klesání pod úhlem 3°), vidí pilot např. dvě bílá a dvě červená světla. Pokud se letadlo blíží příliš nízko (pod sestupovou rovinou), jedno z bílých světel se změní na červené, pokud se dostane ještě níž, vidí červená všechna světla. Naopak pokud je letadlo nad sestupovou rovinou, vidí pilot více bílých než červených světel. Existuje několik různých standardů, které mají společný tento základní princip, ale liší se v detailech, jako např. počet a uspořádání světel. Mírně odlišný systém používá jediné světlo, které mění barvu (nad rovinou jantarová, na rovině zelená, pod rovinou červená), případně bliká. Všechny tyto pomůcky (označované zkratkami VASI či PAPI) mají jednoduchý základní princip: světla jsou vybavena optickou soustavou, která světlo rozděluje do dvou částí: horní část svítí bíle, dolní červeně. To znamená, že barevná kombinace, kterou pilot vidí, závisí na jeho relativní poloze vůči jednotlivým světlům a při jejich vhodném nastavení indikuje polohu vůči sestupové rovině.\nNa vzletových a přistávacích drahách se používá značení podobné vodorovným dopravním značkám. Samotná dráha a na ní umístěné značení je prováděno v bílé barvě (na světlých, např. betonových, drahách je možno použít černé obrysy pro zvýraznění), navazující značení mimo vzletové a přistávací dráhy je vyvedeno žlutě.\n\nDráha je orámována plnou bílou čárou a její střed je vyznačen přerušovanou čárou. Práh dráhy je vyznačen podélnými pásy po celé její šířce (obdobné značení přechodu pro chodce na silnici), přičemž počet pruhů obvykle označuje šířku dráhy (4 pruhy pro 18 m dráhu, 6 pro 23 m, 8 pro 30 m, 12 pro 45 m, 16 pruhů pro 60 metrovou dráhu). Dále je na začátku dráhy její číselné označení (s případným rozlišujícím písmenem). V dotykové zóně jsou pravidelně po 150 m rozmístěné značky – nejprve tři pruhy na každé straně, poté dva a nakonec jeden. Místo, kde se přistávající letadla mají při ideálním přistání dotknout země, je vyznačeno jedním širokým bílým pruhem na každé straně dráhy.\n\nJeště před prahem dráhy může být část dráhy použitelná jen pro vzlety, nikoli pro přistání (přesněji řečeno pro přistání v tomto směru, po přistání v opačném směru ji využít lze). Taková část je vyznačena bílými šipkami v ose dráhy a práh (tzn. začátek dráhy použitelné pro přistání) je pak zdůrazněn širokým bílým pruhem a šipičkami po celé šířce.\n\nJeště před dráhou pak může být zpevněná plocha (např. dojezdová dráha, případně navazující pojezdová dráha), kterou nelze využívat pro vzlety ani přistání. Taková dráha je vyznačena žlutou barvou; pokud je to plocha, na které se letadla nemají vůbec pohybovat, je vyznačena širokými žlutými symboly ve tvaru \"V\".\n\n"}
{"id": "64928", "url": "https://cs.wikipedia.org/wiki?curid=64928", "title": "Matematické kyvadlo", "text": "Matematické kyvadlo\n\nMatematické kyvadlo je matematickým modelem kyvadla. U matematického kyvadla se zkoumá pouze hmotný bod zavěšený na tenkém vlákně zanedbatelné hmotnosti, zanedbává se odpor vzduchu při pohybu kyvadla i tření v závěsu a gravitační pole se považuje za homogenní. Matematické kyvadlo je mechanický oscilátor, tedy zařízení, které po dodání počáteční energie volně kmitá. Při malých výchylkách (do asi ±5°) je průběh tohoto kmitání přibližně harmonický, lze jej tedy vyjádřit pomocí funkce sinus.\n\nNa hmotný bod působí jen tíhová síla a tahová síla vlákna, která ho udržuje stále ve stejné vzdálenosti od závěsu. Velikost výsledné síly je\nkde formula_2 je tíhové zrychlení a φ je úhel, o který je vlákno vychýleno z rovnovážné polohy.\nDiferenciální rovnice pro popis pohybu kyvadla je z 2. Newtonova pohybového zákona tedy\nkde formula_4 je délka vlákna.\nPokud je maximální výchylka z rovnovážné polohy formula_5 malá (viz přesné řešení dále), lze funkci sinus nahradit lineární funkcí\nDiferenciální rovnice má proto podstatně jednodušší tvar (lineární homogenní 2. řádu)\nTato rovnice má partikulární řešení\nkde formula_9 je počáteční úhlová výchylka (předpokládáme nulovou počáteční rychlost, takže je to zároveň maximální výchylka) a formula_10 je čas, což je pohybová rovnice harmonického oscilátoru s periodou\nJe vidět, že periodu ovlivňuje pouze délka kyvadla a (místní) tíhové zrychlení, hmotnost závaží na ni samozřejmě nemá vliv.\n\nNeuvažujeme-li pouze malé výchylky kyvadla jako v předchozím případě, je mnohem náročnější pohybovou diferenciální rovnici vyřešit. K jejímu řešení je potřeba eliptický integrál I. druhu\npomocí nějž lze vyjádřit přesný vzorec pro periodu v závislosti na úhlovém rozkmitu formula_13 \nKyvadlo už v tomto případě není harmonický oscilátor. Periodu kmitání kyvadla lze vyjádřit pomocí řady \nPokud uvažujeme nenulové tření při pohybu kyvadla, klesá maximální výchylka při kmitání exponenciálně v závislosti na čase.\n\nDélka formula_4 matematického kyvadla, které se kývá stejně (tzn. má stejnou periodu) jako fyzické kyvadlo, se nazývá redukovaná délka fyzického kyvadla. Mají-li být periody stejné pak platí\nkde formula_18 představuje redukovanou délku kyvadla, formula_19 je hmotnost tělesa, formula_4 je vzdálenost závěsu od těžiště a formula_21 je moment setrvačnosti tělesa vzhledem k ose rotace.\n\nPokud naneseme na přímku, která je kolmá k ose otáčení formula_22 a současně prochází těžištěm tělesa, redukovanou délku kyvadla, dostaneme bod formula_23. Tento bod se nazývá střed kyvu a má tu vlastnost, že těleso, zavěšené na ose procházející bodem formula_23 má stejnou periodu, jako těleso zavěšené v bodě formula_22.\n\nJe-li totiž moment setrvačnosti tělesa k ose jdoucí těžištěm formula_26 a jeho moment setrvačnosti kolem rovnoběžné osy kyvu formula_21, pak redukovaná délka je\nkde formula_29 označuje vzdálenost těžiště od bodu formula_22.\n\nKýve-li se těleso kolem středu kyvu formula_23, platí podle Steinerovy věty\nPro redukovanou délku dostaneme\n\nZ předchozích vztahů pak plyne\nRedukovaná délka pro osu formula_23 je tedy stejná jako pro původní osu formula_22.\n\nPokud je těleso zavěšeno v bodě formula_23, který je od bodu formula_22 vzdálen o redukovanou délku formula_4, dostaneme tzv. reverzní (převratné) kyvadlo. Perioda převratného kyvadla je opět dána vztahem \n\n"}
{"id": "64929", "url": "https://cs.wikipedia.org/wiki?curid=64929", "title": "Ahasver", "text": "Ahasver\n\nAhasver je postava \"„věčného Žida“\", který kvůli svému provinění musí až do dne Posledního soudu bloudit po zemi. Podle legendy Ahasver udeřil Ježíše Krista při výslechu u Kaifáše. Podle jiné verze se mu vysmíval, když nesl kříž, slovy: „Tak ty tvrdíš, že se vrátíš.“ A Ježíš odpověděl: „Ano, a ty tu na mě počkáš.“ A od té doby musí Ahasver bloudit po zemi a čekat. Objevuje se v dílech Byrona či Vrchlického, též Apollinaira – Pražský chodec (Isaac Lakedem), nebo v novele Krysař od Viktora Dyka.\n\nV přeneseném významu jméno označuje nespokojeného, věčně se toulajícího člověka, zarostlého a nuzného vzhledu, který nenachází uspokojení a uplatnění.\n\n\n\n\n"}
{"id": "64930", "url": "https://cs.wikipedia.org/wiki?curid=64930", "title": "Joint venture", "text": "Joint venture\n\nJoint venture (též \"joint adventure\", \"joint enterprise\" či ) je forma spolupráce dvou či více osob, které spolu realizují nějaký projekt. Charakteristickým rysem této spolupráce je smluvní základ (ať již výslovný nebo implicitní), všemi členy této skupiny sdílený společný zájem, dělení zisku nebo podílení se na ztrátě rovným dílem mezi členy a rovnost všech členů co do výše hlasovacího práva.\n\nJoint venture funguje tak, že většinou domácí podnik spolu s dalším zahraničním podnikem či organizací vytvoří novou společnou obchodně-právní entitu (většinou akciovou společnost). Cílem je spojit přednosti či zkušenosti obou partnerů, např. zahraniční subjekt může nabídnout peníze či prověřenou značku, domácí má zase lepší znalosti místního trhu. Příkladem takové spolupráce je například již zaniklý japonsko-švédský Sony Ericsson. Dále v současnosti \"Automobilka TPCA (Toyota Peugeot Citroën Automobile) je spojení japonské firmy Toyota Motor Corporation (TMC) a francouzské PSA Groupe.\"\n\n\n"}
{"id": "64934", "url": "https://cs.wikipedia.org/wiki?curid=64934", "title": "Star Trek: Stanice Deep Space Nine", "text": "Star Trek: Stanice Deep Space Nine\n\nStar Trek: Stanice Deep Space Nine (též Star Trek: Hluboký vesmír devět, v anglickém originále Star Trek: Deep Space Nine) je americký sci-fi televizní seriál, v pořadí čtvrtý z řady seriálů ze světa \"Star Treku\". Jeho autory jsou Rick Berman a Michael Piller. Premiérově vysílán byl v letech 1993–1999 v syndikaci, celkem vzniklo 176 dílů v sedmi řadách. Děj \"Stanice Deep Space Nine\" je zasazen do let 2369–2375 a sleduje příběh vesmírné stanice Deep Space Nine, která se nachází u planety Bajor, jež právě získává samostatnost po desítkách let cardassijské okupace. Posádka stanice také nedaleko objeví ústí červí díry do gama kvadrantu, čímž se Deep Space Nine i samotný Bajor stávají strategickými místy. Stanice je pod správou Spojené federace planet a velí ji komandér Benjamin Sisko (Avery Brooks), jeho zástupkyní je Bajoranka, major Kira Nerys (Nana Visitorová).\n\nStanice Terok Norza okupace Bajoru Cardassiany používána jako zařízení na zpracování rudy. Když se cardassijská armáda stáhla a správu stanice převzala Federace, dostala i nové jméno Deep Space Nine. Zůstala by nezajímavou hraniční základnou, kdyby krátce poté nebyla poblíž objevena první stabilní červí díra vedoucí do gama kvadrantu. Takto se stala velmi významným strategickým i obchodním bodem, kde se setkávali zástupci všech možných ras.\n\nPrvní dvě řady seriálu probíhají poklidně (až na několik přeshraničních konfliktů, do kterých bývají často zapletení Cardassiané), během třetí ovšem dojde ke kontaktu s Dominionem, říší z gama kvadrantu. Vzhledem ke zjevné nebezpečnosti Dominionu je do té doby téměř bezbranná stanice těžce vyzbrojena, posádka má k dispozici i bitevní loď USS \"Defiant\" (NX-74205). Otevřená válka vypukne na konci páté řady a pokračuje po celou šestou a sedmou řadu. Po boku Federace se do ní zapojí Klingoni, zatímco Cardassiané (a později i Breenové) se připojí k Dominionu. Romulané zůstávají poměrně dlouhou dobu oficiálně neutrální, přestože dovolují dominionským lodím využívat svůj vesmírný prostor k transportu zbraní a vojáků.\n\n\nObdobně jako z ostatních seriálů Star Treku, i ze \"Stanice Deep Space Nine\" vznikla řada odvozených děl – knih, komiksů i počítačových her. Knižní série \"\" obsahuje přes 80 románů.\n\n"}
{"id": "64935", "url": "https://cs.wikipedia.org/wiki?curid=64935", "title": "Střelná zbraň", "text": "Střelná zbraň\n\nStřelná zbraň je zařízení, které vysílá hmotné projektily na cíl. Účelem je zničení nebo poškození cíle. Nejrozšířenějším druhem střelných zbraní jsou v současné době palné zbraně.\n\nStřelná zbraň předává střele (projektilu) kinetickou energii, potřebnou k její dopravě a silovému působení na cíl. Silové působení může, ale nemusí být hlavním účinkem projektilu.\nNejstarší střelné zbraně užívaly jako zdroj různě transformovanou a akumulovanou mechanickou energii lidských nebo i zvířecích svalů, palné zbraně využívají chemickou energii zápalné látky. Probíhá intenzivní výzkum využití dalších fyzikálních principů (elektromagnetický princip, plazmová děla, laserové zbraně) - zatím bez významnějších praktických aplikací.\n\nStřelná zbraň je zbraň, u které je funkce odvozena od okamžitého uvolnění energie při výstřelu, zkonstruovaná pro požadovaný účinek na definovanou vzdálenost.\nVývoz vyžaduje povolení podle Nařízení vlády č. 230/2005 Sb. Bez povolení je podle trestního zákoníku výroba a přechovávání střelných zbraní nedovolené ozbrojování.\n\nMechanická střelná zbraň je střelná zbraň, u které je funkce odvozena od okamžitého uvolnění nahromaděné mechanické energie.\n\nMechanické střelné zbraně využívají k nahromadění energie nejčastěji mechanické převody, páky nebo přechodnou deformaci pružin.\n\nPatří mezi ně například:\n\nPlynová střelná zbraň je střelná zbraň, u které je funkce, výstřel náboje, odvozena od okamžitého uvolnění energie stlačeného vzduchu nebo jiného plynu.\nPatří sem:\nPodle současného zákona: Zákon o zbraních :\n\nNejednoznačné použití pojmů:\n\nZákon o zbraních definuje také:\nExpanzní zbraň - palná zbraň, jejíž konstrukce vylučuje použití kulového náboje nebo náboje s hromadnou střelou.\nExpanzní zbraně vystřelují oblak plynu nebo aerosolu, nikoliv pevnou střelu. Jde o palné zbraně, ale používá se také pojem \"plynovky\" a běžně se prodávají pod označením plynové pistole nebo revolvery.\n\nPalná zbraň je střelná zbraň, u které je funkce odvozena od okamžitého uvolnění chemické energie.\n\nPalné střelné zbraně se dělí na:\n\n\n"}
{"id": "64939", "url": "https://cs.wikipedia.org/wiki?curid=64939", "title": "Prezident Itálie", "text": "Prezident Itálie\n\nPrezident Italské republiky je hlava státu Itálie a zastupuje národní unii. Jeho mandát trvá 7 let.\n\nDvanáctým italským prezidentem je od 3.  února 2015 Sergio Mattarella, člen Demokratické strany.\n\nOficiálním sídlem prezidenta republiky je \"Prezidentský palác\" (italsky \"Quirinale\") v Římě.\n\n\nDvě komory parlamentu zvolí prezidenta, volby se účastní tři zástupci každé italské oblasti (jeden z Valle d'Aosta). Ve prvních třech kolech hlasování je potřeba 2/3 hlasů pro schválení, v následujících hlasováních je potřeba 50 % hlasujících. Parlament volí nového prezidenta při plenárním zasedání v \"Camera dei Deputati\". Po volbě přísahá nový prezident před celým parlamentem. \n\nPrezidentský mandát trvá 7 let, pokud prezident nerezignuje, kdy pak probíhá nová volba.\n\nPrezident Italské republiky nemá ve státě faktickou moc, má pouze reprezentativní funkce. Italská ústava uvádí všechny pravomoce a povinnosti italského prezidenta:\n\n\nItalská ústava uvádí, že ministr nebo premiér musí podepsat každé prezidentské nařízení. To omezuje moci prezidenta republiky.\n\nPrezidentský mandát trvá 7 let. V posledních šesti měsících (\"bílý semestr\") svého mandátu nesmí prezident užívat své moci. Mandát může skončit také:\nPředešlí prezidenti nosí titul Presidente Emerito della Repubblica (\"Emeritní prezident republiky\") a stávají se \"doživotními senátory\".\n\nPředseda senátu zastává funkce prezidenta, pokud není žádný zvolen.\n\n\n"}
{"id": "64940", "url": "https://cs.wikipedia.org/wiki?curid=64940", "title": "Červenka", "text": "Červenka\n\nČervenka nebo Červenková může být:\n\n\n\n\n\n"}
{"id": "64941", "url": "https://cs.wikipedia.org/wiki?curid=64941", "title": "Němá barikáda", "text": "Němá barikáda\n\nNěmá barikáda je soubor 11 povídek spisovatele Jana Drdy z roku 1946. \n\nJedná se o první prozaické ztvárnění událostí druhé světové války (včetně heydrichiády, Pražského květnového povstání a osvobození) v české literatuře. Patří k Drdovým nejpopulárnějším dílům.\n\nSoubor je uvozen citátem z Halasovy básně \"Zpěv úzkosti\".\n\nPovídkový soubor byl použit jako předloha ke stejnojmennému filmu režiséra Otakara Vávry, jenž měl premiéru v roce 1949. Děj ústřední povídky Pancéřová pěst a filmu Němá barikáda se z části odehrává na Trojském mostě vedoucím z pražských Holešovic do Troje, tedy na místě kde ona barikáda byla fakticky postavena a který byl na počest obránců mostu po válce přejmenován na most Barikádníků.\n\n\nHlavní postavou této povídky je Sláva Mach, který kvůli zranění musel opustit své kamarády bojující ve Španělsku. Jakožto hrdinný voják se s pomocí tajné spojky hodlá dostat do zahraničí vlakem a připojit se k nové frontě. Cestou na nádraží je ovšem jejich tramvaj zastavena proudem protestujících proti nacistické okupaci (28.říjen 1939). Sláva konečně nachází svoji třetí frontu.\n\nUkázka:\n\nVčelař, pan Havlík, ukrýval u sebe doma tři partyzány s vysílačkou. Když zjistí, že němečtí vojáci a gestapo jsou blízko, všichni tři prchají. Příslušníci gestapa, ale vysílačku na udání našli a smrtelně zranili včelaře. Když umírá, chrání v sevřené ruce včelí královnu – jako symbol budoucnosti a naděje, kterou nacisti nikdy nezničí.\n\n„Vyšší princip“ je přezdívka středoškolského profesora latiny a řečtiny, třídního učitele septimy.\n\nPříběh se odehrává během druhé světové války, krátce po atentátu na říšského protektora Reinharda Heydricha. Tři septimáni z gymnázia (František Havelka, Karel Moučka a Vlastimil Ryšánek) byli spolužákem udáni gestapu a pro údajné schvalování atentátu zastřeleni. Profesor latiny při hovoru s třídou nejen odmítne jejich vraždu, ale naopak souhlasí s atentátem – „z hlediska vyššího principu mravního… vražda na tyranu není zločinem“; třída mu spontánně vzdá čest povstáním.\n\nNa motivy Drdovy povídky natočil v roce 1960 režisér Jiří Krejčík stejnojmenný film.\n\nHlavním hrdinou povídky je starý havíř František Milec, hlídač důlního dynamitového skladiště, jenž spolu s pěti svými kolegy (Martínek, Jarda Jehně, Karas z Lažce, Petr Havránek z Doubí a Karnet) vyhodí do povětří během krátké doby za nacistické okupace 4 německé vojenské vlaky. Když ho kamarádi varují, před blížícím se gestapem utíká František Milec domů, kde má schovaný další dynamit. Jeho žena, o které si myslel, že o dynamitu nic neví, mu pomáhá dát všechen dynamit do hrnce. Ten chce jít vysypat do rybníka, ale už je pozdě. Příslušnící gestapa se blíží. Statečná žena pokládá hrnec na zrovna rozpálenou plotnu. Tím dodává odvahu muži. Když je bijí, křičí jim František do očí, že další vlaky vyletí do povětří. V tom dům zaplaví ohlušující výbuch.\n\nRodina Bernátových ukrývá ve vsi Borkovicích uprchlého ruského zajatce. Zanedlouho jsou všichni odvezeni gestapem. Vesničané chtějí pomstít nevinně popravené sousedy, a tak se domluví na udavače Joudala. Jednoho večera zastaví na kopci Joudala strážmistr Kudrna a čte mu „rozsudek smrti“. Joudal mu vyhrožuje udáním. Ráno najdou Joudala mrtvého na silnici. Asi dostal na ledu smyk. Nikde nebylo ani stopy po šňůře, která byla v noci napjata mezi patníky.\n\nÚčetník Babánek navštěvuje pouťové střelnice, kdesi jednou všimne dokonalé střelby Lojzy Mrázka a pak ho sleduje. Lojza si myslí, že je z tajné policie, a tak ho velmi překvapí, když mu pan Babánek přednese svou prosbu, aby ho naučil střílet. Když dosáhne ve střelbě dokonalosti, navštěvuje dále střelnice, kde jsou němečtí vojáci jeho střelbou ohromeni. 9. května 1945 je pan Babánek na pražské barikádě, má vedle sebe německou pušku a na převrácené tramvaji je u jeho jména 15 čárek: počet Němců, které zabil, aby pomstil syna popraveného za heydrichiády.\n"}
{"id": "64948", "url": "https://cs.wikipedia.org/wiki?curid=64948", "title": "Vyšší princip", "text": "Vyšší princip\n\nVyšší princip je jméno více děl:\n"}
{"id": "64951", "url": "https://cs.wikipedia.org/wiki?curid=64951", "title": "Mithril", "text": "Mithril\n\nMithril je fiktivní magický kov z knih o Středozemi J.R.R.Tolkiena. Je popisován jako pevnější než ocel, lehký jako hliník, vysoce trvanlivý a hodnotný. Jméno mithril pochází ze sindarštiny - \"mith\" znamená šedivý a \"ril\" třpyt. Mithril je také nazýván pravé stříbro (či \"pravostříbro\") pro svou vzhledovou podobnost s tímto kovem. Z prvků našeho světa je mu vlastnostmi nejblíže titan.\nNejznámější doly na mithril ve Středozemi se nacházejí v Khazad-dûm, kde ho těžili trpaslíci až do doby, kdy jejich těžba probudila Balroga. I v době těžby byl desetkrát dražší než zlato, a to je přitom lehčí, po opuštění Khazad-dûm se jeho cena stala nevyčíslitelnou. Kromě toho se malá množství nacházela na Númenoru a v Amanu.\n\n\"„Proč se sem tedy chtějí trpaslíci vrátit?“ zeptal se Sam.\"\n\"„Pro mitril,“ odpověděl Gandalf. „Bohatství Morie nespočívalo ve zlatě a drahokamech, hračkách trpaslíků, ani v železe, jejich služebníku. Nacházeli tu, pravda, takové věci, zejména železo, ale kvůli nim nepotřebovali dolovat: všechny věci, po nichž toužili, mohli získat obchodem.\"\n\"Jedině zde se však na celém světě nacházelo morijské stříbro, čili pravostříbro, jak ho někteří nazývali: elfí jméno je mitril. Trpaslíci mají své jméno, které nikomu neřeknou. Bývalo desetkrát dražší než zlato a dnes je k nezaplacení; na povrchu země ho totiž zbývá velice málo a ani skřeti se zde neodvažují dolovat. Žíly vedou na sever ke Caradhrasu a dolů do tmy. Trpaslíci nic nevypravují, ale jako byl mitril základem jejich bohatství, stal se i jejich zkázou. Dolovali příliš chamtivě a příliš hluboko a vyrušili to, před čím pak uprchli, Durinovu zhoubu. Z toho, co vynesli na povrch, sebrali skřeti a dali jako daň Sauronovi, který po něm prahne.\"\n\"Mitril! Všechny národy po něm toužily. Dal se tepat jako měď a leštit jako sklo; a trpaslíci z něho uměli dělat kov lehký, a přece tvrdší než kalená ocel. Krásou se rovnal obyčejnému stříbru, avšak jeho krása nezacházela a nematněla. Elfové jej velice milovali a mezi jiným z něho vyráběli ithildin, hvězdolunu, kterou jste viděli na dveřích. Bilbo míval nátělník z mitrilových kroužků, který mu dal Thorin. Kdo ví, co se s ním stalo? Asi pořád chytá prach v Domě pamětin ve Velké Kopanině.“\"\n\"„Cože?“ vykřikl Gimli, vytržen z mlčení. „Nátělník z morijského stříbra? To byl královský dar!“\"\n\"„Ano,“ řekl Gandalf. „Nikdy jsem mu to neřekl, ale měl větší cenu než celý Kraj a všechno, co tam je.“\n\n\"(J. R. R. Tolkien: Pán prstenů. Společenstvo prstenu. Praha 1990)\"\n\n\n\n"}
{"id": "64957", "url": "https://cs.wikipedia.org/wiki?curid=64957", "title": "Formicinae", "text": "Formicinae\n\nFormicinae Latreille, 1836 (znovu popsáno: Bolton, 1995) je podčeleď mravencovitých zahrnující mravence se středně pokročilým vývojem.\n\nFormicinae si podrželi některé primitivní znaky jako je přítomnost kokonů kolem kukel, temenních oček u dělnic, náznak zmenšení makadlových a tykadlových článků u většiny druhů, kromě podzemních mravenců.\n\nVzácné jsou také výraznější přeměny kusadel, ty jsou pouze u rodu \"Myrmoteras\" a \"Polyergus\". Na druhou stranu se někteří zástupci ukazují značně vývojově rozvinutí v otrokářském chování a v symbióze s na kořenech se živícími stejnokřídlými.\n\nKonečně, všichni zástupci nemají žihadlo a mají zvětšenou jedovou žlázu i rezervoár jedové žlázy. Mezi mravenci mimořádná je také jejich specializace na produkci kyseliny mravenčí. Chybí jim pygidiální žláza a mají pozměněný proventriculus.\n\nPředpokládá se, že je tato podčeleď monofyletická, ale je třeba také dodat, že stejně jako u jiných mravenců není zcela dokonale prozkoumána. Předpokládá se, že se podčeleď Formicinae spolu s podčeleděmi Dolichoderinae a Aneuretinae od zbývajících skupin mravenců oddělily před 100 milióny let (Ma). Následující schéma je z Antbase.org.\n\n\n"}
{"id": "64963", "url": "https://cs.wikipedia.org/wiki?curid=64963", "title": "Synestezie", "text": "Synestezie\n\nSynestezie (z řeckého \"syn-\" = spojení a \"aesthesis\" = cítění, vjem) je sdružení dvou nebo více smyslových vjemů člověka. Jde o způsob vnímání, kdy původní vjem jednoho smyslu vyvolá vjem smyslu jiného, resp. je k původnímu přiřazen. Může jít i o sdružení různých vjemů, které by patřily stejnému smyslu, avšak vyvolaný vjem je pouze „cítěn“. V obou těchto případech může být první či vyvolávající z vjemů viděn, slyšen apod. nikoli fakticky, ale jen mentálně, tedy osoba si jej představuje ve své mysli. Některé osoby uvádějí, že ve změněných stavech vědomí, např. po požití LSD, doopravdy chutnaly zvuky nebo slyšely světlo, popřípadě zcela přestaly rozlišovat mezi kvalitativní stránkou barev a zvuků apod.\n\nSynestezie má mnoho podob a neexistuje kombinační strop pro její možnosti. K nejznámějším patří tato spojení:\nJakkoli oba vjemy patří jednomu, tedy zrakovému smyslu, vyvolaný vjem barvy je pouze „cítěn“. I první z nich může být ovšem pouze „myšlen“ (jak výše popsáno), nikoli skutečně okem zaznamenán.\nSpojení akustického a optického vjemu se nazývá \"synopsie\". Vybaví-li se vnímateli při poslechu hudby nebo zvuku vizuální vjem, jedná se o fotisma, opačný případ se nazývá fonisma. Fotismata jako první popsal ruský skladatel Nikolaj Rimskij-Korsakov, který přiřazoval barvy jednotlivým tónům (např. tón C = bílá, D = žlutá barva atd. – viz autorova stránka). Francouzský skladatel Olivier Messiaen, který měl barvy spojené s tóninami i s hudebním výrazem, říkal s oblibou interpretům v orchestru např.: „Hrajte to víc zeleně“. Podobným způsobem mohou působit i vjemy nehudebních zvuků. Existují také zajímavé analogie v pojmovém označování (např. vysoký – nízký tón).\nV tomto případě mohou být čísla, dny, měsíce či písmena asociovány s určitými osobami, tedy personifikovány.\nZde určité slovo vyvolá nejčastěji představu geometrického obrazce či jiného útvaru.\nIndividuálně specifická slova mohou být spojena s pocitem určité chuti v ústech. Tato forma synestezie je řídká.\nPocit dotyku nebo ohmatávání viděného objektu, nebo celého zorného pole najednou.\nPocit zápachu nebo vůně určitých slov.\nNapříklad někdo v duchu vidí časový úsek jako silnici s patníky (patník symbolizuje datum). \n\nArthur Rimbaud (1854–1891), \"Samohlásky\" (ze sbírky \"Sezóna v pekle\", 1873), přeložil Vítězslav Nezval:\n\n<poem>\n\nU někoho se synestezie objevuje po celý život, někdo pozná tuto zkušenost jen po přechodnou dobu, u někoho nefunguje vůbec. Synestezie se podle epidemiologických studií projevuje asi šestkrát častěji u žen, takže úvaha o vazbě na chromozom X měla smysl. Současné genetické výzkumy to potvrzují, a dokonce se vyskytují úvahy, že pokud by se objevil gen pro synestezii u plodů mužského pohlaví, mohl by být spojen s dalšími poruchami, které vedou k jeho časnému odumření a potratu. Nejvíce stop míří k chromozomu 16, přičemž genotyp se nemusí vždy „prosadit“, jak ukazují studie na jednovaječných dvojčatech. Vyskytuje se hojně u dětí a ustupuje v procesu ontogeneze. Synestezie jsou hojnější u přírodních národů, vyskytují se častěji u umělců, než u jiných skupin lidí, a jsou příznačné také pro některé psychopatologické fenomény (např. u schizofreniků). Schopnost vnímání tohoto typu má také částečně genetický podklad. Synestezie je potvrzený jev, ale způsob tohoto vnímání je ryze individuální, proto teorie, určující přesné přiřazení kvality vjemů nelze považovat za zcela relevantní.\n\nFantomová končetina\n\n"}
{"id": "64965", "url": "https://cs.wikipedia.org/wiki?curid=64965", "title": "Sliznice", "text": "Sliznice\n\nSliznice (\"tunica mucosa\") je výstelka tvořená vazivem a epitelem, která kryje vnitřní povrchy těla obratlovců. Poskytuje mechanickou ochranu tkání uložených pod ní a chrání tělo před škodlivými vlivy vnějšího prostředí (tzv. slizniční imunitní systém – brání před bakteriemi, toxickými látkami, atp). Její (většinou) růžová barva je způsobena prosvítáním krevních vlásečnic probíhajících v podslizničním vazivu.\n\nVe sliznici nebo v podslizničním vazivu se nachází velké množství exokrinních žláz, které ústí na povrch sliznice. Proto je sliznice stále vlhká a slizká. Někdy se sekrety žláz přímo účastní procesů probíhajících uvnitř lumina daného orgánu (např. v trávicím traktu, žlázy vylučují enzymy, kyseliny apod.), jindy je povrchový epitel opatřen řasinkami (dýchací cesty).\n\nSliznici najdeme např. v trávicí soustavě (od úst až po tlusté střevo), v rozmnožovacích orgánech (pochva, děloha), v močových cestách (močovody, močový měchýř) nebo v dýchacích cestách (nosní dutina, hrtan, průdušnice, průdušky).\n\nSliznice se může skládat až ze tří vrstev:\n\nTvoří nejpovrchovější část sliznice, je vždy přítomen. Epitely jsou obecně tvořeny živými buňkami s velkou regenerační schopností, buňky jsou pevně spojeny, mezibuněčné prostory jsou jen velmi malé. Epitely až na jednu výjimku (\"stria vascularis\" v Cortiho orgánu vnitřního ucha) nejsou krvené, jsou vyživovány difuzí ze slizničního vaziva.\n\nEpitely se liší počtem vrstev buněk a jejich tvarem, v závislosti na funkci sliznice. V některých typech sliznice tvoří epitel malé, endoepitelové žlázky.\n\nPod epitelem se nachází vrstva řídkého kolagenního vaziva. Jeho tloušťka se liší v závislosti na druhu výstelky, může být téměř neznatelná i velmi mohutná. Ve vazivu probíhají krevní vlásečnice, které vyživují sliznici, mohou v něm být žlázy ústící na povrch sliznice.\n\nPod slizničním vazivem může být vrstva hladké svaloviny. Může chybět, nebo je nesouvislá.\n\nSliznice se liší podle toho, jakou „dutou útrobu“ vystýlají. Platí, že orgánové soustavy mají sliznici, která je pro danou soustavu typická, ale i v rámci jedné soustavy se liší mohutností slizničního vaziva, přítomností svalové vrstvy nebo určitých žláz. Pro každou orgánovou soustavu je typický specializovaný epitel.\n\nCelá trávicí trubice, od žaludku až po anus, je vyslána sliznicí, která je pokryta jednovrstevným epitelem, který mívá sekreční nebo absorpční funkci. Ve sliznici je celá řada žláz, které produkují látky potřebné k trávení potravy (pepsin, HCl produkované žaludečními žlázami), hlen a hormony. Epitelové buňky tenkého střeva (enterocyty) jsou opatřeny mikroklky (=žíhaná kutikula) a přijímají rozložené živiny.\n\nTypický epitel této sliznice je víceřadý epitel s řasinkami. Sliznice vystýlá nosní dutiny, paranasální dutiny (tam je tenčí a obsahuje méně žlázek), průdušnici, průdušky i průdušinky. Řasinky kmitají směrem ven a pomáhají čištění dýchacích cest od prachu a jiných nečistot.\n\nJe tvořena přechodným epitelem a velkým množstvím slizničního vaziva. Má schopnost se roztáhnout a zvětšit tak mnohonásobně objem orgánu, který vystýlá (močový měchýř).\n\nVystýlá mechanicky namáhaná místa, epitel je vrstevnatý dlaždicovitý. Podobá se kůži, ale nerohovatí. Najdeme ji například v ústní dutině.\n\nEndometrium je speciální název pro sliznici vystýlající dělohu. Jeho vzhled se mění v závislosti na estrickém cyklu savců nebo menstruačním cyklu ženy. Epitel je jednovrstevný, výška slizničního vaziva se mění. Když je sliznice připravena přijmout oplozené vajíčko, je vrstva vaziva mohutná, sliznice je překrvená. Nedojde-li k zahnízdění vajíčka, sliznice atrofuje, u ženy se část odlučuje a odtéká s menstruační krví.\n\nDojde-li k nidaci zárodku, endometrium vytvoří \"pars materna placentae\", tedy mateřskou část placenty. U savců s pravou placentou (člověk, šelmy) se po porodu odlučuje jako decidua, což je příčinou fyziologického krvácení.\n"}
{"id": "64969", "url": "https://cs.wikipedia.org/wiki?curid=64969", "title": "IPX/SPX", "text": "IPX/SPX\n\nIPX/SPX je označení rodiny síťových protokolů vyvinutých firmou Novell pro síťový operační systém Novell NetWare. Označení vychází ze dvou nejvýznamnějších protokolů rodiny – Internetwork Packet Exchange (IPX) a Sequenced Packet Exchange (SPX).\n\nProtokoly IPX a SPX byly odvozeny z protokolů IDP a SPP ze sady protokolů Xerox Network Systems.\n\nIPX je protokol síťové a transportní vrstvy podobající se svými vlastnostmi kombinaci protokolů IP a UDP. IPX je preferován aplikacemi klient-server; servery NetWare používají pro poskytování svých služeb protokol NCP pracující přímo nad IPX.\n\nSPX je protokol transportní vrstvy používaný především aplikacemi třetích stran pro spolehlivý přenos dat mezi dvěma uzly, například pro počítačové hry. Svými vlastnostmi připomíná protokol TCP, na rozdíl od něj je však datagramově orientovaný.\n\nProtokoly IPX/SPX byly navrženy pro místní sítě (sítě LAN) a jejich implementace byly v tomto prostředí efektivnější než TCP/IP (rozsahem vnitřní paměti obsazené ovladačem, dobou odezvy, rychlostí přenosu). Protokoly IPX/SPX dosáhly největší popularity koncem osmdesátých a v první polovině devadesátých let 20. století díky velkému podílu systémů NetWare na trhu v té době. Stanice v síti často používaly současně protokoly IPX/SPX pro přístup k serverům Netware a TCP/IP pro přístup k internetovým službám. Tato skutečnost spolu s faktem, že vlastnosti protokolu IPX nejsou vhodné pro rozsáhlé sítě, vedla k tomu, že Novell začal nabízet přístup ke svým serverům i pomocí protokolů TCP/IP.\n\nV posledních letech 20. století používání IPX/SPX značně pokleslo, protože popularita Internetu vedla k masovému rozšíření rodiny protokolů TCP/IP. Nepříliš dobrá podpora v Microsoft Windows vedla posléze k postupnému poklesu používání serverů NetWare a tím téměř k vymizení protokolů IPX/SPX.\n\n\nKomunikační protokol IPX\n"}
{"id": "64971", "url": "https://cs.wikipedia.org/wiki?curid=64971", "title": "Okres Snina", "text": "Okres Snina\n\nOkres Snina je jedním z okresů Slovenska. Leží v Prešovském kraji, v nejvýchodnější části celé země. Na severu hraničí s Polskem, na východě s Ukrajinou, na jihu s okresem Sobrance v Košickém kraji a na západě se okresem Humenné.\n"}
{"id": "64975", "url": "https://cs.wikipedia.org/wiki?curid=64975", "title": "Phelon &amp; Moore", "text": "Phelon &amp; Moore\n\nPhelon & Moore Ltd. (P&M), někdy též Panther byla britská motocyklová značka. Typickým znakem této značky byl dopředu skloněný válec, který plnil i funkci přední rámové trubky, čímž se stal nosnou částí rámu. Tyto motocykly byly velmi často používány se sajdkárem.\nV roce 1900 Jonah Phelon a Harry Rayner, založili v Cleckheatonu továrnu s názvem Phelon & Moore Ltd. (P&M), kde pod značkou P&M vyráběli motocykly. V roce 1902 ukončili výrobu těchto motocyklů a prodali licenci firmě Humber, ale již roku 1905 došlo ke sporům o výši licencních poplatků, díky kterým se firma vrátila původním majitelům.\n\nPo smrti H. Raynera do firmy přišel Richard Moore, díky němu se začala používat dvoustupňová převodovka, v tuto dobu započala výroba slavného modelu „Colonial“, který byl dodáván britské armádě v průběhu první světové války. V průběhu války přešla tato továrna na 24hodinový provoz a armádě dodala přes 3500 kusů.\n\nOd roku 1923 začala firma používat značku Panther, pod kterou se v r. 1924 začal vyrábět i model Panther 500, který měl OHV rozvod. Roku 1927 firma vyrobila její první lehký motocykl, který byl podle odborníků velice kvalitní, ale byl komerčně velmi neúspěšný (pravděpodobně díky začínající hospodářské krizi) a firmu málem přivedl až k bankrotu. V tuto dobu se Panther pokusil prosadit i ve sportu, ale v jediném tehdejším závodě Tourist Trophy tato značka několikrát po sobě neuspěla.\nV průběhu druhé světové války byla továrna převedena na zbrojní výrobu a výroba motocyklů byla obnovena až v r. 1946. V roce 1959 byla zahájena výroba posledního modelu Pantheru 120, v tuto dobu se začaly na trhu objevovat první levné automobily a to způsobilo nižší prodej těchto motocyklů. Firma se dostala do finančních potíží, které se pokusila řešit dovozem francouzských skútrů Terrot, které prodávala pod názvem Scooterrot. To bylo sice zpočátku úspěšné, ale brzy nastaly problémy se záručními opravami, firma se pokusila o výrobu vlastního skútru (Panther Princess), který byl obchodně neúspěšný, protože byl příliš těžký a drahý. Od roku 1962 se v této firmě prakticky pouze montovaly jinde vyrobené součástky a v r. 1966 došlo k zastavení výroby motocyklů této značky.\n\n"}
{"id": "65029", "url": "https://cs.wikipedia.org/wiki?curid=65029", "title": "Šobes", "text": "Šobes\n\nŠobes je jedna z nejstarších a nejznámějších viničních tratí v České republice. Nachází se v lokalitě Devět mlýnů uprostřed Národního parku Podyjí, v katastru vinařské obce Podmolí ve znojemské vinařské podoblasti. Přístupná je buď starou Římskou cestou z Podmolí, nebo snadněji z Hnanic.\n\nDíky své poloze na jižním úbočí skalního ostrohu v meandru řeky Dyje má specifické mikroklima a vína z této vinice patří mezi velmi ceněná. Vinici v současnosti vlastní společnost Znovín Znojmo, která ji zakoupila od obce Podmolí v roce 1995.\n\nLokalita byla osídlena již ve starší době kamenné. Pravěké hradiště zde bylo v době bronzové, osídlení i v čase Keltů a v době římské. Již ve středověku byla lokalita využívána k pěstování vinné révy. Víno bylo proslulé svojí kvalitou a zejména v 19.století dodáváno na císařský dvůr a do význačných vídeňských restaurací. Plocha celé viniční trati je asi 16 ha, vinná réva se pěstuje na ploše asi 11 ha. Zbytek plochy zabírá meruňkový sad. Lokalita je řazena mezi deset nejlepších vinařských poloh v Evropě.\n\nV nejužším místě šobeského meandru je výhled na obě strany hřbetu. V okolí je teplomilná doubrava s hojným výskytem parazitického ochmetu evropského. Po hřbetu vede tzv. Římská cesta – stará obchodní cesta spojující již od raného středověku české země a Rakousko.\n\nV roce 1995 část vinice (necelých 7 ha) koupila společnost Znovín Znojmo od obce Podmolí. V roce 2007 nové vedení obce v čele se starostou Josefem Frélichem prodej zpochybnilo a podalo určovací žalobu s cílem dosáhnout jejího zrušení. Záměr prodeje nebyl údajně vyvěšen na obecní vývěsce a nerozhodlo o něm zastupitelstvo. Předmětem kritiky byla také údajně nízká cena.\n\nV prosinci 2007 Okresní soud ve Znojmě žalobu zamítl s odkazem na institut vydržení. Proti rozhodnutí soudu se obec odvolala. V dubnu 2009 Krajský soud v Brně odvolání zamítl a definitivně potvrdil rozhodnutí okresního soudu.\nPrávní zástupkyně obce podala dovolání k Nejvyššímu soudu, který jej však v květnu 2011 odmítl jako nepřípustné. Obec neuspěla ani s ústavní stížností, kterou v srpnu 2011 Ústavní soud odmítl jako zjevně neopodstatněnou.\n\nDalším problémem, který se objevil v souvislosti s prodejem Šobesu, je opomenutí správy národního parku, která má ze zákona na pozemky na území parku předkupní právo. Podle vyjádření bývalého zaměstnance správy národního parku prodej zaznamenali se zpožděním, ale rozhodli se nepodnikat žádné právní kroky, protože na vinici hospodařit nehodlali a proto ji nechtěli a považovali za správné, že ji získal Znovín. Zástupce ředitele správy Národního parku Podyjí Jan Kos uvedl, že by mohli za pozemky nabídnout pouze odhadní cenu a pokud by jiný zájemce nabídnul cenu vyšší, mohl by je koupit. Kos také dodal, že pokud by vinici vlastnili, stejně by ji pronajímali a nájemcem by byl pravděpodobně Znovín.\n\n"}
{"id": "65078", "url": "https://cs.wikipedia.org/wiki?curid=65078", "title": "Severní válka", "text": "Severní válka\n\nSeverní válka, resp. velká severní válka (1700–1721) představovala střetnutí mezi koalicí Dánska, Norska, Saska a Ruska na straně jedné a Švédskem, které po jistou dobu podporovala Osmanská říše. Její rozhodující fáze probíhala souběžně s válkami o španělské dědictví, a byla tak mimo centrum pozornosti tehdejšího světa, ačkoliv její význam byl minimálně srovnatelný.\n\nUtvoření protišvédské koalice následovalo poté, kdy na švédský trůn nastoupil mladičký Karel XII., kterého jeho nepřátelé nepovažovali za způsobilého udržet si mocenské postavení země zděděné po předcích. Koalici, v níž hlavní slovo měli dánský král a ruský car, nahrávala situace, kdy se většina zemí soustředila na krizi vzniklou v souvislosti s blížící se smrtí španělského krále Karla II. a otázkou jeho nástupnictví. Ve skutečnosti situace nebyla tak jednoduchá, jak by se na první pohled mohlo zdát. Švédsko mělo jednu z nejlepších armád v Evropě a navíc byl švédský král dobrý taktik, což se nejednou ukázalo. Na začátku vpadlo Dánsko do Holštýnska načež poslal švédský král do Pomořan 8000 mužů jako pomoc holštýnskému vévodovi. Současně Sasko vpadlo do zadvinského Livonska, jež bylo tou dobou v držení Švédska. Když se to Karel XII. dozvěděl, odplul ke Kodani, hlavnímu dánskému městu, které se vzdalo, jakmile se u něj objevil, a 5. srpna pod hrozbou zničení Kodaně uzavřel dánský král ve prospěch Holštýnska mír a zavázal se, že nepodnikne proti Švédsku nic dalšího. Mezitím polský král a saský kurfiřt August II. oblehl Rigu, hlavní livonské město, a ruský car Petr I. s 40tisícovou armádou oblehl toho času Švédy ovládanou Narvu. Karel XII. se rozhodl napřed jít na pomoc Narvě. Jakmile se 15. listopadu car dověděl o Karlově tažení na pomoc Narvě, opustil své vojsko a 20. listopadu se u Narvy objevil Karel XII. s 8000 muži. Krátká bitva u Narvy, k níž poté došlo, skončila drtivou ruskou porážkou. Po bitvě u Narvy nabídl Karel XII. ruskému carovi Petrovi I. oddech k formování nových sil, čehož car plně využil. Karel XII. strávil zimu u Narvy a na jaře 1701 přišel na pomoc obležené Rize, zvítězil zde nad Sasy. Po úspěchu u Rigy se Karel vydal k Mitavě. Cestou obsadil mnohá města a poté vtrhl do Litvy.\n\nObavy z útoku Švédů na Polsko vedly v prosinci 1701 ke schůzi sněmu ve Varšavě. Předsedou sněmu byl kardinál Radziejowski. Karel XII. si tou dobou získával v řadách šlechty své přívržence, mezi nimiž byli nejvýznamnější kardinál Radziejowski a vévoda Stanisław Leszczyński. Polský král a saský kurfiřt August II. Silný si uvědomoval, že Karel XII. má ve sněmu velkou podporu a proto s ním začal tajně jednat. Karel XII. tou dobou tábořil v Litvě a prohlásil, že bude jednat jen s posly sněmu, protože Augusta nenáviděl a byl rozhodnut jej svrhnout. Ke Karlovi brzy přijeli také poslové sněmu, kterým sdělil, že chce s Polskem mír, o kterém se rozhodne až ve Varšavě. Načež se k ní vydal a 5. května 1702 se město vzdalo bez boje. Mír, který zde měl být uzavřen, však Karel odmítl, neboť nenáviděl polského krále. Když se o tom August dověděl, vytáhl k Varšavě s 24tisícovou armádou a 19. července 1702 se střetl se švédským králem u Kliszówa, ale utrpěl porážku a stáhl se pronásledován nepřítelem. Nakonec Švédové pronásledování zanechali, neboť se během něj Karel těžce zranil, když pod ním padl kůň a rozdrtil mu nohu. Byl převezen do Krakova, který krátce předtím obsadil. Mezitím August svolal sněm v Lublinu, kde mu šlechta v přesvědčení, že Karel XII. zemřel (jeho zranění dalo podnět této pověsti), odsouhlasila, že bude vybudována silná a velká armáda a že Švédové musí být vyhnáni z Polska. Mezitím se (během šesti měsíců) Karel XII. uzdravil a znovu vytáhl proti Sasům a několikrát je porazil. August musel ustoupit do Toruně, kterou později Karel XII. dobyl také. V té době byl na popud švédského krále svolán další sněm ve Varšavě, na němž se volil nový polský král.12. července 1704 jím byl zvolen Stanisław Leszczyński. Poté Karel vytáhl na Lvov, který dobyl. Mezitím k Varšavě přitáhl s vojskem August a obsadil ji. Král Stanisław musel utéci. August se však dlouho z úspěchu neradoval, protože Karel se vrátil a z Varšavy jej znovu vyhnal. August tehdy utekl do Saska. Když 1. září 1706 zahájil Karel útok, nezbylo mu než žádat o mír. Karel stanovil kruté podmínky. Jeho protivník se musel vzdát polského trůnu ve prospěch Stanisława Leszczyńskeho, zaplatit žold švédskému vojsku a vydat livonského šlechtice Patkula. August byl donucen tyto podmínky přijmout, ovšem Patkulovi dal příležitost uniknout. Ten tuto šanci odmítl a byl později Švédy krutým způsobem popraven, což rozzuřilo ruského cara, jenž poté vtrhl do Polska a ovládl Lvov. Odkud se však musel nakonec kvůli nedostatku potravin stáhnout. Karel začal připravovat tažení do Ruska.\n\nPo bitvě u Narvy se Rusko soustředilo na nahrazení ztrát a reorganizaci armády a zlepšení jejího stavu. To přineslo své ovoce. Například 30. prosince 1701 porazil Boris Šeremetěv oddíl generála Schlippenbacha u Erastferu (Livonsko). V dalších bitvách Šeremetěv dosahoval rovněž vítězství nad Schlippenbachem. Nakonec postupně padlo mnoho pevností v Pobaltí. V říjnu 1702 Nottenburg, přejmenovaný Petrem I. na Šlisselburg, v roce 1703 Koporje,1704 Dorpat a roku 1705 se Petr I. dostal až do Kuronska. Roku 1705 byla většina Estonska a Livonska v Petrových rukou. 16. května 1703 mimo jiné začala stavba Petrohradu. V lednu roku 1706 Karel XII. obklíčil hlavní ruské síly u Grodna. Tehdy ruskou armádu zachránil carův přítel generál Menšikov, jenž rozptýlil armádu do malých skupin, které vyšly z obklíčení. Karel se poté obrátil do Saska, čímž dal Rusům možnost se lépe připravit.\n\nTažení do Ruska začalo v září roku 1707 a v lednu 1708 Karel XII. přešel Němen. Dosahoval zde nad Rusy v menších bitvách jasných vítězství, ale k velké rozhodující bitvě se mu je nepovedlo přimět. Karel postupoval k Moskvě, měl ale potíže se zásobováním. Navíc 28. září 1708 Petr v bitvě u Lesné porazil Lewenhauptův sbor, který Karlovi vezl střelivo a zásoby. Tou dobou ovšem již Karel nepostupoval k Moskvě, ale na jih na Ukrajinu, kde si chtěl doplnit zásoby a nalézt spojence v hejtmanu Mazepovi. Ivan Mazepa byl dosud věrný carovi, ale toužil po úplné samostatnosti Ukrajiny, což ho přimělo stát se spojencem Švédů. Brzy poté, co změnil strany, však Menšikov vypálil jeho sídelní město Baturyn. V květnu 1709 Karel oblehl Poltavu. Petr chápal, že udržení Poltavy je důležité, neboť její pád by opět rozvířil protiruské nálady, a proto se vydal městu na pomoc. Karel byl 27. května raněn na noze a upoután na nosítka. Velení po něm převzal maršál Rehnskiöld. Ten také vedl 8. července švédskou armádu do bitvy u Poltavy, v níž byla Petrem I. poražena a navíc utrpěla velmi těžké ztráty. Její zbytky se po bitvě vzdaly Rusům u Perevoločné. Karel se spolu s Mazepou zachránil útěkem do Turecka. Bitva u Poltavy znamenala zvrat ve válce, která se po ní začala vyvíjet v neprospěch Švédska.\n\nPo bitvě u Poltavy vyhlásil válku Švédsku i dánský král, který se vylodil ve Skonsku a dobyl Helsinborg. Ovšem 28. února 1710 jej Švédové v bitvě porazili, zatímco v Polsku získal August II. znovu převahu. Karel byl mezitím v Bendeře a povedlo se mu získat v Turecku spojence. Petr žádal Ahmeda III. o Karlovo vydání a vyvíjel na Turecko tlak. Turecký sultán Ahmed III. na ruský tlak odpověděl zatčením ruského velvyslance a vyhlášením války Rusku (listopad 1710). Petr si byl jist vítězstvím a zahájil takzvané Prutské tažení, jež proběhlo v červenci 1711, skončilo ovšem obklíčením Petra I. na řece Prutu. Protože výsledek hrozící bitvy byl jasný, pokusil se car s Turky uzavřít mír. Vezír Ali paša, jenž velel turecké armádě, jeho nabídku přijal a car mohl i se svojí armádou odejít z obklíčení na Prutu. Když se pak ale sultán dozvěděl, v jaké byli Rusové situaci a že je jeho vezír propustil, dal jej popravit. Přesto nakonec sám s Rusy v srpnu 1713 uzavřel mír v Adrianopoli a téhož roku pak car Petr obsadil téměř celé Finsko a Menšikov dobyl Štětín, jenž předal Prusku, které se později ve válce přidalo na stranu Ruska.\n\n1. října 1714 vyjel Karel XII. na cestu domů a mířil ke Stralsundu. V květnu 1715 vstoupilo do války Prusko a téhož roku vstoupilo do protišvédské koalice i Hannoversko. V červnu 1715 bylo obleženo Dány, Prusy a Sasy město Wismar. Jiná armáda se vydala proti Stralsundu, v němž byl Karel XII. přichystán na obranu. Dánsko-prusko-saskými vojsky byl obklíčen Stralsund, jenž byl nakonec v prosinci 1715 dobyt, ale Karel XII. stačil uniknout. Poté se Karel vrátil do Stockholmu, kde zůstal krátce, a v březnu 1716 vpadl do Norska. Dostal se až ke Kristianii (dnes Oslo), ale kvůli nedostatku zásob musel ustoupit, načež naplánoval druhé norské tažení. Před zimou 1718 Karel znovu vpadl do Norska a oblehl Frederikshald, kde byl 11. prosince 1718 zabit. Po králově smrti Švédové od Frederikshaldu ustoupili. V následujících letech 1719–1720 ruské námořní výsadky plenily švédské pobřeží, než byl nakonec 10. září 1721 podepsán Nystadský mír.\n\nNystadský mír znamenal ztrátu švédských pozic v pobaltských státech a v části Karélie a ústup země z postavení velmoci, v němž Švédy definitivně nahradilo Rusko, které tímto vítězstvím získalo přístup k Baltu. Švédsko po této válce změnilo svou politiku a začalo těžit ze své zeměpisné polohy, která mu umožňovala vyhnout se přímé účasti v evropských konfliktech. Během války byl také založen baltský přístav Sankt Petěrburg (Petrohrad), jenž se později stal hlavním městem Ruska.\n\n\n\n"}
{"id": "65097", "url": "https://cs.wikipedia.org/wiki?curid=65097", "title": "Charon", "text": "Charon\n\nCharon může být:\n\n"}
{"id": "65105", "url": "https://cs.wikipedia.org/wiki?curid=65105", "title": "Červený kostel", "text": "Červený kostel\n\nČervený kostel může být:\n\n\n"}
{"id": "65110", "url": "https://cs.wikipedia.org/wiki?curid=65110", "title": "Tampa Bay Lightning", "text": "Tampa Bay Lightning\n\nTampa Bay Lightning je profesionální americký klub ledního hokeje, který sídlí ve floridském městě Tampa. Do NHL vstoupil v ročníku 1992/93 a hraje v Atlantické divizi v rámci Východní konference. Své domácí zápasy odehrává v hale Amalie Arena s kapacitou 19 092 diváků. Klubové barvy jsou tmavě modrá a bílá.\n\nZatím největšího úspěchu dosáhlo mužstvo v sezóně NHL v roce 2004, když získalo poprvé a prozatím naposled Stanley Cup.\n\n\nZdroj: \n\nV historii klubu nastoupilo celkem 77 hráčů, kteří nepocházeli z Kanady nebo Spojených států amerických. Nejvíce jich bylo z Česka (19 hráčů), Ruska (17 hráčů) a Švédska (15 hráčů).\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "65112", "url": "https://cs.wikipedia.org/wiki?curid=65112", "title": "Karel II. Španělský", "text": "Karel II. Španělský\n\nKarel II. (6. listopadu 1661 – 1. listopadu 1700), zvaný \"El Hechizado\" (Očarovaný) byl poslední španělský, neapolský a sicilský král z rodu Habsburků (za předpokladu, že neuznáme za španělského krále arcivévodu Karla). Jeho otcem byl Filip IV. a matkou Marie Anna Habsburská.\nKarlovým otcem byl španělský král Filip IV. z rodu Habsburků a matkou Marie Anna Habsburská, která byla manželkou Filipa IV. a zároveň i jeho neteří. Syn Karel nebyl prvním dítětem vzešlým z tohoto svazku, ale většina jeho dříve narozených sourozenců již zemřela. I Karel byl dítětem často nemocným a fyzicky slabým, což bylo způsobeno především vlivem častých příbuzenských sňatků mezi jeho předky. Sedm z jeho osmi praprarodičů tak například pocházelo přímo od jediné osoby, od Johany Šílené. Malý Karel měl od samého počátku nepřirozeně velkou hlavu, slabé tělo, ještě v šesti letech neuměl pořádně chodit, jeho tvář byla znetvořena pro Habsburky typickým převislým rtem a spodní část obličeje měl silně zdeformovanou, což mu způsobovalo značné potíže při mluvě i při kousání potravy. Omezené byly také jeho rozumové schopnosti. Naučil se číst a psát, ale nebyl schopen pochopit komplikovanější problémy. Byl také psychicky labilní a po celý život trpěl úzkostnými stavy, nerozhodností a záchvaty hluboké melancholie.\n\nKdyž byly Karlovi čtyři roky, jeho otec zemřel. Čtyřletý Karel II. se stal novým panovníkem španělské říše, ke které patřila i Neapol, Milán, Sardinie, Sicílie, Filipíny a rozsáhlá území v Americe. Po dobu jeho nedospělosti za něj vládla jako regentka matka Marie Anna Habsburská, která se snažila ze všech sil sblížit španělské Habsburky s Habsburky rakouskými a narušit tak dosavadní křehké spojenectví Španělska s Francií. V opozici se tak ocitli všichni přívrženci španělsko-francouzské koalice, v jejichž čele stál nemanželský syn zemřelého Filipa IV. a bratr dospívajícího Karla II. don Juan José de Austria. Ten se dostal roku 1677 k moci, plně Karla II. ovládl a postaral se o to, aby se sesazená regentka Marie Anna Habsburská odebrala do vyhnanství v Toledu. Roku 1679 byl dohodnut sňatek Karla II. s princeznou Marií Louisou Orleánskou z francouzského rodu Bourbonů. V tomtéž roce ale don Juan José de Austria náhle umírá, Karlova matka se znovu ujímá vlády a opět nastolí u dvora protifrancouzskou atmosféru. Uprostřed této nervní a složité situace přijíždí do Španělska Karlova nevěsta Marie Louisa Orleánská, dcera vévody Filipa I. Orleánského a neteř francouzského krále Ludvíka XIV. S Karlem II. se poprvé osobně setkala 19. listopadu 1679, kdy uzavřeli sňatek.\nVztah Karla II. a Marie Louisy Orleánské byl překvapivě velmi pěkný. Marie Louisa pociťovala ke svému manželovi téměř mateřskou něhu a s láskou o něj pečovala. Karlův zdravotní stav nebyl nikdy dobrý, neustále ho sužovaly horečky, nevolnost a bolest hlavy. Tento nepříznivý stav měl vliv na jeho náladu, která kolísala od hněvu a zlosti po melancholii. Marie Louisa mu přesto byla vždy nablízku a snažila se jej rozptýlit. Karel II. zažil po boku této své manželky zřejmě nejšťastnější chvíle svého života. O sexuálním životě manželů toho nevíme mnoho, ale je pravděpodobné, že Karel II. zřejmě trpěl některou ze sexuálních dysfunkcí, která znemožňovala otěhotnění jeho ženy.\n\nReálnou moc v zemi držela ve svých rukou i nadále Karlova matka Marie Anna Habsburská a jí věrní ministři. Karel II. pouze podepisoval předložené dokumenty. Původní nevraživost vůči francouzské snaše přešla Marii Annu Habsburskou velmi rychle, jelikož zjistila, že synova manželka nejeví sebemenší zájem o politiku a není tedy nebezpečná. Se sňatkem se tak nakonec smířila a se snachou jednala laskavě. Méně spokojený byl ale strýc Ludvík XIV., který si od sňatku své neteře s Karlem II. sliboval navázání nové vzájemné spolupráce obou zemí. Roku 1683 vyprovokoval Ludvík XIV. další z řady francouzsko-španělských válek a dosáhl toho, že Španělsko muselo přenechat Francii území Lucemburska. Ve Španělsku se zvedl prudký odpor ke všemu francouzskému a nenávist lidu se obrátila i proti Marii Louise Orleánské. Stále více jí bylo vyčítáno i to, že dosud neporodila následníka trůnu. Psychický tlak na mladou královnu den ode dne sílil a zastání časem nenacházela už ani u svého manžela, který rovněž podlehl protifrancouzským náladám. Nenávist mezi manželi se ještě více prohloubila tehdy, když Karel II. propustil ode dvora zbytek francouzského doprovodu své ženy a zemi navíc opustil i francouzský velvyslanec. Marie Louisa se v těchto těžkých chvílích uchýlila k tomu, že předstírala těhotenství, což v pozdějších letech použila ještě několikrát. Spory byly okamžitě zapomenuty a na královském dvoře nastal na chvíli čas radostného očekávání. Roku 1689 se Karlova matka Marie Anna Habsburská, stojící i nadále v čele prorakouské strany, snažila svého syna znovu zatáhnout do války proti Francii. Karlova manželka se ale na nátlak svého strýce Ludvíka XIV. poprvé a naposledy pokusila ovlivnit rozhodnutí svého manžela a přesvědčit ho o tom, že Španělsko má v této válce, známé jako válka o falcké dědictví, zachovat neutralitu. Už se zdálo, že Karel II. odolá vlivu své dominantní matky a poslechne manželku, ta však náhle 12.02.1689 zemřela. Dva měsíce po smrti své první ženy Marie Louisy Orleánské tak král Karel II., a s ním celé Španělsko, stál opět na prahu dalšího válečného konfliktu.\n\nNecelé tři měsíce po smrti první manželky bylo oficiálně oznámeno zasnoubení ovdovělého Karla II. s Marií Annou Falcko-Neuburskou, dcerou falckého kurfiřta Filipa Viléma. Marie Anna byla spřízněna s mnoha panovnickými domy v Evropě, její sestry byly totiž velmi výhodně provdány. Sestra Marie Sofie byla portugalskou královnou, sestra Hedvika Alžběta měla za manžela syna polského krále a sestra Eleonora byla dokonce císařovnou a nyní tedy i součástí rodu rakouských Habsburků. Nová španělská královna dorazila do Španělska po sedmi měsících strastiplné cesty 26.03.1690. Sňatek se uskutečnil 04.05.1690. Ke své druhé ženě ale Karel II. nikdy nepocítil takovou náklonnost jako k ženě první. Marie Anna byla údajně panovačná, náladová, zlostná a hysterická. Značně u dvora protežovala své příbuzné, kterým pomáhala k získání výnosných úřadů, čímž si proti sobě popudila většinu španělské šlechty. Karel II. zažíval v tomto manželství neradostné chvíle, jelikož se ocitl mezi dvěma dominantními ženami, matkou a manželkou, které obě toužily po moci. Tchyně Marie Anna Habsburská a její druhá snacha se tak od samého počátku nenáviděly a snažily se Karla II. ovlivnit. Stejně jako jeho první manželka, používala i Marie Anna často lest předstíraného těhotenství, pomocí které na svého nerozhodného manžela nejednou činila nátlak.\n\nCelé období vlády španělského krále Karla II. se neslo ve znamení neustávajících válečných konfliktů s expanzivně se rozšiřující Francií. Karlův švagr, francouzský král Ludvík XIV., se snažil oslabit moc Habsburků v Evropě a využil k tomu každé možné příležitosti. První konflikt za vlády Karla II. vypukl už v druhém roce jeho panování, roku 1667, když bylo Karlovi pouhých šest let. Jednalo se tzv. devoluční válku, kdy Ludvík XIV. vpadl do Španělského Nizozemí, na které měla dle jeho názoru nezpochybnitelný dědický nárok jeho manželka, Karlova sestra Marie Tereza. V roce 1672 vypukla holandská válka, v níž stála na jedné straně Francie, Anglie, Bavorsko, kolínské arcibiskupství a münsterské biskupství a na straně druhé pak Nizozemí, Dánsko a Španělsko. Španělsko ztratilo v této válce několik měst ve Španělském Nizozemí a vzdalo se ve prospěch Francie Franche-Comté. V roce 1686 byla proti Francii uzavřena aliance, nazvaná augšpurská liga, kdy své síly spojil císař Leopold I., Španělsko, Švédsko, Bavorsko a některá svobodná říšská města. Zanedlouho následuje válka o falcké dědictví, v níž Ludvík XIV. vznesl jménem své švagrové Alžběty Šarloty Falcké, manželky Filipa I. Orleánského, dědický nárok na část Falce, a to navzdory tomu, že se Alžběta Šarlota Falcká těchto nároků vzdala už ve svatební smlouvě. Císař Leopold I., Anglie, Skotsko, Nizozemí, Španělsko a Savojsko uzavřeli velkou alianci proti Francii. V roce 1696 došla situace v této válce tak daleko, že nepřátelská francouzská vojska postoupila až k Barceloně a zamířila na Madrid. V tom okamžiku náhle navrhl Ludvík XIV. mírová jednání. Francouzský král už zřejmě počítal s blízkým koncem churavějícího švagra Karla II. Španělského a rozhodl se upravit a zlepšit své vztahy s ostatními mocnostmi tak, aby nepřišel zkrátka při budoucím dědickém vypořádání. 11.10.1698 uzavřeli Ludvík XIV. a Vilém III. Oranžský tajnou smlouvu o rozdělení španělských držav po smrti Karla II. Španělského. Další tajné dohody byly uzavřeny roku 1700. Španělsko bylo v té době vyčerpané neustálými válkami, země byla ve finanční krizi, zavládl hlad a hrozila vzpoura obyvatelstva. Karel II. ale již neměl sílu nastolit potřebné změny. Byl vážně nemocen, trpěl vodnatelností, natékaly mu klouby, částečně oslepl. Barva kůže svědčila o postupném selhávání jater. Karel mluvil se stále větší námahou a jeho řeč se nakonec stala nesrozumitelnou.\n\nVzhledem k tomu, že Karel II. Španělský nezplodil potomka, stala se otázka budoucího následnictví trůnu v zemi aktuální už za jeho života. Příčinou opakovaného jednání o tomto problému byl rovněž Karlův dlouhodobě neuspokojivý zdravotní stav. Nárok na trůn si do budoucna činili především Habsburkové a Bourboni. Karel II. váhal s tím, kterému z těchto rodů dát přednost, jelikož měl rodinné vazby na oba. Sám byl po obou rodičích Habsburk a jeho sestra Markéta Tereza Španělská byla kdysi provdána za císaře Leopolda I. Habsburského. Druhá, polorodá sestra Marie Tereza byla ale dcerou Izabely Bourbonské a později se provdala za svého bratrance, francouzského krále Ludvíka XIV. Také teta Karla II., Anna Rakouská, se provdala do Francie za krále Ludvíka XIII. Nelze opomenout ani to, že první žena Karla II. pocházela z francouzského královského rodu. Budoucí dědicové Karla II. a kandidáti na španělský trůn tak byli původně tři. Druhorozený císařův syn, arcivévoda Karel Habsburský, dále Josef Ferdinand Bavorský, prasynovec Karla II. Španělského, a Filip z Anjou, vnuk francouzského krále Ludvíka XIV. Na Karla II. byl v posledních letech jeho života vyvíjen silný tlak, aby včas určil svého nástupce. Francouzská strana neměla v té době u španělského dvora žádné přímluvce, a tak se rozhodovalo jen mezi dvěma kandidáty. Karlova manželka Marie Anna Falcko-Neuburská obhajovala svého synovce arcivévodu Karla Habsburského, zatímco Karlova matka bojovala za syna své vnučky, malého Josefa Ferdinanda Bavorského. Matka nakonec zvítězila a Karel II. podepsal roku 1696 závěť ve prospěch Josefa Ferdinanda. Rozlícená manželka mu následně udělala děsivou scénu a Karel II. upadl do dalšího záchvatu své těžké melancholie. V následujícím roce byl svou manželkou donucen napsat dopis císaři, v němž ho ujistil, že následníkem bude arcivévoda Karel. Své rozhodnutí ale znovu změnil (1698) a jako svého dědice definitivně určil Josefa Ferdinanda Bavorského. O rok později však tento následník zemřel a Karel II. byl znovu vystaven silnému tlaku vlivných skupin u dvora. Karlův psychický i fyzický stav se rychle zhoršoval. Dne 2. října 1700 se primas španělské zemské církve Luís Manuel Fernández de Portocarrero vydal k umírajícímu králi Karlovi II., aby mu poskytl poslední duchovní útěchu. Zároveň Karla II. přesvědčil k tomu, aby sepsal poslední a řádnou závěť. Pod vlivem tohoto duchovního vznikla 3. 10. 1700 Karlova závěť ve prospěch francouzského kandidáta Filipa z Anjou.\n\nKarel II. zemřel 1. listopadu 1700 ve věku nedožitých 39 let. Jeho poslední přání nebylo Habsburky uznáno a objevil se názor, že Karel II. neučinil své rozhodnutí vědomě a že buď nevěděl, co podepisuje, nebo byla tato pasáž na listinu přidána později. Toto zpochybnění vedlo ke třináct let trvající válce o dědictví španělské, v níž nakonec Filip z Anjou své nároky obhájil a nastoupil na španělský trůn jako Filip V. Jeho potomci vládnou ve Španělsku dodnes.\n\n"}
{"id": "65115", "url": "https://cs.wikipedia.org/wiki?curid=65115", "title": "Carolina Hurricanes", "text": "Carolina Hurricanes\n\nCarolina Hurricanes je profesionální americký klub ledního hokeje, který sídlí ve městě Raleigh v Severní Karolíně. Do NHL vstoupil v ročníku 1997/1998 a hraje v Metropolitní divizi v rámci Východní konference. Své domácí zápasy odehrává v hale PNC Arena s kapacitou 18 680 diváků. Klubové barvy jsou červená, černá, bílá a stříbrná.\n\nNejvětšího úspěchu dosáhlo mužstvo v sezóně NHL v roce 2006, když získalo poprvé a prozatím naposled Stanley Cup.\n\nCarolina Hurricanes má za sebou kočovnou historii. Tým byl původně založen v Bostonu, působil i ve Springfieldu, Hartfordu, Greensboru a Raleighu. V době kdy se jmenoval Hartford Whalers, se stal členem NHL. Svoji kariéru zde ukončil slavný Gordie Howe, jednu chvíli s ním hrála i další legenda, Bobby Hull. V Hartfordu tým vydržel 18 let, za tuto dobu vyhrál jedinou sérii play-off. Stalo se tak v roce 1986, kdy porazil tehdejší Quebec Nordiques (dnes Colorado Avalanche). Až na tuto výjimku se ale Hartford Whalers řadil spíš k podprůměru. Jeho největší hvězdou byl centr Ron Francis, kterého draftovali v roce 1981. Navzdory tomu, že byl hlavní oporou týmu, v roce 1991 jej vyměnili do Pittsburghu Penguins.\n\nO prázdninách roku 1998 se Francis do svého mateřského klubu vrátil, už ne ale do Hartfordu, ale do Greensbora, kam se klub mezitím přestěhoval. V té době byl klub zařazen do severovýchodní divize ve východní konferenci. Hlavními oporami týmu byli útočníci Keith Primeau a Sami Kapanen, v bráně se jednu dobu mihla legenda Kirk MacLean, jedničkou však byl Trevor Kidd.\n\nV roce 1998 byla Carolina přeřazena do jihovýchodní divize, do ligy totiž vstoupil tým Nashville Predators. Tuto divizi klub v této sezóně vyhrál, hlavně díky výkonům lotyšského brankáře Arturse Irbeho. V prvním kole play-off narazili na Boston Bruins, kterému ale podlehli 2:4 na zápasy. To by nebylo tak tragické, kdyby se tenkrát v autě při přesunu domů nezabil obránce týmu Steve Chiasson. V následující sezóně 1999/2000 se klub v tabulce jihovýchodní divize propadl na třetí místo a do play-off nepostoupil. K postupu do play-off chyběl „Hurikánům“ jediný bod. V následujícím ročníku bylo mužstvo o něco silnější, hlavně díky přítomnosti Roda Brind'Amoura a Sandise Ozolinše. Do play-off tým postoupil díky vyššímu počtu výher než měl devátý Boston (oba týmy měly stejný počet bodů). Zde vypadl hned v prvním kole, nestačil na obhájce Stanley Cupu z New Jersey. Hodně tvrdý byl ale způsob, jakým obránce New Jersey Devils Scott Stevens vyřadil ze hry Shanea Willise a Rona Francise.\n\nV následující sezóně se stala Carolina velkým překvapením. Jádrem mančaftu byli hlavně brankáři Arturs Irbe a Kevin Weekes, útočníci Rod Brind'Amour, Jeff O'Neill, Bates Battaglia a Sami Kapanen. Kvalitní výkony a výsledky vynesly tým na první místo Jihovýchodní divize. V play-off to bylo ještě lepší. „Hurikáni“ v prvním kole smetli New Jersey Devils 4:2 na zápasy, ve druhém kole Montreal Canadiens stejným poměrem a ve finále konference Toronto Maple Leafs, rovněž 4:2 na zápasy. Senzačně tak postoupili do finále Stanley Cupu. Tam je ale čekal nelehký soupeř, hvězdami nabitý Detroit Red Wings, v jehož dresu chytal Dominik Hašek. Ačkoliv Hurricanes ohromili Wings v první zápase, kdy Francis vystřelil vítězství svého týmu už v první minutě prodloužení, Red Wings následně vyhráli čtyřikrát za sebou a získali Stanley Cup. Zápas č. 3 v Raleighu představoval thriller, který až ve 3. nastavení rozhodl Igor Larionov a stal se tak nejstarším hráčem, který dal vítězný gól ve finále. Komentátoři nazvali tento souboj jedním z nejlepších finálových zápasů v historii NHL a Don Cherry označil RBC za nejhlasitější budovu v NHL.\n\nRočník 2004-05 znamenal v NHL výluku a ta vedla ke snížení rozpočtu na 26 000 000 dolarů. Canes se však stali jedním z největších překvapení NHL, zaznamenali nejlepší sezonu ve své historii. V základní části skončili s výsledkem 52-22-8 a nasbírali 112 bodů.\nV play-off, poté, co prohráli první dva zápasy série konferenčního čtvrtfinále proti Montrealu Canadiens, Laviolette posadil do té doby brankářskou jedničku Martina Gerbera ve prospěch nováčka Cama Warda. Hurricanes vyhráli obě hry v Montrealu a celou sérii 4:2. V dalším kole, které se ukázalo jako překvapivě jednostranné, Carolina čelila New Jersey Devils, které smetli 4:1 na zápasy.\n\nVe finále Východní konference stálo v cestě Buffalo Sabres, které skončilo jen jediný bod za Hurricanes v základní části. Diskutabilní série se rozhodovala až v 7. zápase, kde Rod Brind'Amour vstřelil vítězný gól a Hurricanes postoupili do finále Stanley Cupu podruhé v historii.\n\nO pohár se utkali s překvapením západu - Edmontonem Oilers. Série se zdála být zprvu jednoznačná, po 4 zápasech za stavu 3:1 měli Hurricanes pohár nadosah, doma však padli v prodloužení, následně v Edmontonu nevstřelili ani gól a o vítězi tak musel rozhodnout zápas č. 7 v Raleigh. Hurricanes už znova doma nezaváhali, František Kaberle svým vítězným gólem zajistil pro Severní Karolínu první profesionální prvoligový sportovní titul. Stejně tak se Hurricanes stali prvním týmem v historii NHL, který prohrál devět nebo více her v play-off a přesto vyhrál Stanley Cup. V roce 2011 je napodobili Boston Bruins.\n\nHurricanes nebyli schopni navázat na jejich úspěch stejně jako v letech 2003–2004. V sezoně 2006-07 skončili třetí ve své divizi a jedenáctí celkově ve Východní konferenci. Tímto výsledkem se zapsali nelichotivě do historie, když se jako druhý tým po Chicagu Blackhawks nedokázali kvalifikovat do playoffs sezonu před ani po mistrovském titulu. V sezoně 2007-08 Carolina opět nepostoupila, jelikož Washington uzmul divizní titul v posledním dni sezóny, takže Hurricanes obsadili druhé místo v divizi a deváté v konferenci a stali se teprve druhým klubem v NHL, který nedokázal postoupit do play-off dvě následující sezóny po triumfu.\n\nPo pomalém startu do sezóny 2008-09 byl trenér Peter Laviolette nahrazen na začátku prosince svým předchůdcem, Paulem Mauricem. Klub do té doby balancující opět na hraně postupu do playoff 7. února získal Jussiho Jokinena z Tampy Bay Lightning. Následná bilance 12-3-2 včetně 9 výher v řadě zajistila Hurricanes postup do vyřazovacích bojů ze 6. místa a po třech letech se fanoušci v Raleigh dočkali prodloužené sezony.\n\nV playoff se hurikán rozfoukal opět naplno, jak už bývá téměř zvykem, a odnesli to New Jersey v prvním kole. Ve 4. zápase série za stavu 3:3 Jussi Jokinen rozhodl, kdy do konce základní hrací doby zbývalo 0,2 sekundy! Vstřelil tak nejtěsnější vítězný gól v historii NHL, který už se bude jen stěží překonávat. Vyrovnaná série dospěla až ke hře č.7, Devils vstupovali do závěrečných dvou minut zápasu v Prudential Center v Newarku s vedením 3:2, ale poté Canes udeřili. V čase 58:40 Jussi Jokinen vyrovnal na 3:3 a v čase 59:12 Chad Larose vysunul Erica Staala do sóla po pravém křídle a ten prostřelil brankáře Brodeura. Šokovaní Devils už nedokázali v tak krátkém čase odpovědět a prohráli zápas i sérii 3:4. Staalova branka se stala nejpozdějším vítězným gólem v 7. zápase v historii.\n\nVe druhém kole byli soupeřem Boston Bruins, ale než se stihli rozehrát, prohrávali 1:3 na zápasy. Celou sérii však dokázali ještě dvěma výhrami zdramatizovat a o vítězi musel rozhodnout znovu 7. zápas a stejně jako v prvním kole v něm byli úspěšnější Hurricanes. Scott Walker rozhodl zápas v čase 78:46 a posunul Carolinu do konferenčního finále proti Pittsburgh Penguins.\nNa pozdějšího šampiona už Canes nenašli recept a vypadli po výsledku 0:4.\n\nOd roku 2010 Hurricanes čekají na další úspěch, už čtyřikrát v řadě nepostoupili do playoffs a rádi by začali psát novou éru. Draftovaní hráči jako Jeff Skinner, Justin Faulk, Ryan Murphy, Elias Lindholm, Haydn Fleury nebo naposledy Noah Hanifin dávají klubu naději do budoucna. Navíc se podařilo uzavřít dlouhodobou smlouvu s Alexanderem Seminem a z Pittsburghu přišel Jordan Staal. Pro sezonu 2013-14 Hurricanes představili nové dresy.\n\nNovým majitelem hokejového klubu Carolina Hurricanes se stává americký miliardář Tom Dundon. Šestačtyřicetiletý investor si plácl na 52 procent od který zůstává nadále, ale už jen jako spoluvlastník Peterem Karmanosem.\n\nDon Waddell letos při draftu nezahálel a přivedl k talentovanému Nečasovi z minulého Draftu, hráče Svečnikova který se stal dvojkou Draftu 2018.\n\nHráči jako Nečas, Teräväinen, Aho, Svečnikov, plus další noví hráči kteří zatím přišli, jako Petr Mrázek (podpis nového kontraktu), obránce Dougie Hamilton (výměna z Calgary), důrazný forward Micheal Ferland (výměna z Calgary) a poslední obránce Adam Fox (výměna z Calgary). Bohužel jsou tady i odchody legend a hráčů kteří tady prožili hezké chvíle, legenda a vítěz Stanley Cupu Cam Ward (podpis Chicago), mladý perspektivní obránce Noah Hanifin (Calgary výměna), zajetý útočník Elias Lindholm (výměna Calgary). Jak uvedl majitel, nikdo nemá svoje místo jisté kromě pár hráčů a Sebastiana Aha. Nicméně budou určitě další výměny protože není konec přestupního období a podepisování smluv, před začátkem nové sezóny 2018/19.\n\n\nZdroj: \n\n\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "65124", "url": "https://cs.wikipedia.org/wiki?curid=65124", "title": "Minnesota Wild", "text": "Minnesota Wild\n\nMinnesota Wild je profesionální americký klub ledního hokeje, který sídlí v minnesotském městě Saint Paul. Do NHL vstoupil v ročníku 2000/01 a hraje v Centrální divizi v rámci Západní konference. Své domácí zápasy odehrává v hale Xcel Energy Center s kapacitou 18 300 diváků. Klubové barvy jsou červená, lesní zelená, béžová, zlatá a bílá.\n\nKlub Minnesota Wild byl založen v roce 2000. První utkání Wild v hokejové lize NHL skončilo porážkou s Mighty Ducks of Anaheim 1:3. Na první výhru se čekalo 6 kol, než v domácím prostředí porazili Tampu Bay 6:5. V sezoně 2002/03 se Wild dočkali prvního výrazného úspěchu, když postoupili do playoff, kde předváděli dobré výkony a dokráčeli až do konferenčního finále. Tam už je zastavil Anaheim. Minnesota má dva farmářské kluby - Iowa Wild a Quad City Mallards.\n\n\nZdroj: \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "65127", "url": "https://cs.wikipedia.org/wiki?curid=65127", "title": "Colorado Avalanche", "text": "Colorado Avalanche\n\nColorado Avalanche je profesionální americký klub ledního hokeje, který sídlí v coloradském městě Denver. Do NHL vstoupil v ročníku 1995/96 a hraje v Centrální divizi v rámci Západní konference. Své domácí zápasy odehrává v hale Pepsi Center s kapacitou 17 809 diváků. Klubové barvy jsou burgundská červená, ocelová modř, černá a stříbrná.\n\nAvalanche bylo založeno před začátkem sezóny 1995/1996, poté, co se do Denveru přestěhoval kanadský klub Quebec Nordiques. Již ve své první sezóně vyhrály „Laviny“ NHL a získaly Stanley Cup. Stejný úspěch zopakoval klub v sezóně 2000/2001.\n\nTým Colorado Avalanche vznikl 21. června 1995 přestěhováním Quebecu Nordiques z kanadského Quebecu do amerického Denveru kde začal hrát v aréně Pepsi Center. Tento krok se setkal s velkou nelibostí kanadských frankofonních fanoušků. Nicméně tým k tomu dovedla špatná finanční situace. Zde je historický vývoj týmu po jednotlivých sezónách:\n\nTým si z Quebecu přistěhoval talentovaný tým plný nadějných hráčů. Tým trénoval Marc Crawford. Útok týmu vedla hvězda Joe Sakic (kapitán) a skvěle se ukázal držitel Calder Memorial Trophy pro nejlepšího nováčka sezóny NHL z minulé sezóny - Peter Forsberg. Dále v týmu byli útočníci: skvělý ruský technický hráč Valerij Kamenskij, dále dříč Scott Young, tvrdý Chris Simon, nadějný Adam Deadmarsh, obětavý Mike Ricci, Martin Ručínský, Owen Nolan, rváči Warren Rychel, Rene Corbet a nováček Stephane Yelle a před sezónou přišel zkušený Troy Murray. V obraně hráli nadějný ofenzivní obránce Sandis Ozolinš, spolehlivý Craig Wolanin, zkušený Alexej Gusarov, Curtis Leschyshyn, Adam Foote, Sylvain Lefebvre, Jon Klemm a Uwe Krupp. Největší slabinu mělo Colorado v brance kde mělo Jecelyna Thibaulta a Stephana Fiseta a ani jeden z nich nebyl zrovna nejjistější. Proto, když v průběhu roku požádal v Montrealu o přestup slavný brankář Patrick Roy, snažilo se ho Colorado získat. A to se povedlo. Společně s ním získalo útočníka Mika Keana a do Montrealu za ně pustilo brankáře Jocelyna Thibaulta, útočníky Andreje Kovalenka a Martina Ručínského. Dále z New Yorku Islanders přišel Claude Lemieux výměnou za Wendela Clarka. Tyto výměny se ukázaly jako nesmírně důležité pro celou základní část a hlavně pro playoff. V základní části zářil Sakic, který skončil na třetím místě v kanadském bodování NHL, s Forsbergem, který skončil na pátém místě bodování NHL. Tým dokončil základní část na 1. místě Pacifické divize. V playoff se Patrick Roy ukázal jako skvělý přínos a měl velký vliv na mimořádný úspěch týmu. V 1. kole porazila Lavina \"(překlad slova Avalanche)\" Vancouver 4:2 na zápasy, ve čtvrtfinále porazili Chicago 4:2 na zápasy a v semifinále si poradili se svým odvěkým rivalem Detroitem Red Wings 4:2 na zápasy. Ve finále vyhrál nad Floridou 4:0 na zápasy, když v posledním zápase dával ve třetím prodloužení za stavu 0:0 gól Uwe Krupp. Tento finálový zápas vešel do historie jako velký boj brankářů Johna Vanbiesbroucka z Floridy a Patricka Roye z Colorada, na něž letělo hodně střel, ale nakonec tuto pomyslnou bitvu vyhrál Roy. Pro tým to byl velkolepý úspěch a ve své 1. sezóně v Denveru skvěle nastartoval svoji budoucnost. Joe Sakic získal trofej pro nejlepšího hráče Playoff (Conn Smythe Trophy).\nPřed sezónou Colorado získalo Erica Lacroixe s prvním kolem v draftu 1998 (Martin Škoula) z Los Angeles, výměnou za Stephana Fiseta a 1. kolo draftu 1998 (Mathieu Biron). Před sezónou Colorado také získalo brankáře Craiga Billingtona z Floridy ve Waiver draftu. Do sestavy se začal prosazovat obránce Aaron Miller. V sezóně dostal šanci v jednom zápase nadějný brankář Marc Denis. V sezóně také přišel z Washingonu útočník Keith Jones, kterého Colorado získalo společně s 1. kolem draftu 1998 (Scott Parker) a pustilo do Washingtnu obránce Curtise Leschyshyna a útočníka Chrise Simona. Tato sezóna se jevila velice dobře a tým hrál skvěle, což dokazuje 1. místo v základní části celé NHL. V Playoff patřil tým k velkým favoritům. V 1. kole porazili Chicago 4:2 na zápasy, ve čtvrtfinále Edmonton 4:1 na zápasy, ale v semifinále byli poraženi Detroitem Red Wings 2:4 na zápasy.\n\nV této sezóně opět byli favorizováni, ale v základní části skončili až na celkovém 7. místě NHL, nicméně v Pacifické divizi byli první. Před sezónou Colorado podepsalo smlouvu s pohasínající legendou ledního hokeje útočníkem Jarim Kurrim, který po této sezóně ukončil svou hráčskou kariéru. V týmu začal hrát nováček útočník Eric Messier, který nikdy nebyl draftován a s týmem podepsal smlouvu jako volný hráč. Před sezónou s týmem podepsal smlouvu i další volný hráč - rváč Jeff Odgers. V průběhu sezóny Colorado získalo útočníka Sheana Donovana společně s 1. kolem draftu 1998 (Alex Tanguay) za které pustilo do San Jose - Mika Ricciho a 2. kolo draftu (\"později vyměněné do Buffala\") (Jaroslav Kristek). Tato výměna se setkala u fanoušků s velkou nelibostí, protože ti Mika Ricciho zbožňovali. Colorado před koncem sezóny získalo útočníka Toma Fitzgeralda z Floridy za útočníka Marka Parrishe a 3. kolo draftu 1998 (Lance Ward). V Playoff se jim moc nedařilo a nečekaně vypadli už v 1. kole s Edmontonem Oilers 3:4 na zápasy.\nV této sezóně opět Colorado vedli skvělí Peter Forsberg a Joe Sakic. Tým začal trénovat nový trenér Bob Hartley. Do týmu se zapojil jako kometa rostoucí útočník Milan Hejduk. Dále v sezóně posílil tým obránce Greg de Vries, z Nashville Predators získaný výměnou za výběr v draftu. Hlavně v této sezóně začal hrát útočník Chris Drury, který za tuto sezónu získal Calder Memorial Trophy pro nejlepšího nováčka sezóny celé NHL. Coloradu se začalo blýskat na lepší časy. Už v této sezóně dělali vše pro to aby získali Stanley Cup. Před Playoff dokonce přivedli do týmu legendu Theorena Fleuryho z Calgary Flames, kterého získali společně s útočníkem Chrisem Dingmanem výměnou za Reneho Corbeta, Wada Belaka, Robyna Regehra a výběr v 2. kole draftu 2000 (Jarret Stoll). Dále Colorado posílilo před Playoff o veterána Dalea Huntera z Washingtonu Capitals, za kterého obětovali 2. kolo draftu 1999 (Charlie Stephens) a 3. kolo draftu 2000 (Sergej Kljazmin). Colorado skončilo na 4. místě základní části NHL a vyhrálo Severozápadní divizi. V 1. kole nad San Jose vyhráli 4:2 na zápasy, ve čtvrtfinále vyhráli nad rivaly z Detroitu také 4:2 na zápasy, ale jejich sen o Stanley Cupu se rozplynul v semifinále, kde prohráli s pozdějším vítězem Stanley Cupu - Dallasem 3:4 na zápasy. Dale Hunter tedy ukončil svoji hráčskou kariéru, aniž by se dočkal Stanley Cupu.\n\nColorado se i v této sezóně soustředilo na zisk Stanley Cupu. V létě podepsalo vedení klubu smlouvu s volným hráčem, útočníkem Davem Reidem. Jako nováček začal hrát v sestavě týmu velice talentovaný útočník Alex Tanguay. Výměnou získali útočníka Briana Rolstona za kterého putoval do New jersey - Claude Lemieux, spolu s 1. kolem v draftu 2000 (David Hale) a s 2. kolem draftu 2000 (Matt DeMarchi). V této sezóně se také ukázal velice nadějný obránce Martin Škoula, který prožil skvělou nováčkovskou sezónu. Další prorazivší nováček byl útočník Dan Hinote a rezervní brankář Marc Denis. V polovině sezóny získali brankáře Ricka Tabaracciho výměnou z Atlanty za Sheana Donovana, ale největší výměnu vedení udělalo před Playoff, když získalo legendárního obránce Raye Bourquea s dalším veteránem - útočníkem Davem Andreychukem z Bostonu výměnou za Briana Rolstona, Martina Greniera, Samuela Pahlssona a 1. kolo draftu 2000 (Martin Samuelsson). Colorado opět vyhrálo Severozápadní divizi a skončilo na 9. místě v základní části NHL, ale v Playoff zhatil sny o Stanley Cupu v semifinále po prohře 3:4 na zápasy opět Dallas Stars. Přitom začátek Playoff se vyvíjel pro Colorado dobře. V 1. kole porazili Phoenix 4:1 na zápasy a stejně snadno porazili ve čtvrtfinále Detroit také 4:1 na zápasy. Ačkoliv Ray Bourque chtěl ukončit po této sezóně hráčskou kariéru, rozhodl se po neúspěchu v Playoff ještě prodloužit kariéru, protože toužil vyhrát Stanley Cup.\n\nStejně jako Ray Bourque chtěl získat Stanley Cup také celý tým a vedení se snažilo pro to udělat vše. Nadějný nováček, útočník Ville Nieminen dostal svou šanci. Další skvělý nováček se prosadil na místo 2. brankáře a tím kdo kryl záda Patricku Royovi, byl David Aebischer. Peter Forsberg sice už nezářil jako dřív, ale Joe Sakic byl stále fenomenální a skvěle hráli i ostatní hráči (Alex Tanguay, Milan Hejduk, Ray Bourque, Patrick Roy, Chris Drury, …). Před Playoff, jak už bylo u vedení Colorada zvykem přišla velmi výrazná posila. Tentokrát jím byl skvělý obránce Rob Blake, který přišel společně s útočníkem Stevem Reinprechtem z Los Angeles, výměnou za Adama Deadmarshe, Aarona Millera, Jareda Aulina a 1. kolo draftu 2001 (Dave Steckel) a 2003 (Brian Boyle). Základní část NHL vyhráli a získali tak svoji historicky druhou Presidents' Trophy. Do Playoff šel tým s velkým očekáváním a v 1. kole si lehce poradil s Vancouverem 4:0 na zápasy. Ve čtvrtfinále naopak prožili úpornou bitvu s Los Angeles, které porazili 4:3 na zápasy. V semifinále si opět poradili se St. Louis 4:1 na zápasy, ale ve finále na ně čekalo s tuhou obranou a skvěle organizovanou hrou New Jersey Devils, které, ale nakonec porazili 4:3 na zápasy, když rozhodující 7. zápas Colorado vyhrálo 3:1. Colorado Avalanche se radovali ze svého druhého Stanley Cupu v historii. A kdo z něj měl největší radost, byl rozhodně Ray Bourque, který mohl po sezóně v klidu a s pocitem zadostiučinění ukončit svoji skvělou, rekordy prošpikovanou kariéru.\n\nV této sezóně se prosadil do sestavy nováček - talentovaný útočník Radim Vrbata. Mezi nováčky byl dále útočník Brian Willsie, útočník Brad Larsen, útočník Riku Hahl, útočník Václav Nedorost a obránce Rick Berry. Peter Forsberg chyběl celou sezonu kvůli zranění a hrál pouze v Playoff. Joe Sakic už tolik nezářil a největší přínos pro tým byl rozhodně obránce Rob Blake a brankář Patrick Roy. Před sezónou vedení podepsalo smlouvu s obráncem Pascalem Trepanierem, který hrál naposledy v Anaheimu a s obráncem Toddem Gillem, který hrál naposled v Detroitu. V sezóně získalo Colorado defenzivního obránce Dariuse Kasparaitise z Pittsburghu, výměnou za Ville Nieminena a Ricka Berryho. Colorado skončilo v základní části NHL na 5. místě celkově a na 1. místě v Severozápadní divizi. V Playoff hráli tři vyrovnané série po sobě - v 1. kole vyhráli 4:3 na zápasy nad Los Angeles, ve čtvrtfinále vyhráli nad San Jose také 4:3 na zápasy, ale v semifinále prohráli s Detroitem 3:4 na zápasy.\n\nV této sezóně zářil Peter Forsberg, který za to získal Art Ross Trophy a Hart Trophy. Dále byl vynikající také Milan Hejduk, který získal Maurice Richard Trophy. Joe Sakica zbrzdilo zranění, kvůli kterému laboroval čtvrtinu sezóny. Colorado posílilo o útočníky Deana McAmmonda a Jeffa Shantze a obránce Dereka Morrise, za které do Calgary pustili Chrise Druryho a Stephanea Yellea. Derek Morris se hned stal nejlepším obráncem týmu. Před Playoff vedení získalo útočníka Batese Battagliu z Caroliny za Radima Vrbatu. Dále získali obránce Bryana Marchmenta ze San Jose za 3. a 5. kolo draftu 2003 (Brad Richardson). Po 31 zápasech sezóny byl vyhozen kvůli neuspokojivým výsledkům trenér Bob Hartley a nahradil ho Tony Granato. Nakonec tým znovu vyhrál Severozápadní divizi a skončil 6. v základní části NHL. V Playoff, ale vypadli nečekaně už v 1. kole po prohře 3:4 s Minnesotou Wild. Po tomto ročníku ukončil hráčskou kariéru jeden z nejlepších hokejových brankářů všech dob - Patrick Roy. Na jeho počest později mužstvo vyřadilo dresy s číslem 33.\n\nTým musel řešit na začátku sezóny po odchodu Patricka Roye brankářskou otázku. Nakonec dostal příležitost David Aebischer a 2. brankáře dostal šanci dělat Philippe Sauve a před Playoff ještě tým získal zkušeného Tommyho Sala z Edmontonu za Toma Gilberta. Stálice sestavy stárly a už nedosahovaly takových výkonů jako dříve a tak muselo Colorado pomalu začít obměňovat tým. V tomto ročníku získali útočníka Stevea Konowalchuka z Washingtonu za Batese Battagliu a Jonase Johanssona. Colorado dále získalo na trhu volných hráčů legendy, útočníky Paula Kariyu a Teemu Selanneho. V týmu se prosadil nováček - skvělý ofenzivní obránce John-Michael Liles, který byl po sezóně nominován do sestavy All-Rookie Teamu (\"Sestava nejlepších nováčků sezóny NHL\").Další kdo se prosadil byl nadějný útočník Steve Moore. Dále tým získal obránce Karlise Skrastinše z Ottawy za výběr v draftu. Výměnou získali útočníka Andreje Nikolišina z Chicaga za výběr ve 4. kole draftu 2004 (Mitch Maunu). Dále získali před Playoff bijce Matthewa Barnabyho s 3. kolem draftu 2004 (Denis Parshin) z New York Rangers a pustili za něj Chrise McAllistera a Davida Liffitona. Další kdo přišel po výměně byl obránce Bob Boughner z Caroliny za Chrise Bahena, 3. kolo draftu 2004 (Casey Borer) a 5. kolo draftu 2005 (Risto Korhonen). Z Minnesoty přišel útočník Darby Hendrickson s 8. kolem draftu 2004 (Brandon Yip) výměnou za 4. kolo draftu 2005 (Cody Bass). Z Phoenixu přišel obránce Ossi Vaananen s útočníkem Chrisem Grattonem a 2. kolem draftu 2005 (Paul Stastny) za Dereka Morrise a Keitha Ballarda. Colorado skončilo na 10. místě základní části NHL a 2. v Severozápadní divizi. V Playoff sice vyhráli v 1. kole nad Dallasem 4:1 na zápasy, ale ve čtvrtfinále byli poraženi od San Jose 2:4 na zápasy. V této sezóně se stal vážný incident, když Todd Bertuzzi narazil zákeřně Steveho Moora a způsobil mu tak vážné zranění, že Steve Moore musel ukončit hráčskou kariéru. Tento incident byl dokonce v USA řešen před civilním soudem jako útok s následkem zranění.\nV této sezóně se NHL nehrála kvůli výluce. Přesto se na soupiskách všech týmů událo mnoho změn a po této sezóně vypadal tým Colorada úplně jinak než před ní. Pro představu o týmu zde jsou uvedeni přicházející a odcházející hráči před další sezónou:\n\nK nové sestavě přišel i nový trenér a už od začátku sezóny trénoval místo Tonyho Granata - Joel Quenneville. Od tohoto týmu se nečekaly bůhví jaké výsledky, ale spíše šlo o příslib do budoucna. Colorado si vychovávalo své mladíky mezi něž patřili: Marek Svatoš, Brad Richardson, Cody McCormick, Wojtek Wolski a Peter Budaj. V budoucnu přibyli další nadějní hráči. V sezóně přišel útočník Jim Dowd z Chicaga. Colorado hlavně potřebovalo vyřešit problémy s brankáři. Proto získalo z Montrealu José Théodora, který ovšem nevypadal příliš perspektivně. Měl za sebou sice pár zářivých sezon, ale v době výměny se ho Montreal chtěl pro špatný výkon a vysoký plat zbavit. V této sezóně Colorado skončilo v NHL na 13. místě a na 2. místě v divizi. V Playoff vyhrálo Colorado v 1. kole nad Dallasem 4:1 na zápasy, ale ve čtvrtfinále bylo poraženo Anaheimem jasně 0:4 na zápasy.\nV této sezóně se objevila nová hvězda. Byl jím nováček, útočník Paul Stastny, který byl nominován do All-Rookie týmu. Dalším nováčkem v týmu byl obránce Kyle Cumiskey. Stobodové hranice dosáhl Joe Sakic, dobře si vedl v útoku i Andrew Brunette a skvělí byli i obránci John-Michael Liles a Brett Clark. Před sezónou Colorado podepsalo smlouvu s volnými hráči, útočníky Tylerem Arnasonem, Markem Rycroftem a Benem Guitem, a obráncem Kenem Kleem. Výměnou získal tým obránce Jordana Leopolda, kterého společně s 2. kolem draftu 2006 (Codey Burki) a 2. kolem draftu draftu 2007 (Trevor Cann) vyměnili z Calgary za Alexe Tanguaye. V této sezóně se tým poprvé od svého působení v Coloradu nedostal do Playoff i když mu k tomu chyběl jediný bod. Skončil na 14. místě základní části NHL.\nPolovinu této sezóny vynechal Joe Sakic kvůli zranění, což znamenalo, že chyběla hlavní ofenzivní síla týmu. Naštěstí se ujal pozice lídra Paul Stastny. Před sezónou Colorado výrazně posílilo, když podepsalo smlouvu s volným útočníkem Ryanem Smythem. Do sestavy se také prosadil český útočník Jaroslav Hlinka, který přišel v létě z Evropy. Dalším podepsaným volným hráčem byl obránce Scott Hannan a útočník Wyatt Smith. Nováčky v této sezóně byli: útočníci T.J. Hensick, Cody McLeod a David Jones, a brankář Tyler Weiman, který, ale chytal jen v jednom zápase. Během sezóny byl získán obránce Ruslan Salej za kterého se Colorado vzdalo Karlise Skrastinše a 3. kola draftu 2008 (Adam Comrie). Tým se po roční odmlce těsně dostal do Playoff, když skončil na 11. místě základní části NHL. V Playoff porazil v 1. kole Minnesotu 4:2 na zápasy, ale ve čtvrtfinále byl opět hladce poražen Detroitem 0:4 na zápasy. Týmu nepomohl ani návrat staronových klubových legend - obránce Adama Foota a útočníka Petera Forsberga, který ovšem po sezoně odešel hrát do švédského MoDo.\nTato sezóna byla do té doby nejhorší v historii Colorada Avalanche. Na první místo v produktivitě týmu stačilo Milanu Hejdukovi pouhých 59 kanadských bodů. Paul Stastny polovinu sezóny promarodil a Joe Sakic hrál pouhých 15 zápasů. Tým neprodloužil smlouvu s brankářem José Théodorem a spoléhal se na Petera Budaje, který byl vyhlášen nejlepším hráčem týmu v této sezóně. Záda mu kryl Andrew Raycroft od kterého se čekalo daleko více. V týmu se objevili další nováčci: útočníci Chris Stewart a T.J. Galiardi. Již zmiňovaného brankáře Adrewa Raycrofta získalo mužstvo jako volného hráče a slibovalo si od tohoto držitele Calder Memorial Trophy z roku 2004 velkou budoucnost, ale v této sezóně předpoklady rozhodně nenaplnil a nakonec se stal pouze náhradním brankářem za překvapivou jedničkou Budajem. Do týmu se mimo ně vrátil také trenér Tony Granato. Tým před sezonou podepsal kontrakt s útočníkem Darcym Tuckerem a obráncem Danielem Tjärnqvistem. V tomto ročníku NHL tedy nakonec skončili na 28. místě a již podruhé ve své historii se nedostali do Playoff. Po této špatné sezóně byl vyhozen trenér Tony Granato a nahradil jej Joe Sacco. Po této sezóně ukončil svoji velkolepou kariéru jeden z nejlepších hráčů historie NHL - Joe Sakic.\nV této sezóně se tým výkonnostně zlepšil. V sestavě obměněného týmu se prosadilo hodně mladých hráčů. Kanadské bodování týmu vyhrál Paul Stastny se 79 kanadskými body. Před sezónou tým opustil veterán Ryan Smyth, který byl vyměněn do Los Angeles Kings za obránce Kyla Quinceyho, Toma Preissinga a výběr v 5. kole draftu 2010 ve kterém byl vybrán Luke Walker. Do ruské KHL odešel Tyler Arnason a Daniel Tjärnqvist a volným hráčem se stal brankář Andrew Raycroft, který podepsal smlouvu s Vancouverem Canucks. Mezi prorazivší mladíky patří Chris Stewart, který skončil na druhém místě týmového bodování a trojka vstupního draftu 2010 - Matt Duchene, který byl zvolen do All-Rookie týmu. Prvním brankářem se stal Craig Anderson, který s týmem podepsal smlouvu před sezónou jako volný hráč. Náhradníkem mu byl Peter Budaj. Před playoff tým získal útočníky Petera Muellera a Kevina Portera z Phoenixu Coyotes, za které pustil útočníka Wojteka Wolskiho. Tým dokončil základní část na druhém místě v divizi a 12. místě celé NHL. V playoff byli poraženi v prvním kole týmem San Jose Sharks poměrem 2:4.\nV sezóně 2010/2011 se Colorado výkonnostně propadlo a vytvořilo smutný rekord nejméně bodů ve své historii, když získalo pouhých 68 bodů a skončilo tak na předposledním místě celé NHL před Edmontonem Oilers. Týmové bodování vyhrál ve své druhé sezóně v NHL Matt Duchene, ale stačilo mu k tomu pouhých 67 kanadských bodů. Zklamáním byl Paul Stastny, který si připsal jen 57 kanadských bodů. Některé opory měly problémy se zraněními. Například útočník Peter Mueller byl nucen vynechat celou sezónu a obránce Kyle Quincey vynechal většinu sezóny kvůli zranění ramene. Do sestavy se prosadil nováček, obránce Jonas Holøs. Týmové vedení udělalo během sezóny několik výměn. Už před sezónou získalo Daniela Winnika z Phoenixu Coyotes. Z Washingtonu Capitals získalo útočníka Tomáše Fleischmanna, za kterého oželelo obránce Scotta Hannana. Fleischmann po připojení se k týmu zářil a připisoval si v průměru bod na zápas, ale po 22 zápasech se zranil a již nenastoupil. Obránce John-Michael Liles byl vyměněn do Toronta Maple Leafs za 2. kolo draftu 2012 (volba Bostonu Bruins) (výběr byl později vyměněn přes Washington do Dallasu, který si vybral útočníka Mika Winthera). Ze St. Louis Blues získali obránce Erika Johnsona, útočníka Jaye McClementa a výběr v 1. kole draftu 2011, ve kterém si později vybrali Duncana Siemense, za které se vzdali obránce Kevina Shattenkirka, útočníka Chrise Stewarta a výběru v 2. kole draftu 2011, ve kterém si Blues vybrali Tye Rattieho. Z Ottawy Senators získali brankáře Briana Elliotta za brankáře Craiga Andersona. Z Bostonu Bruins získali obránce Matta Hunwicka. Až na Erika Johnsona bylo vedení za většinu výměn kritizováno médii. Díky výměnám brankářů, tak nakonec odchytal nejvíce zápasů Peter Budaj. V sezóně se pokoušel v denverském dresu vrátit do NHL legendární útočník Peter Forsberg, ale po dvou zápasech ukončil profesionální kariéru a po sezóně byl jeho dres vyzvednut pod strop arény a číslo 21, které Forsberg používal, bylo slavnostně vyřazeno. Dalším, kdo po sezóně ukončil kariéru byl kapitán obránce Adam Foote.\n\nColorado se sice oproti předchozí sezóně zlepšilo o 20 bodů, přesto to však na play-off nestačilo. Klub přebudoval svojí brankářskou politiku a co se brankoviště týče, nezůstal kámen na kameni. Brianu Elliottovi skončila před sezónou smlouva a ten poté podepsal kontrakt se St. Louis Blues, kde se z něj stala hvězda NHL. Smlouva skončila i Peterovi Budajovi, se kterým podepsal smlouvu Montreal Canadiens. Jako náhradu si za ně vedení našlo veterána a nejužitečnějšího hráče play-off 2003, Jeana-Sébastiena Giguèra, kterému skončila smlouva v Torontu Maple Leafs. Novou jedničkou se však stal ruský brankář Semjon Varlamov, kterého Colorado získalo výměnou za výběr v 1. kole draftu NHL 2012 z Washingtonu Capitals, který si v oněm draftu vybral Filipa Forsberga.\n\nJednu výhodu fiasko z předešlé sezóny mělo. A to tu, že Avalanche mohli vybírat v draftu 2011 z celkově druhého místa. Vybrali si švédského talentovaného útočníka Gabriela Landeskoga, který se hned stal hvězdou a současně i kapitánem týmu. V Coloradu se vytvořilo jádro z hráčů, kteří jsou velkým příslibem do budoucnosti klubu. Tým nyní začal stavět na hráčích jako byli Stastny, Landeskog, Duchene, O'Reilly, Jones nebo obránce Erik Johnson.\n\nPřed sezónou skončila smlouva také českému útočníkovi Tomáši Fleischmannovi, se kterým podepsali smlouvu ve Floridě Panthers. Smlouvy dále skončily útočníkům Philippu Dupuisovi (odešel do Toronta Maple Leafs) a Davidu Kočímu (Sparta Praha) a obránci Jonasu Holøsovi (Växjö Lakers HC). Před sezónou ještě vedení vyměnilo obránce Kyla Cumiskeyho do Anaheimu za Jakea Newtona a výběr v 7. kole draftu 2013, který Avalanche později vyměnili do San José, které si vybralo Emila Galimova. Dále se vedení zbavilo obránce Shawna Belleho, který byl vyměněn do Edmontonu za Kevina Montgomeryho. Během sezóny odešel Daniel Winnik do San José, ze kterého za něj Colorado získalo Jamieho McGinna, Michaela Sgarbossu a Mikea Connollyho. Především, ale získalo tvrdého útočníka Stevea Downieho, za kterého do Tampy Bay pustilo obránce Kylea Quinceyho. Na listinu nechráněných hráčů byl zapsán Brandon Yip, kterého si stáhl Nashville Predators. Během sezóny dostali šanci kromě Landeskoga, ještě další nováčci: útočník Brad Malone a obránce Stefan Elliott. Během sezóny přišel ze švédské Skelleftey útočník Joakim Lindström, jenž se však po 16 utkáních vrátil zpět.\n\nSezóna 2012/13 byla poznamenána výlukou, kterou zavinily neshody mezi hráči a vedením NHL. Odehráno bylo v základní části pouze 48 utkání na tým. Colorado v nich dokázalo nasbírat pouhých 39 bodů, což znamenalo poslední místo v Západní konferenci a druhý nejhorší výsledek v celé NHL. To po sezóně stálo místo hlavního trenéra Joe Sacca. Nahradil ho legendární brankář Colorada a Montrealu Canadiens - Patrick Roy, který již předvedl své kvality trenéra a generálního manažera v juniorském týmu Québec Remparts.\n\nNa prvním místě produktivity se umístila nová tvář týmu - útočník P.A. Parenteau, jenž nashromáždil 43 kanadských bodů. Parenteau přišel před sezónou z New Yorku Islanders, kde mu skončila smlouva. Stejný počet bodů nastřádal také Matt Duchene. Daleko za nimi skončili Paul Stastny, Jamie McGinn a nebo John Mitchell. Nízkou produktivitu Ryana O'Reillyho (20 bodů) zavinilo zranění, které jej na led pustilo pouze 29x. Zmiňovaný Mitchell přišel před sezónou z New Yorku Rangers, kde mu skončila smlouva.\n\nVe své druhé sezóně se zhoršil Gabriel Landeskog. Švéd obtěžkaný kapitánským céčkem nepatřil mezi lídry týmu. Nejtvrdším týmovým hráčem byl opět Cody McLeod. Colorado žádné velké výměny neprovedlo. V únoru pouze posílilo útok o Aarona Palushaje, kterého si stáhlo z listiny nabízených hráčů od Montrealu Canadiens. Krom něj do týmu přišel také český útočník Tomáš Vincour, kterého vedení získalo výměnou za Camerona Gaunceho z Dallasu Stars. Po sezóně však Vincour odešel do KHL, kde podepsal smlouvu s Kazaní. Steve Downie se kvůli zranění zúčastnil pouze dvou utkání. Nováčkem se v týmovém útoku stal tvrďák Patrick Bordeleau, jenž dostal šanci po několika letech strávených na farmě. Po sezóně skončila smlouva Chuckovi Kobasewovi.\n\nNedařilo se ani tradičním oporám v obraně, kde největší rozdíl oproti předešlé sezóně byl vidět na Eriku Johnsonovi. Mezi plnohodnotné hráče a nečekaně nejproduktivnějším obráncem týmu se stal Tyson Barrie. Před sezónou klub podepsal zkušeného Grega Zanona.\n\nAni brankářům se za děravou obranou příliš nedařilo. Složení bylo stejné jako v předchozí sezóně. Jedničkou byl Semjon Varlamov a dvojkou Jean-Sébastien Giguère. V jednom utkání dostal příležitost tehdy dvacetiletý Sami Aittokallio.\n\nPo sezóně se s Coloradem rozloučila jeho legenda, útočník Milan Hejduk. Jeden z nejproduktivnějších hráčů historie Avalanche má za sebou celou řadu úspěchů. Trojnásobný účastník Utkání hvězd NHL, s týmem vyhrál Stanley Cup v roce 2001, kdy byl v play-off nejlepším nahrávačem týmu. V sezóně 2002/03 se stal nejlepším střelcem celé soutěže. V téže sezóně byl i nejlepším hráčem v hodnocení +/- bodů celé NHL.\n\nPod vedením Patricka Roy tým dosáhl absolutního obratu. Z jednoho z nejhorších týmů se stal během jedné sezóny třetí nejlepší tým základní části NHL. Ovšem v play-off vypadl nezkušený tým už v prvním kole s Minnesotou Wild 3:4 na zápasy.\n\nPatrick Roy nebyl v týmu pouze hlavním trenérem, ale také prezidentem hokejových operací. A karta na tuto legendu opět vyšla, stejně jako v sezóně 1995/96, kdy do týmu přišel jako brankář. Tým se v sezóně 2013/14 vyznačoval vyrovnanými útoky. Dominovali Duchene, Landeskog, O'Reilly, Stastny a hned ve své první sezóně v NHL také velmi talentovaný Nathan MacKinnon, kterého si jako jedničku draftu 2013 vedení vybralo. Nejstarším z těchto útočníků byl teprve 28letý Stastny. Ostatním je v průměru 20 let. Je na tom vidět, jak talentovaný je coloradský tým. Před sezónou tým posílil staronový útočník Alex Tanguay, který přišel se zkušeným obráncem Cory Sarichem z Calgary Flames výměnou za útočníka Davida Jonese a obránce Shane O'Briena. Během sezóny ještě doplnil útok Maxime Talbot, který přišel z týmu Philadelphia Flyers výměnou za Stevea Downieho.\n\nV obraně se do své obvyklé formy vrátil Erik Johnson a dařilo se opět i Tysonu Barriemu. Patrick Roy k těmto obráncům přivedl již zmíněného Sariche, dále Andrého Benoît, kterému před sezónou skončila smlouva v Ottawě Senators. Smlouvu podepsal také s Nickem Holdenem, kterému ta předchozí skončila v Columbusu Blue Jackets. Smlouvu podepsal také volný Nate Guenin.\n\nCo se brankářů týče, tak základní dvojice zůstala opět stejná jako v předchozích sezónách, ale tentokrát se Semjonu Varlamovovi dařilo o poznání lépe a patřil v mnoha statistikách k nejlepším v lize. Záda mu kryl Jean-Sébastien Giguère. Šanci v jednom utkání opět dostal i Sami Aittokallio. Ve dvou utkáních dostal příležitost také švýcarský brankář Reto Berra, jemuž se však nedařilo. Ten v průběhu sezóny přišel z Calgary Flames, kde působil na pozici druhého brankáře.\n\n\nZdroj: \n\n\"* Více informací obsahuje článek: Seznam hokejistů draftovaných týmem Colorado Avalanche.\"\n\n\nZdroj: \n\nTučně: aktivní hráč v týmu \n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "65131", "url": "https://cs.wikipedia.org/wiki?curid=65131", "title": "Tomáš Řepka", "text": "Tomáš Řepka\n\nTomáš Řepka (* 2. ledna 1974, Brumov-Bylnice) je bývalý profesionální český fotbalový obránce a reprezentant. Typ důrazného nekompromisního obránce, známý i disciplinárními prohřešky. V zahraničí působil v italském klubu ACF Fiorentina a anglickém West Ham United.\n\nPochází z malého městečka Brumov-Bylnice, kde také začal svou fotbalovou dráhu v TJ Spartak MEZ Brumov. Jeho otcem je bývalý ligový fotbalista Petr Vokáč. V patnácti letech odešel do Zlína, odkud poté přestoupil do Baníku Ostrava. Z Ostravy přestoupil do pražské Sparty.\n\nVe Spartě hrál dvakrát, nejprve v letech 1995–1998 a poté po návratu z ciziny v letech 2006–2011.\n\nV sezoně 2006/07 získal se Spartou svůj další titul v Gambrinus lize. V následujícím ročníku 2007/08 naopak přispěl svým pověstným „blikancem“ k tomu, že Spartě ligové prvenství uniklo. Ve 28. kole byl již ve 2. minutě utkání vyloučen poté, co hodil míč do obličeje útočníkovi Brna Aleši Bestovi. Pražský klub ztratil po prohře 0:2 důležité body a i další dvě kola prohrál.\n\n15. května 2010 rozhodl Tomáš Řepka svým gólem v posledním ligovém kole proti Teplicím o titulu pro Spartu. Ve 47. minutě po centru Igora Žofčáka hlavičkoval přesně za záda teplického brankáře Slavíka, který si na míč sáhl, ale nedokázal jej vyrazit. Sparta Praha zvítězila 1:0 a stala se šampionem.\n\n8. července 2010 nastoupil v dresu Sparty k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku. Ve 28. minutě zápasu byl za faul na plzeňského Milana Petrželu vyloučen, pražský klub i přesto dokázal oslaben o jednoho hráče zvítězit 1:0.\n\nKoncem roku 2011 ztratila Sparta zájem o jeho služby a Tomáš Řepka přestoupil v lednu 2012 do Dynama České Budějovice. Odnesl si s sebou na přilepšenou týmovou pokladnu, do níž hráči platili např. pokuty, zápisné, peníze za první starty nebo za vstřelené branky nebo i za narození dětí. V únoru 2014 v pořadu \"Show Jana Krause\" uvedl, že pokladnu dostal „na cestu“, aby mu pak mohlo být ublíženo tvrzením, že ji ukradl.\n\nNa jaře sezóny 2011/12 odehrál v Českých Budějovicích 14 ligových zápasů a pomohl týmu k záchraně v Gambrinus lize.\n\nV 8. ligovém kole sezóny 2012/13 22. září 2012 rozhodl v 80. minutě jediným gólem Českých Budějovic o dělbě bodů v zápase proti domácí 1. FK Příbrami (1:1). Byl to jeho první gól v dresu Dynama České Budějovice a první ligový od května 2010. V 10. ligovém kole 7. října 2012 proti domácímu Jablonci protestoval Řepka proti nařízenému pokutovému kopu v 87. minutě tak vehementně, že si za to vysloužil žlutou a následně i červenou kartu. Rozhodčí Franěk uvedl do zápisu, že šlo o hrubé nesportovní chování. Hráč dostal stop na 4 utkání plus jedno navíc za čtvrtou žlutou kartu (celkem tedy stop na 5 zápasů). Jablonec vyhrál i díky proměněnému pokutovému kopu (Davidem Lafatou) 2:1. Koncem listopadu 2012 České Budějovice vypověděly smlouvu s hráčem. Za Dynamo Č. Budějovice nastoupil v lize ke 24 zápasům, v nichž vstřelil 1 gól.\n\nPo skončení aktivní hráčské kariéry působil v I.A třídě v týmu SK Hvozdnice.\n\nŘepka byl znám jako hráč, který měl velké problémy s disciplínou.\n\nV roce 1993 nastoupil k jednomu utkání za společnou reprezentaci Československa, 16. června 1993 odehrál celé kvalifikační utkání proti domácímu týmu Faerských ostrovů (Československo vyhrálo 3:0).\n\nZa ČR odehrál v roce 1996 2 zápasy v reprezentaci do 21 let.\n\nPrvní zápas v A-mužstvu samostatné české reprezentace absolvoval Tomáš Řepka 23. února 1994 proti Turecku, byl to zároveň první zápas samostatné České republiky od rozdělení Československa. Toto přátelské utkání český celek vyhrál v Istanbulu 4:1. Tomáš Řepka nastoupil do zápasu v 78. minutě za Karla Poborského.\n\nZúčastnil se Mistrovství Evropy 2000, kde Česká republika nepostoupila ze základní skupiny.\nCelkem odehrál v letech 1994–2001 v A-mužstvu české reprezentace 45 zápasů (28 výher, 8 remíz, 9 proher) a vstřelil 1 gól.\n\nGóly Tomáše Řepky v A-mužstvu České republiky\n\nDne 14. března 2013 byl jmenován novým sportovním manažerem druholigového Baníku Most. Jedním z jeho prvních manažerských rozhodnutí bylo doporučení Zbyňka Busty na pozici trenéra \"A\" týmu místo Michala Zacha. Po třech měsících však Řepka i s Bustou v Mostu skončil.\n\nAC Sparta Praha\n\nACF Fiorentina\n\nTomáš Řepka byl dvakrát ženatý, s exmanželkou Renátou má dceru Veroniku (* 1995) a syna Tommase (* 2000). V roce 2013 se oženil s modelkou Vlaďkou Erbovou, se kterou má syna Markuse (* 2012). Manželství skončilo rozvodem v roce 2016.\n\nV březnu 2018 byl společně se svou přítelkyní Kateřinou Kristelovou obviněn policií z poškozování cizích práv, když zveřejnil inzerát kompromitující bývalou manželku Vlaďku Erbovou. Potýká se také s finančními problémy.\n\nDne 30. dubna 2019 jej soud pravomocně odsoudil k odnětí svobody v délce trvání dvou let. O tři dny později soud změnil jedno ze stávajících podmínečných odsouzení na půlroční pobyt ve věznici, takže se mu délka pobytu za mřížemi celkem protáhne na 2,5 roku.\n\nDne 27. května 2019 nastoupil do pražské ruzyňské věznice k výkonu trestu odnětí svobody v trvání 2,5 roku za zpronevěru a falešné pornoinzeráty, které vytvořil exmanželce Vlaďce Erbové. Odtud byl pak 7. června 2019 převezen do Věznice Plzeň. Trest mu byl později ještě zkrácen díky tomu, že mu soud uznal 293 odpracovaných hodin veřejně prospěšných prací jako 293 dní ve výkonu trestu odnětí svobody.\n\nZ výkonu tohoto trestu byl podmíněně propuštěn na svobodu 6. ledna 2020 Krajským soudem v Plzni, který tak vyhověl jeho stížnosti proti předchozímu zamítnutí podmíněného propuštění Okresním soudem Plzeň - město.\n\nZahrál si také menší roli v internetovém seriálu Vyšehrad.\n\n\n"}
{"id": "65143", "url": "https://cs.wikipedia.org/wiki?curid=65143", "title": "Ozbrojené síly Francie", "text": "Ozbrojené síly Francie\n\nÚředním představitelem francouzské armády je prezident republiky v roli Chef des Armées – hlavního velitele Francouzské armády. Ústava však stanovuje, že civilní a armádní ozbrojené síly jsou v rukou gouvernementu (výkonný kabinet ministerstva, které není vždy ze stejné politické strany jako prezident). O financování armády a její rozpočet se stará ministr obrany.\n\nFrancouzské ozbrojené síly mohou být rozděleny do čtyř skupin:\n\n\nFrancie je jedna z mála zemí světa, která disponuje jadernými zbraněmi. Francouzská armáda provedla od 13. února 1960 do 27. července 1996 celkem 210 pokusných jaderných testů, z nichž prvních 17 testů proběhlo v severní Africe před tím, než se osamostatnila bývalá kolonie Alžírsko.\nPoté Francie provádění pokusných atomových výbuchů přesunula do Francouzské Polynésie, konkrétně na atoly Mururoa a Fangatuafa. Až do roku 1973 prováděla pokusné výbuchy v atmosféře, poté šlo o výbuchy v podzemí.\n"}
{"id": "65147", "url": "https://cs.wikipedia.org/wiki?curid=65147", "title": "Lough Mask", "text": "Lough Mask\n\nLough Mask ( ) je jezero v hrabství Mayo na západě Irské republiky. Je dlouhé 14 km a široké 5 km a má rozlohu 87 km². Geologický podklad jezera tvoří karbonické vápence spolu s pískovci. U východního břehu je jezero mělké, zatímco na západní straně je výrazně hlubší. V dlouhém úzkém příkopu tam dosahuje hloubky 58 m.\n\nVýchodní břeh jezera je nízký a v zimě bývá zaplavován. Roste zde mnoho rostlinných druhů na holých a porostlých vápencích, suchých travinách a vřesovištích. Západní břeh je méně rozmanitý a méně bohatý na rostlinná společenstva. Na jezeře je mnoho ostrovů hlavně v jihovýchodní části.\n\nHlavní přítoky jsou řeky Cloon a Robe a průtok z jezera Lough Carra na severovýchodě. Z jezera odtéká průtokem do blízkého jezera Lough Corrib na jihu. Voda v jezeře je mírně tvrdá.\n\nV 90. letech 20. století v jezeře stouplo množství fytoplanktonu. Vodní a vlhkomilné rostliny zde představují typické představitele oligotrofního systému (lobelka vodní, pobřežnice jednokvětá a rdesty).\n\nJezero jedním z nejdůležitějších hnízdišť racků. V zimě zde najdeme mnoho vodních ptáků, hlavně divokých kachen, ale také hus, labutí aj.\n\n"}
{"id": "65149", "url": "https://cs.wikipedia.org/wiki?curid=65149", "title": "Lough Conn", "text": "Lough Conn\n\nLough Conn ( ) je jezero v hrabství Mayo v provincii Connacht v Irské republice. Má rozlohu 57 km². Je 13 km dlouhé a dosahuje maximální hloubky 28 m.\n\nJezero je vápenaté a leží na podkladu karbonických vápenců. V jižní části vystupují skály a žula. Voda v jezeře je průzračná a alkalická.\n\nNejvětší přítoky jsou řeky Deel, Addergoole a Castlehill. Odtok je průtokem do sousedního jezera Lough Cullin na jihu a dále řekou Moy, která ústí do zálivu Killala Atlantského oceánu u města Ballina.\n\n\"Lough Conn\" známé pro rybáře díky svým lososy a pstruhy. Na jižním břehu jezera \"Lough Conn\" leží město Pontoon.\n\n"}
{"id": "65151", "url": "https://cs.wikipedia.org/wiki?curid=65151", "title": "Agaricus confluens", "text": "Agaricus confluens\n\nAgaricus confluens je systematický název použitý jako synonymum pro několik druhů hub:\n\n"}
{"id": "65161", "url": "https://cs.wikipedia.org/wiki?curid=65161", "title": "QNX", "text": "QNX\n\nQNX (výslovnost ) je název operačního systému, který od začátku 80. let 20. století vyvíjela kanadská firma \"Quantum Software Systems\". QNX je komerční operační systém reálného času unixového typu používající mikrojádro. Operační systém je unixového typu, včetně shellu a externích programů, kompatibilní s normou POSIX. Je používán v různých zařízeních včetně automobilů a mobilních telefonů. Firma byla nejprve přejmenovaná na QNX Software Systems a v roce 2010 byla převzata firmou BlackBerry Limited.\n\nQNX podporuje platformy x86, PowerPC, MIPS, ARM, StrongARM a XScale. Před příchodem poslední řady QNX Neutrino RTOS byl tento operační systém méně známým, změna nastala poté, co byl systém QNX Neutrino vydán pro nekomerční použití zdarma – tím vzniklo velké množství nového a portovaného softwaru. Otevřené zdrojové kódy Neutrina byly však později opět uzavřeny.\n\n\n\n"}
{"id": "65162", "url": "https://cs.wikipedia.org/wiki?curid=65162", "title": "Diferenciační skupina", "text": "Diferenciační skupina\n\nDiferenciační skupina (zkratka CD z angličtiny cluster of differentiation) je označení pro skupinu molekul na buňkách, které mají na povrchu stejnou antigenní determinantu (epitop). Epitopy, a tím i celé buňky, lze identifikovat stejnou monoklonální protilátkou. CD antigeny patří mezi membránové antigeny.\n\nVe většině případů jsou CD na povrchu hematopoetických buněk, ale je několik výjimek, kdy jsou CD na jiném typu buněk nebo na různých typech buněk.\n\nNázvosloví CD bylo navrženo a založeno na konferenci \"1st International Workshop and Conference on Human Leukocyte Differentiation Antigens\" (HLDA) roku 1982 v Paříži. Tento systém byl určen ke klasifikaci mnoha monoklonálních protilátek vyráběných mnoha laboratořemi po celém světě proti různým povrchovým molekulám (antigenům) na leukocytech (bílé krvinky). Později se systém rozšířil na další typy buněk a nyní rozlišujeme více než 250 CD-skupin a podskupin. Kongres přiřadil každou diferenciační skupinu založenou na stejné reaktivitě alespoň jednoho lidského antigenu s alespoň dvěma monoklonálními protilátkami. Prozatímní indikátor „w“ (např. „CDw186“) charakterizuje, že diferenciační skupina je charakterizována zatím pouze jednou monoklonální protilátkou.\n\nOznačují se symboly plus (+) a mínus (−). Například:\n\n\n\nProgenitory hematopoetických buněk na endotelu arterií u člověka (27.–40. den): CD31+, CD34+, CD43+, CD44+, CD45+, CD164+. Negativní: CD38−. Negativní jenom 24.–26. den: CD34−.\n\n"}
{"id": "65163", "url": "https://cs.wikipedia.org/wiki?curid=65163", "title": "Holdingová společnost", "text": "Holdingová společnost\n\nHoldingová společnost neboli mateřská společnost je obchodní společnost, která stojí na špici holdingu a ovládá dceřiné společnosti.\n\nNěkdy se pojmu holdingová společnost nepřesně používá i jako synonyma pro holding.\n\nHoldingová společnost může být organizována jako \"čistý holding\", kdy jediným předmětem činnosti mateřské společnosti je držení a správa majetkových účastí a kontrola dceřiných společností.\n\nMožný je i takový typ holdingu, kdy mateřská společnost vykonává pro jednotlivé články tzv. obslužnou činnost, zajišťující společný prodej, odbyt, dopravu, úvěrování apod.\n\nVyužíván je i \"kombinovaný holding\", v němž mateřská společnost si ponechává část svých výrobních a obchodních aktivit a další část jejího předmětu činnosti pak tvoří správa majetkových účastí.\n"}
{"id": "65167", "url": "https://cs.wikipedia.org/wiki?curid=65167", "title": "Seznam českých vydání díla Karla Maye", "text": "Seznam českých vydání díla Karla Maye\n\nKarel May byl německý spisovatel převážně dobrodružných románů. Proslavil se zejména příběhy o indiánském náčelníku Vinnetouovi a zálesáku Old Shatterhandovi.\n\n\n\n"}
{"id": "65170", "url": "https://cs.wikipedia.org/wiki?curid=65170", "title": "Proměnná", "text": "Proměnná\n\nProměnná je v logice, matematice a programování způsob symbolické reprezentace objektů, který umožňuje zcela abstraktní manipulaci s nimi. Proměnná zastupuje libovolný myslitelný objekt z dané třídy. Manipulace s proměnnými a vztahy pro ně platné mohou být chápány jako manipulace s libovolnými objekty resp. vztahy platné pro všechny objekty. Pojem proměnné vznikl v matematice při řešení algebraických rovnic, až v moderní době se rozšířil i do jiných oborů.\n\nV matematické logice je pojem proměnné základem veškeré syntaxe. Formule jsou definovány jako jisté výrazy obsahující proměnné. Platnost dané formule v nějakém modelu pak závisí na tom, jaké je zvoleno ohodnocení proměnných. Pro každé takové ohodnocení jsou proměnné interpretovány jako nějaké objekty příslušného modelu a formule v tomto ohodnocení platí, platí-li její interpretace o těchto objektech (podrobněji viz Tarského definice pravdy).\n\nV matematické logice jsou i proměnné považovány za objekty – ovšem vyšší úrovně než objekty zkoumaných struktur. Každá proměnná je z tohoto hlediska symbol. Obvykle se postuluje, že proměnných existuje nekonečně spočetně mnoho a jsou tvaru formula_1. Protože přesné rozlišení, která proměnná se v dané formuli nachází, by jednak vedlo k technickým potížím a navíc je z hlediska zkoumané teorie zcela irelevantní, dochází často k poněkud absurdnímu jevu, kdy se používají \"proměnné pro proměnné\". Takovým použitím může být například věta: \"\"Nechť formula_2 je formule a x je její jediná volná proměnná.\"\" Zde \"x\" formálně vzato není proměnná (není tvaru formula_3 pro nějaké přirozené \"i\"), slouží pouze jako zástupný symbol.\n\nPojem proměnné může být ještě více formalizován. K tomu dochází při tzv. formalizaci logické syntaxe v aritmetice. Každá proměnná je chápána jako dvojice znaků, z nichž první je písmeno \"v\" a druhý znak je přirozené číslo. Takovéto dvojici znaků je pak jednoznačně přiřazeno přirozené číslo, které je jejím kódem. Toto číslo se nazývá „formální proměnná“. Podobným způsobem lze zakódovat celou základní logickou syntaxi. Tento postup má zcela fundamentální význam v celé matematické logice – jeho užitím lze dokázat tzv. Gödelovy věty o neúplnosti ale i mnohá jiná zajímavá tvrzení.\n\nV matematice se proměnné používají v mnoha různých kontextech a v každém z nich mají trochu odlišný význam.\n\nJedním z klíčových použití proměnné v novodobé matematice, je její označovací funkce, která hraje roli při formulaci obecných tvrzení a jejich důkazech. V tvrzeních, která platí pro libovolné objekty z daného oboru, jsou tyto objekty reprezentovány proměnnými, což vede k mnohem přesnějšímu, přehlednějšímu a kratšímu vyjádření.\n\nNapříklad v tvrzení: \"Pro každá dvě přirozená čísla n,k taková, že formula_4, platí formula_5.\" (pro význam viz kombinační číslo) je uvedená rovnost formulována pomocí proměnných. Věta, která rovnosti předchází, pouze vysvětluje, z jakého oboru lze za tyto proměnné dosazovat objekty. Pojem proměnné je při formulaci tohoto jednoduchého tvrzení zcela podstatný. Pokud bychom se totiž chtěli obejít bez něj, dalo by nám to o poznání více práce a i pro případného čtenáře by bylo pochopení podstaty tohoto tvrzení daleko obtížnější:\n\"Mějme dvě přirozená čísla, první z nich větší nebo rovné druhému. Vynásobme všechna kladná přirozená čísla menší nebo rovných než první číslo. Výsledek podělme součinem všech kladných přirozených čísel menších nebo rovných než druhé číslo a získaný výsledek opět podělme, nyní součinem všech přirozených čísel menších nebo rovných než rozdíl původních dvou čísel. Takto získaný výsledek je roven číslu, které vypočítáme následujícím způsobem. (… na tomto místě by bylo obdobné slovní vyjádření pravé strany uvedené rovnice …)\" Jak se díky proměnným zkrátí důkaz uvedeného tvrzení, jistě není třeba zdůrazňovat.\n\nUvedený příklad rovněž naznačuje další důležité použití proměnných v matematice, a to při vytváření vzorců.\n\nDůležitou roli hraje použití proměnných ve vzorcích. Vzorce by bez proměnných nemohly vůbec existovat. Podobně jako v předchozím případě vede užití proměnných ve vzorcích k výraznému zkrácení zápisu, navíc umožňuje symbolickou manipulaci se vzorci, díky níž je možné pracovat v matematice na jisté úrovni „bezmyšlenkovitě“, jen na základě naučeného.\n\nNapříklad jsou-li zadány dvě funkce předpisy: formula_6, vidíme ihned díky naučené schopnosti symbolické manipulace, že formula_7. Pokud bychom výpočet funkcí \"f\" a \"g\" pro vstupy \"x,y\" zadávali slovně, jistě bychom takto rychle hodnotu jejich součinu nevyjádřili.\n\nPoužití proměnných v algebře při řešení rovnic je nejstarším užitím tohoto pojmu v celé matematice. Je dokonce tak podstatné, že proměnná užívaná v tomto kontextu má svůj vlastní název – neznámá. Počátky tohoto používání sahají k perskému matematikovi Al-Chorezmímu a řeckému Diofantovi.\n\nPrincip tohoto použití spočívá v jednoduché myšlence. Je-li dána nějaká algebraická rovnice, či soustava rovnic, která má být vyřešena, předpokládá se, že toto řešení existuje. Tedy pro nějaké číslo (jehož hodnota není ovšem zatím známa) platí daná rovnost či několik rovností. Je-li tomu tak, je možné s tímto číslem pracovat zcela stejným způsobem, jako kdybychom jeho hodnotu znali. Různými úpravami původní rovnosti pak buďto dostaneme vyjádření neznámého čísla jako jisté známé číselné hodnoty nebo zjistíme, že takové číslo nemůže existovat.\n\nNapříklad je-li úkolem najít číslo, jehož trojnásobek zvětšený o jedničku je roven sedmi, předpokládáme, že toto číslo existuje a označíme ho \"x\". Pak pro \"x\" platí: formula_8 a po odečtení jedničky od obou stran a následném vydělení obou stran třemi, získáme rovnost formula_9. Tedy hledané číslo skutečně existuje a je to číslo formula_10.\n\nVysvětlující (nezávisle) proměnné jsou proměnné v regresním modelu, jejichž chováním se vysvětluje chování závisle proměnné Y. Tyto proměnné vystupují v modelu jako příčinné proměnné, to znamená, že v důsledku jejich změny se mění vysvětlovaná proměnná. Jedná se tedy o proměnné na pravé straně regresní funkce a většinou je označujeme symbolem X, Z apod.\n\nVysvětlované (závisle) proměnné jsou proměnné v regresním modelu, jejichž chování se snažíme vysvětlit, popsat matematickou křivkou. Tyto proměnné vystupují v modelu jako výsledek působení tzv. vysvětlujících proměnných. Jedná se tedy o proměnné na levé straně regresní funkce a většinou je označujeme symbolem Y.\n\nV imperativním programování je proměnná „úložiště“ informace (tedy vyhrazené místo v paměti – v některých jazycích se ovšem v průběhu výpočtu může místo, kde je proměnná uložena, měnit). Proměnná nebo (v beztypových jazycích) její hodnota má typ. Mezi nejčastější typy patří:\n\nMezi některými typy je možné převádět automaticky. Pole, struktury a objekty obsahují další „úložiště“, která opět mají nějaký typ, a lze je používat podobně jako proměnné.\n\nProměnné se používají ve vzorcích podobných těm matematickým, ale s odlišným významem: na jedné straně vzorce (téměř vždy pravé) je výraz, ve kterém mají všechny proměnné hodnotu. Tento výraz se vyhodnotí a výsledná hodnota (pokud má správný typ, jinak se jedná o chybu) se uloží do levé strany. Na levé straně je nejčastěji přímo proměnná, pokud se jedná o výraz musí být jeho výsledkem položka pole, cíl ukazatele nebo podobné označení „úložiště“.\n\nZatímco matematické proměnné bývají obvykle jednopísmenné, v programování může mít název proměnné libovolnou délku (teoreticky – překladače mívají limity) a je doporučeno používat názvy vystihující účel proměnné.\n\nV deklarativním programování je proměnná bližší matematickému pojetí. Program obsahuje soustavu rovnic, ve které proměnné vystupují a z teoretického hlediska není nutné se zabývat tím, které proměnné už mají hodnotu a které jsou ještě neznámé. V praxi ovšem může pořadí či tvar rovnic ovlivnit dobu výpočtu.\n\nNěkteré konstrukce mající všechny důležité aspekty proměnných se užívají i v běžné řeči.\nJedním z příkladů je zkrácené vyjadřování obecných tvrzení. Například, ve větě \"\"Dřevo hoří.\"\" je možné chápat výraz \"\"dřevo\"\" jako proměnnou, neboť ve skutečnosti nic jako dřevo neexistuje. Toto slovo hraje pouze roli zástupce všech skutečných dřevěných předmětů. Uvedená věta pak vyjadřuje skutečnost, že každý myslitelný dřevěný předmět je hořlavý.\n\nNěkdy se také užívá výrazů velmi se podobajících proměnným, aby bylo možno v krátkosti sdělit informaci, která by ve své původní podobě byla neúměrně dlouhá. Například při popisu konverzace dvou osob, které jsou obě mluvčímu neznámé, si mluvčí obvykle zavede pro tyto osoby nějaké zkrácené označení, aby je mohl ve své výpovědi snáze identifikovat.\n\n"}
{"id": "65174", "url": "https://cs.wikipedia.org/wiki?curid=65174", "title": "Býložravec", "text": "Býložravec\n\nBýložravec (herbivor) je živočich, který pojídá pouze či téměř výhradně rostliny nebo části rostlin. Býložravost se odborně nazývá herbivorie. Ve srovnání s masožravci mají býložravci zpravidla delší a složitější trávicí soustavu, v níž zpravidla žije značné množství symbiontů napomáhajících trávení celulózy (některé druhy bakterií a kvasinek). Trávicí soustava obsahuje také široké spektrum enzymů, jež umožňují trávení potravy.\n\nBýložravci jsou v ekologické terminologii označováni jako konzumenti 1. řádu.\n\n\nRostliny se snaží o vytvoření obranných mechanismů. Vysvětlení lze nalézt v evolučním principu zvaném efekt červené královny. Jestliže je v rámci evoluce určitá rostlina požírána některým živočišným druhem, snaží se přežít. Začne např. vytvářet trny. Avšak živočich požírající danou rostlinu se začne tomuto obrannému mechanismu rostliny (trnům) také přizpůsobovat a překážku překoná. To znamená, že oba jedinci jsou stále ve stejné pozici. Tyto „závody ve zbrojení“ se odborně nazývají koevoluce.\n\n"}
{"id": "65175", "url": "https://cs.wikipedia.org/wiki?curid=65175", "title": "Lev X.", "text": "Lev X.\n\nLev X. (vlastním jménem Giovanni Medici, 11. prosince 1475 – 1. prosince 1521) byl 217. papežem. Pocházel z rodu Medicejských.\nZvolen byl 9. března 1513. Byl nástupcem Julia II. Úřad římského biskupa zastával až do své smrti 1. prosince 1521.\n\nNarodil se jako druhý syn Lorenza Medici, zvaného Nádherný (\"Il Magnifico\"). Na kněžské dráze postupoval nesmírně rychle. Už jako sedmiletý byl přijat do duchovního stavu (dostal tonzuru), jako třináctiletý byl jmenován za kardinála-diákona. V letech 1489–1491 studoval teologii a církevní právo v Pise. V sedmnácti letech vstoupil do posvátného kolegia v Římě, zakrátko však, po smrti svého otce v roce 1492, kolegium opustil a vrátil se do Florencie. Když jeho rodina musela odejít do vyhnanství, putoval Francií, Německem a Nizozemím a v roce 1500 se vrátil do Říma. Tam se věnoval literatuře, malířství, divadlu a hudbě. Po smrti papeže Alexandra VI. začal získávat politický vliv. V roce 1512 se mu podařilo obnovit vládu Medicejských nad Florencií, kde panoval až do konkláve, a i jako papež, až do své smrti.\n\nLev X. byl typický renesanční panovník, pokrytecký politik a nepotista. Své příbuzné podporoval všude, i mimo Florencii. Od něho pochází známy výrok, který napsal svému bratrovi: „Užívejme papežství, když nám ho Bůh dal“. S Francií uzavřel konkordát, který, ačkoli ho římská kurie přijala jen s těžkostmi, byl platný až do francouzské revoluce. V roce 1517 zmařil plány některých bouřících se kardinálů, kteří ho chtěli otrávit, když jejich vůdce Alfonsa Petrucciho dal popravit, některé dal uvěznit a na takto vyprázdněná místa v kardinálském kolegiu 1. července jmenoval jednatřicet nových kardinálů.\n\nPapežova diplomacie měla velmi křivolakou podobu. Nejprve se zdálo, že podporuje Františka I. Francouzského, jindy kurfiřta Fridricha Saského, a až když to bylo nevyhnutelné, uznal Habsburka Karla I. Španělského a uzavřel s ním spojenectví proti Francii.\n\nVzhledem k tomu, že se při zvolení za papeže zavázal přísahou pokračovat v pátém lateránském koncilu, 27. dubna 1513 otevřel jeho šesté zasedání. Další zasedání tohoto koncilu se letmo dotkla reformy a bylo zřejmé, že konciloví otcové si byli vědomi nešvarů v církvi, které přímo křičely po odstranění. Byla sice zřízena reformní komise, byly vydány i reformní dekrety, ale ke skutečné nápravě nedošlo. Ačkoli sněm trval pět let a měl 12 zasedání, nevykonal pro církev nic závažného. Když 10. března 1517, po nařízení křižácké výpravy proti Turkům a zavedení tříleté daně pro benefici, která měla tuto výpravu financovat, Lev zakončil pátý lateránský koncil, bylo jasné, že ani koncil, ale ani papežové, Julius II. nebo Lev X., nepochopili vážnost situace v církvi. Nešlo jim vážně o reformu, což se stalo pro církev osudné.\n\nPodle historiků Lev X. byl bezstarostný a požitkářský člověk, mecenáš umění a znovuzakladatel římské univerzity, ale i lehkomyslný marnotratník, který získával peníze i takovým způsobem, že dával do záložny palácový nábytek, drahé příbory a nádoby. Kromě svých radovánek musel financovat i své války, zejména vyhlášenou křižáckou výpravu a v neposlední řadě výstavbu chrámu sv. Petra. Kromě půjček si obstarával peníze prodáváním úřadů, dokonce i kardinálských titulů. Na výstavbu svatopetrského chrámu obnovil odpustky, které schválil jeho předchůdce Julius II., a zařídil, aby odpustky propagovali kazatelé v kostelech. Když v lednu 1517 začal o odpustcích kázat dominikán Jan Tetzl, augustiniánský mnich Martin Luther zareagoval tím, že na protest přibil na dveře kostela ve Wittenbergu svých 95 tezí. Začátkem roku 1518 Lev nařídil generálnímu představenému augustiniánské řehole, aby Luthera umlčel. Nařízení bylo bez úspěchu. Po diskusích mezi teologem Janem Eckem a Martinem Lutherem v Lipsku v roce 1519, vydal Lev X. bulu \"Exsurge Domine\" (15. června 1520), v které odsoudil Luthera v 41 bodech. Když Martin Luther bulu veřejně spálil, papež ho exkomunikoval v bule \"Decet Romanum pontificem\", vydané 11. října 1521, v které též anglickému králi Jindřichu VIII. udělil titul „Obhájce víry“ za to, že vydal knihu, v které proti Lutherovi obhajoval sedm svátostí.\n\nZe situace, která vznikla, se dá usoudit, že ani papež, ani římská kurie nepochopili význam reformace, která právě probíhala v celé církvi.\n\nLev X. je pohřben v kostele Santa Maria sopra Minerva v římské čtvrti Pigna.\n\n"}
{"id": "65177", "url": "https://cs.wikipedia.org/wiki?curid=65177", "title": "Bystrá nad Jizerou", "text": "Bystrá nad Jizerou\n\nBystrá nad Jizerou () je podkrkonoššská obec, která se nachází ve výšce 468 m nad mořem, její rozloha je 562 ha. Z bysterských kopců a strání je výhled na hřebeny Krkonoš, dále na Ještěd, Kozákov a Strážník. Bystrá nad Jizerou je členem svazku obcí Pojizeří, územně spadá do okresu Semily a Libereckého kraje. Do nejbližšího regionálního centra, města Semily, je vzdálenost 8 km, do krajského centra Liberce 42 km a do Prahy 116 km. Žije zde  obyvatel.\n\nPrvní zmínka o obci Bystrá nad Jizerou pochází z roku 1320, nejvíce obyvatel (621) žilo v obci v druhé polovině 19. století.\n\nV obci lze nalézt řadu typických podkrkonoškých chalup z 19. století, mnohé z nich jsou stále obydlené místními občany, další slouží jako rekreační objekty. V roce 1907 byla v obci postavena první hasičská zbrojnice (po slavnostním znovuotevření na sjezdu rodáků a přátel v roce 2008 slouží k umístění expozice připomínající historii bysterského Sboru dobrovolných hasičů) a po první světové válce postavila tělovýchovná jednota pomník padlých, u kterého se každoročně konají pietní akty.\n\nV obci se narodil otec první mistryně světa v šachu žen Věry Menčíkové František Menčík.\n\nO společenské dění v obci se starají dva aktivní spolky, Sbor dobrovolných hasičů (založen roku 1893) a Tělovýchovná jednota (založena roku 1983), které ve spolupráci s obecním úřadem připravují kulturní akce jako jsou plesy, dětský karneval, dětský den, divadelní představení, pálení čarodějnic, fotbalové soutěže, hasičské soutěže, různé sportovní soutěže a podobně. Zdejší občané si během 70. let 20. století svépomocí postavili kulturní dům, který je přirozeným centrem společenského života v obci. Dále obecní úřad pořádá vítání občánků a návštěvy spojené s gratulacemi při oslavách kulatých narozenin místních občanů.\n\nPřímo v obci se nachází zajímavost – dřevěný most věšadlového typu z roku 1922, který je kulturní památkou zapsanou v ústředním seznamu památek ČR. Tento most přes řeku Jizeru je jediným mostem tohoto typu v Evropě.\n\nV blízkém okolí Bystré se nachází mnoho zajímavostí a turistických cílů, jako jsou Bozkovské jeskyně, Český ráj a nepříliš vzdálené Krkonoše. Mezi Mříčnou, Peřimovem a Bystrou se táhne melafyrový vrch Strážník, známý výskytem hvězdovce. Na západním výběžku Strážníku v oblasti „\"Na Jírově skalí\"“ je evropská rarita – melafyrové skalní město. Skály spadají stupňovitě do údolí až dvacetimetrovými stěnami ověnčenými kamennými moři.\n\nZdejší horniny, bazaltické andezity, jsou doprovázeny výskytem minerálů v melafyrových mandlovcích. Nacházejí se zde minerály jako olivín, amfibol, aragonit, delessit, dolomit melafyru, hematit, onyx, achát, karneol, kalcit, ametyst, phillipsit.\n\n"}
{"id": "65178", "url": "https://cs.wikipedia.org/wiki?curid=65178", "title": "Závěť", "text": "Závěť\n\nZávěť (též poslední pořízení nebo testament, zastarale kšaft) je jednostranné právní jednání, ve kterém budoucí zůstavitel ustanoví (povolá) jednu nebo více osob za své dědice, tj. určí osobu nebo osoby, na které mají okamžikem jeho smrti přejít jeho práva a závazky. Zůstavitel může zůstavit jedné či více osobám celou pozůstalost nebo podíl na ní. Pořízení závěti tedy umožňuje zůstaviteli svobodně nakládat s vlastním majetkem \"mortis causa\" (pro případ smrti).\n\nOsoba, která má podle závěti dědit, se označuje jako zůstavitelův dědic. Dědicem může být jen ten, kdo přežil zůstavitele, je dědicky způsobilý a dědictví neodmítl. Nově také ten, kdo v době smrti zůstavitele ještě neexistuje (viz níže svěřenecké nástupnictví). Označení dědice musí být natolik určité, aby tato osoba byla nezaměnitelná.\n\nV římském právu musela závěť, aby byla testamentem v římském smyslu, obsahovat takový projev zůstavitelovy vůle, který dělal z druhé osoby zůstavitelova univerzálního dědice. Právě proto, že šlo o tak významný projev vůle, musel vždy testament splňovat přesně stanovenou formu. Nejstarší římský testament představoval jakousi „adopci“ pro případ smrti, kdy zůstavitel neměl vlastních zákonných dědiců. Po formální stránce byl upraven tak, že zůstavitel projevil svoji vůli v lidovém shromáždění. Zároveň již v dávných dobách existovala možnost, aby zůstavitel v mimořádných podmínkách mohl projevit svoji vůli téměř bez jakýchkoli formálních požadavků. Byl to vojenský testament (testament „v šiku“), učiněný před bitvou.\n\nDruhým východiskem vývoje římského testamentu byly dispozice pro případ smrti pro zůstavitele, kteří přirozené dědice měli. Tento druhý nejstarší římský testament byl testament odkazový a šlo pouze o rozhodnutí, komu připadne jednotlivý zůstavitelův majetek, aniž by bylo ohroženo postavení přirozených dědiců. Tyto testamenty měly výlučně ústní formu. Písemný testament se vyvinul až v okruhu práva praetorského. Rozhodující se stala samotná listina, do které zůstavitel zanesl svoji poslední vůli a jež byla zapečetěna sedmi pečetěmi (potřeba přítomnosti sedmi svědků). \n\nZávěť je upravena v § 1475–1720 zákona č. 89/2012 Sb., občanský zákoník (OZ). Závěť je stěžejním institutem dědického práva, jelikož představuje nejobvyklejší způsob pořízení pro případ smrti. Dalšími pořízeními pro případ smrti v užším smyslu je dědická smlouva a dovětek (kodicil). V širším smyslu mezi pořízení pro případ smrti patří např. smlouva o zřeknutí se dědického práva (§ 1484 OZ) či povolání správce pozůstalosti (není-li povolán závětí či dovětkem – § 1556 OZ).\n\nZávěť je odvolatelný projev vůle (tzn. obsah je možné změnit či pořízenou závěť odvolat), jímž \"zůstavitel pro případ své smrti osobně zůstavuje jedné či více osobám alespoň podíl na pozůstalosti, případně i odkaz.\" Předchozí právní úpravy striktně vyžadovaly k platnosti závěti uvedení dne, měsíce a roku, kdy byla závěť podepsána. Na rozdíl od této předchozí úpravy OZ uvedení data nevyžaduje a taková závěť tedy není automaticky neplatná.\n\nProjev vůle zůstavitele musí být učiněn určitě (nestačí, aby zůstavitel pouze přisvědčil učiněnému návrhu) a srozumitelně, zůstavitel musí vůli projevit svobodně (bez donucení) a musí být k tomuto právnímu jednání způsobilý. Nesmí jednat v duševní poruše, která jej činí neschopným právně jednat. Závěť zároveň nemůže být pořízena zástupcem (ani na základě plné moci). K pořízení závěti je způsobilá pouze svéprávná osoba. Výjimkou je pořízení závěti osobou, jež dovršila patnáct let věku, a osobou omezenou ve svéprávnosti, a to v obou případech formou veřejné listiny. Osoba omezená ve svéprávnosti může pořídit formou veřejné listiny v případě, že se uzdravila do té míry, kdy je schopna projevit svou vlastní vůli.\n\nZávěť je neplatná v případě, kdy je vedle sebe více závětí téhož zůstavitele, které si vzájemně odporují a není možné určit, která byla pořízená dříve a která později.\n\nZa součást závěti se stejnými právními účinky se považují i další listiny, na něž zůstavitel odkazuje, pokud splňují náležitosti pro závěť. V případě, že tyto další listiny náležitosti pro závěť nesplňují, lze je použít jako prostředek k vyjasnění případných nejasností zůstavitelovy vůle, neboť závěť je vždy třeba vykládat tak, aby bylo co nejvíce vyhověno vůli zůstavitele. Slova použitá v závěti se vykládají podle obvyklého významu, neprokáže-li se jejich vlastní, dle zůstavitele specifický smysl.\n\nZávěť je možné pořídit o celé pozůstalosti, či pouze o její části. V takovém případě připadne ta část pozůstalosti, o níž nebylo pořízeno, zákonným dědicům. V případě, že je povoláno více dědiců a podíly závěti nejsou určeny, mají povolaní dědicové právo na pozůstalost rovným dílem.\n\nZávěť má předepsanou povinnou písemnou formu s výjimkou případů, kdy je pořízena s úlevami.\n\nDo soukromě pořizovaných závětí se řadí závěť holografická a alografní. Závěť je možné pořídit beze svědků v písemné formě vlastní rukou a s vlastním podpisem zůstavitele (závěť holografická). Závěť, která není sepsána vlastní rukou zůstavitele a je zůstavitelem vlastnoručně podepsána za současné přítomnosti dvou svědků, před kterými zůstavitel prohlásí, že listina obsahuje jeho poslední vůli, je závěť alografická. U osob nevidomých a osob se smyslovým postižením se vyžaduje přítomnost tří svědků a použití zvláštního způsobu dorozumívání, kterým je obsah listiny tlumočen.\n\nSvědkové závěti musí být osoby svéprávné, schopné vnímat a rozumět danému jednání (tj. znalé jazyka nebo způsobu dorozumívání, v němž se projev vůle činí). Dědic nebo odkazovník nemohou být svědky pro tu část závěti, která se jich přímo týká. Stejně tak nejsou způsobilé být svědky osoby, které jsou zaměstnanci dědice nebo odkazovníka nebo jim osoby blízké. Pokud by přesto měli být svědky, je třeba, aby část jich se týkající (v níž jsou povoláni za dědice nebo je jim zřizován odkaz) byla napsána vlastní rukou zůstavitele nebo aby byli svědkové celkem tři (tzn. pro každou část závěti minimálně dva, jichž se daná část netýká).\n\nZávěť je možné pořídit ve formě veřejné listiny. Ten, kdo sepisuje závěť, je povinen se přesvědčit o tom, že zůstavitel činí poslední vůli s rozvahou, vážně a bez donucení. Notářský zápis obecně (tedy i závěť ve formě notářského zápisu) je založen ve sbírce notářských zápisů u notáře, který ji sepsal. K této sbírce nemá nikdo kromě notáře nebo jím pověřených osob přístup a je tak vyloučena jakákoli neoprávněná manipulace.\n\nZa zvláštních, mimořádných okolností umožňuje občanský zákoník platné pořízení závěti, která nebude obsahovat všechny náležitosti požadované pro běžné pořízení závěti, tzn. i bez splnění standardních podmínek. Nejvýraznější změnou je umožnění ústní závěti pořízené před třemi přítomnými svědky v případě bezprostředního ohrožení života nebo v místě, kde je ochromen v důsledku mimořádné události běžný společenský styk. V případě, že přítomní svědci nepořídí o zůstavitelově poslední vůli záznam, následuje soudní protokol o výslechu svědků.\n\n\"Závěť před starostou obce\" – starosta obce, na jejímž území se zůstavitel nalézá, může za přítomnosti dvou svědků zaznamenat zůstavitelovu poslední vůli v případě důvodné obavy, že by zůstavitel zemřel dříve, než by mohl pořídit závěť ve formě veřejné listiny.\n\n\"Závěť před velitelem plavidla nebo letadla\" může zůstavitel pořídit na palubě námořního plavidla nebo letadla (plujícího pod státní vlajkou České republiky nebo zapsaného v leteckém rejstříku v České republice) za přítomnosti dvou svědků.\n\n\"Vojenská závěť\" – vojenskou závěť může před velitelem vojenské jednotky České republiky, nebo jiným vojákem v hodnosti důstojníka a vyšší, pořídit voják nebo jiné osoby patřící k ozbrojeným silám při účasti v ozbrojeném konfliktu a vojenských operacích, za přítomnosti dvou svědků.\n\nPlatnost závětí pořízených s úlevami je časově omezena. Je-li zůstavitel naživu, pozbývá závěť pořízená v případě bezprostředního ohrožení života nebo v místě, kde je ochromen v důsledku mimořádné události běžný společenský styk, platnosti uplynutím dvou týdnů a ostatní výše uvedené závěti uplynutím tří měsíců ode dne pořízení. Tyto lhůty však běží až od okamžiku, kdy zůstavitel může pořídit závěť ve formě veřejné listiny.\n\nNový občanský zákoník přinesl změnu, která umožňuje, aby dědicům společně s nabytým jměním zůstavitel v závěti uložil podmínku, doložení času nebo příkaz – jde o tzv. vedlejší doložky. Tato vůle zůstavitele je však omezená a nepřihlíží se k ní za předpokladu, že by vedlejší doložka ze zjevné zůstavitelovy svévole dědice nebo odkazovníka obtěžovala (subjektivní kategorie – vždy je ji třeba posuzovat se znalostí konkrétní situace ve vztahu k osobě zůstavitele a dědice či odkazovníka), odporovala veřejnému pořádku (př. nabádání k protiprávnímu jednání dědice), byla nesrozumitelná či nereálná. Vedlejší doložka je také neúčinná v případě nepřípustných zásahů do osobních práv dědice či odkazovníka v oblasti manželství (př. podmínka uzavření sňatku).\n\nRozeznáváme obecné náhradnictví a svěřenecké náhradnictví.\n\nObecné náhradnictví (vulgární substituce) umožňuje zůstaviteli povolat náhradníka pro případ, že dědictví nenabude osoba, kterou za dědice stanovil. Zároveň těmto náhradníkům může zůstavitel povolat další náhradníky – v takovém případě dědí náhradník nejbližší osobě, která dědictví nenabyla. Náhradnictví zaniká nabytím dědictví povolaným dědicem. Nestanoví-li zůstavitel jinak, zanikne náhradnictví které zůstavitel zřídil svému dítěti v době, kdy nemělo potomky, dnem, kdy dítě zůstavitele bude mít potomky způsobilé dědit.\n\nSvěřenské nástupnictví (fideikomisární substituce) představuje nařízení zůstavitele, aby po jeho dědici nastoupila jiná osoba jako další (následný) dědic. Tento následný dědic nikoho oproti obecnému náhradnictví nenahrazuje, nýbrž nastupuje po dědici. Toto nařízení může být vztaženo pouze k tomu, co zůstavitel sám předtím dědici zanechal. Přední dědic nabývá dědictví na vymezenou dobu, poté připadá dědictví následnému dědici – svěřenskému nástupci. Svěřenské nástupnictví zaniká nejpozději uplynutím sta let od smrti zůstavitele, a to i v případě, že zůstavitel nařídil další dobu.\n\nInstitut vykonavatele závěti je v českém dědickém právu do jisté míry novinkou. Jedná se o institut, který má svůj původ v právních řádech common law. Vykonavatel závěti dbá o řádné splnění poslední vůle zůstavitele s péčí řádného hospodáře. Náleží mu všechna práva potřebná ke splnění jeho úkolu, včetně práva před soudem hájit platnost závěti, dbát zůstavitelových pokynů či namítat nezpůsobilost dědice nebo odkazovníka (§ 1554 OZ). Vykonavatel závěti může být povolán jen pořizovatelem závěti a musí být v závěti ustanoven. Vykonavatel závěti je oprávněn udělovat příslušné pokyny vyplývající z pozůstalosti (ze svěřených úkolů) správci pozůstalosti.\n\nSprávce pozůstalosti může povolat především sám zůstavitel formou notářského zápisu. Zůstavitel určí, zda správce bude spravovat celou pozůstalost nebo jen její část, může blíže určit jeho povinnosti a zda a jak bude odměňován. Správce může být povolán také pozůstalostním soudem. Listiny o povolání správce pozůstalosti a o zrušení tohoto právního jednání pořízené formou notářského zápisu se evidují v Evidenci právních jednání pro případ smrti.\n\nSvěřenský fond se vytváří vyčleněním majetku z majetku zakladatele tak, že zakladatel svěří majetek správci k určitému účelu. Vyčlenění je možné smlouvou nebo pořízením pro případ smrti a svěřenecký správce se zaváže tento majetek držet a spravovat. Zakladatel může svěřenecký fond vytvořit k veřejně prospěšnému účelu nebo k účelu soukromému. Byl-li svěřenecký fond zřízen pořízením pro případ smrti, vznikne smrtí zůstavitele.\n\nZávěť je možné kdykoliv jednostranně změnit či zrušit odvoláním nebo pořízením pozdější, novější závěti. Zrušení či změna závěti nemůže být učiněna v zastoupení. V nové závěti musí být pořízeno nejméně ve stejném rozsahu, v jakém bylo pořízeno v závěti starší, aby bylo pořízení nové závěti pro zrušení staré závěti dostačující. Aby byla závěť zrušena s konečnou platností, je třeba ji odvolat.\n\nZávěť pořízenou ve formě veřejné listiny je možné odvolat tím, že si zůstavitel vyžádá její vydání.\n\nNotářská komora ČR vede od 1. 1. 2014 Evidenci právních jednání pro případ smrti. Na vyžádání soudu nebo jiného právního orgánu či osoby, sdělí notářská komora, zda je či není evidována listina o právním jednání zůstavitele pro případ smrti, případně u kterého notáře je uložena. Toto sdělení je možné poskytnout pouze po úmrtí zůstavitele.\n\nV zemích angloamerického právního systému (\"common law)\" je obvyklé, že ten, komu patří majetek nezanedbatelné hodnoty, pořídí o svém majetku závěť (). Například ve Velké Británii má závěť sepsanou polovina lidí ve věku přes 45 let.\n\nNapř. v Anglii a Walesu dědění ze závěti upravuje Wills Act. Právní úprava závětí má zpravidla některé odlišnosti:\n\nV zemích angloamerického právního systému má institut vykonavatele závěti () bohatou historii. Úkolem vykonavatele závěti je především rozdělit pozůstalost dle zůstavitelovy poslední vůle, zaplatit dluhy zemřelého včetně daní, případně za tímto účelem pozůstalost zpeněžit. V těchto zemích neexistují notáři (specializovaní právníci), kterým by stát svěřoval výkon svých pravomocí. V našem právním řádu však rozdělení pozůstalosti spadá do pravomoci státních úřadů, které úkony v rámci pozůstalostních řízení, pověřují notáře.\n\nČastou variantou je založení jedné z mnoha forem svěřenského fondu (), kde správce nebo správci () budou po určitou dobu držet a spravovat majetek pod svým jménem ve prospěch obmyšleného nebo obmyšlených (). Mohou například spravovat nemovitosti, vyplácet úroky nebo pravidelné dávky nebo spravovat jmění pro nezletilé děti do doby, než nabudou plnoletosti. Svěřenecký fond může být, tak jako v českém právu, také dobročinný ().\n\n\n"}
{"id": "65181", "url": "https://cs.wikipedia.org/wiki?curid=65181", "title": "CD", "text": "CD\n\nSpojení písmen C a D může mít různé významy:\n\n\n\n\n\n"}
{"id": "65188", "url": "https://cs.wikipedia.org/wiki?curid=65188", "title": "Hookův zákon", "text": "Hookův zákon\n\nHookův zákon (též Hookeův zákon) popisuje pružnou deformaci materiálu působením síly, za předpokladu malých sil a malých deformací, které po odlehčení zmizí. Lze jej formulovat např. ve tvaru:\nHookův zákon v tomto tvaru bývá také označován jako elementární Hookův zákon.\n\nHookův zákon platí pouze pro dokonale pružná (elastické) přetvoření, která navíc mají lineární závislost mezi napětím a deformací. Jelikož u reálných materiálů vždy dojde k překročení meze kluzu, případně meze porušení, je možno uvažovat s Hookovým zákonem pouze do tzv. meze úměrnosti. Za mezí kluzu je nutné uvažovat s teorií plasticity, pro viskózní materiály platí Hookův zákon pouze pro krátkodobá zatížení.\n\nHookův zákon je pojmenován po britském fyzikovi Robertu Hookovi, který tento zákon poprvé zapsal jako latinský anagram \"Ceiiinosssttuv\". Roku 1676 ho formuloval latinsky jako: \n\nHookeův zákon pro tah a tlak lze (pro malá napětí a malé deformace) vyjádřit ve tvaru\nkde formula_2 je poměrné délkové prodloužení (přičemž formula_3 označuje délku vzorku), formula_4 je modul pružnosti v tahu (Youngův modul), formula_5 je mechanické napětí.\n\nLze se také setkat se zápisem\nformula_6 ,\nkde formula_7 je působící síla, formula_8 konstanta pružnosti materiálu a formula_9 prodloužení materiálu.\n\nHookův zákon pro smyk lze (pro malá napětí a malé deformace) vyjádřit ve tvaru\nkde formula_11 je úhel smyku, formula_12 je tečné napětí a formula_13 je modul pružnosti ve smyku.\n\nformula_14\n\nHookův zákon při obecné (tříosé) napjatosti trojrozměrného tělesa má následný tvar:\n\nPřetvoření formula_21 jsou závislá na normálových napětích formula_22, Youngovu modulu pružnosti formula_4 a Poissonově čísle formula_24 (někdy také označovaném formula_25). Jednotlivé indexy se střídají na principu cyklické záměny. Smyková přetvoření (zkosení) formula_26 jsou závislá pouze na příslušném smykovém napětí (formula_27) a modulu pružnosti ve smyku formula_13.\n\nLineární vztah mezi napětím a deformací, známý z elementárního Hookova zákona pro tah nebo smyk, lze (s použitím Einsteinova sumačního pravidla) zobecnit na lineární vztah mezi tenzorem napětí a tenzorem deformací\nkde formula_30 jsou složky tenzoru napětí, formula_31 jsou složky tenzoru malých deformací a koeficienty formula_32 vystihují vlastnosti látky (bývají označovány jako elastické koeficienty). Uvedený vztah představuje obecný tvar Hookova zákona.\n\nKoeficienty formula_32 jsou složkami tenzoru čtvrtého řádu. Počet nezávislých složek tenzoru formula_32 se v důsledku symetrie tenzorů formula_30 a formula_31 snižuje na 21. Takový počet elastických koeficientů je nutný pro popis chování krystalů trojklonné soustavy, tedy soustavy s nejmenší symetrií. Pro popis krystalových soustav s vyšší symetrií postačuje menší počet elastických koeficientů.\n\nK popisu izotropního tělesa postačují dva nezávislé elastické koeficienty. Pro teoretické výpočty jsou voleny tzv. Laméovy (elastické) koeficienty formula_37 a formula_25, pro praktické účely jsou spíše užívány Youngův modul (modul pružnosti v tahu) formula_4 a modul pružnosti ve smyku formula_13. Modul pružnosti ve smyku formula_13 je totožný s Laméovým koeficientem formula_25. Pomocí Laméových koeficientů získá obecné vyjádření Hookeova zákona pro izotropní těleso tvar\nkde formula_44 je stopa tenzoru malých deformací a formula_45 je Kroneckerovo delta. Tato rovnice, která je platná pro izotropní látku, se označuje jako zobecněný Hookův zákon.\n\nJsou-li elastické vlastnosti látky popsány moduly formula_4 a formula_13, lze zobecněný Hookův zákon vyjádřit jako\n\nOznačíme-li stopu tenzoru napětí jako formula_49, pak platí\nPo dosazení do předchozích vztahů získáme vyjádření závislosti formula_51 na formula_30, tzn.\npopř.\n\n\n"}
{"id": "65191", "url": "https://cs.wikipedia.org/wiki?curid=65191", "title": "Vasilij Zajcev", "text": "Vasilij Zajcev\n\nVasilij Grigorjevič Zajcev (; 23. března 1915 – 15. prosince 1991) byl jeden z nejlepších sovětských odstřelovačů během druhé světové války. Má potvrzené zabití 242 vojáků.\n\nNarodil se v selu Jeleninka v rajónu Čeljabinsk v tehdejším carském Rusku, vyrostl v pohoří Ural. Zde se učil střílet při lovech na vysokou zvěř. Dokončil školu jako účetní a v Magnitogorsku se podílel na tzv. „Magnitogorském projektu“. Roku 1937 vstoupil do Vojenské námořní flotily. Zde také pravděpodobně dokončil Vojenskou hospodářskou školu. Na začátku německé invaze do SSSR byl náčelníkem finančního oddělení v Tichomořském loďstvu. Je známo, že se účastnil bitvy u Stalingradu od září roku 1942. V období od 10. listopadu do 17. prosince 1942 údajně zastřelil 225 vojáků a důstojníků wehrmachtu, z toho 11 odstřelovačů. Některé zdroje tvrdí, že téměř stejný počet vojáků německé armády (v tomto případě 224 mužů) zastřelil neznámý sovětský voják známý pouze jako Zikan.\n\nZajcev sloužil u 1047. střeleckého pluku 284. střelecké divize 62. armády Stalingradského frontu. Odstřelovací pušku, která je dnes součástí Stalingradského muzea, věnoval Zajcevovi osobně velitel pluku. Služby schopný byl do ledna 1943, kdy utrpěl při minometném útoku zranění očí. Zrak mu navrátila operace, kterou provedl profesor Filatov. Poté se vrátil do bojů a do konce války byl povýšen na kapitána. Již během bitvy o Stalingrad se věnoval výcviku odstřelovačů, ve druhé polovině války sepsal dvě brožury pro odstřelovače a aktivně se podílel na jejich výcviku a taktice. Jeho žákům se říkalo „Zajíčata“. Do konce války údajně zastřelil 242 vojáků, z toho 11 odstřelovačů. Po válce vedl továrnu v Kyjevě.\n\n\nZápisky odstřelovače\n\n\n\n"}
{"id": "65194", "url": "https://cs.wikipedia.org/wiki?curid=65194", "title": "Giacinto Scelsi", "text": "Giacinto Scelsi\n\nGiacinto Scelsi (čti \"džačinto šelsi\"), hrabě z Ayala Valva (8. ledna 1905 La Spezia, Itálie – 9. srpna 1988 Řím) byl italský hudební skladatel. Ve své tvorbě prolomil uznávané hudební konvence a je považován za jednoho z nejtvořivějších umělců 20. století a hudebního vizionáře. Většinu života stál stranou hudebního dění a jeho rozsáhlá tvorba vešla do širší známosti až v polovině 80. let 20. století. Sám se nikdy nepovažoval za skladatele, svoji hudbu považoval za projev kreativity světa idejí a sebe za posla, který vše tlumočí do not. Inspirativní pro jeho tvorbu bylo přátelství s francouzským básníkem Henri Michauxem, jehož texty použil ve svých skladbách. Sám příležitostně psal a publikoval ve francouzštině psanou surrealistickou poezii.\n\nNeměl výrazné hudební vzdělání. Nadšení pro futuristickou hudbu Luigi Russola předcházelo krátkému studiu ve Vídni u Schönbergova žáka Waltera Kleina. Byl prvním Italem, který pod vlivem vídeňské školy psal dvanáctitónovou hudbu. Později jej zaujala hudební teorie Alexandra Skrjabina, ovlivněná teosofií. Po nervovém zhroucení na konci 40. let přehodnotil dosavadní pohled na hudbu ve světle zkušeností ze svých cest po Indii a Tibetu.\n\nS terapeutickými metodami založenými na kreativitě a imaginaci se seznámil za svého pobytu na švýcarské klinice zaměřené na nervové poruchy. Tyto zkušenosti obohatily jeho vztah k východní filosofii, zenu a józe a prakticky se začal zabývat problematikou nevědomí. V této souvislosti se též přiklonil k myšlenkám hnutí surrealismu.\n\n„Zapomněl jsem vše, co jsem dosud o hudbě znal“, prohlásil a začal v opozici k převládajícímu poválečnému rozmachu serialismu hledat novou definici hudby založenou na jednotlivých tónech a jejich prostorové funkci. Poslech se měl zaměřit na holý tón, čímž Scelsi uvedl evropské hudební vnímání do nové dimenze. Na vrcholu tohoto období stojí skladba \"Quattro Pezzi su una nota sola\" pro komorní orchestr z roku 1959. Jeho práce byly často improvizací, kterou asistenti přepisovali z pásků do notového záznamu. Experimentoval s tónovými clustery, rezonancí zvuku nebo repetitivními vzorci či symetrickými strukturami. V přeneseném slova smyslu hledal „vnitřní tón“. Ačkoliv se jeho tvorba jeví v evropském kontextu jako minimalistická, obsahuje podstatné vlivy asijské kultury a je proto naprosto přirozené, že pod tímto vlivem pracuje s mikrointervaly. Například \"Klavírní suita č. 9\" nazvaná \"Ttai\" z roku 1953 má evokovat představu chrámů z nichž zaznívá mantrická slabika Óm. Smyslem většiny skladeb je dosažení transcendence a setření rozdílu mezi hudební tvorbou, jejím poslechem a meditací. Sám tento přístup považoval za způsob autoterapie.\nSvým extravagantním způsobem hudební tvorby se stával terčem kritiky, což mělo za následek značnou uzavřenost před veřejností. Teprve v polovině 80. let vystoupil ze skrytosti a na Mezinárodním festivalu v Kolíně nad Rýnem v roce 1987 se jeho tvorba setkala s vřelým přijetím.\n\nSoupis jeho bohatého díla se dělí na čtyři tvůrčí období a jeho redigovaná podoba je k dispozici na internetu . Vzhledem k faktu, že se širší veřejnosti jeho otevřelo teprve koncem 80. let 20. století, není detailně zkatalogizováno. Zčásti se na tom podílí improvizační metoda, s jakou autor pracoval, zčásti jeho vlastní skrytost. Na snaze zveřejnit jeho hudební odkaz má podíl Nadace Isabelly Scelsi.\n\n\n"}
{"id": "65196", "url": "https://cs.wikipedia.org/wiki?curid=65196", "title": "Prachatice", "text": "Prachatice\n\nPrachatice ( ) jsou město v Jihočeském kraji, 35 km západně od Českých Budějovic na Živném potoce. Žije zde obyvatel. Historické jádro města je od roku 1981 městskou památkovou rezervací.\nJméno města (původní osady) je odvozeno z osobního jména šlechtice známého jako \"Prachata\" a bylo používáno ve významu „\"ves lidí Prachatových\"“. Druhé vysvětlení vzniku jména Prachatic je podle prahu osídleného území (dříve byl dál za Prachaticemi jen prales).\n\nVe spojení „\"Prahaticih via\"“ bylo jméno osady poprvé uvedeno ve sporné listině krále Vratislava II. z roku 1088.\n\nPrachatice vznikly jako trhová osada v 11. století. Značný rozkvět města přišel po roce 1381, kdy král Václav IV. přiznal Prachaticím právo skladování a prodeje soli dovážené ze Salzburgu. Koncem 15. století to bylo vzkvétající město, ve kterém už od vrcholného středověku žili převážně čeští Němci. Největší rozmach nastal v průběhu 16. století, kdy vznikla stará radnice a bylo dokončeno městské opevnění. V letech 1505-1513 byl přestavěn původní raně gotický kostel sv. Jakuba ze 14. století v pozdně gotickém stylu. Koncem 16. století měl v Prachaticích své alchymistické dílny Vilém z Rožmberka, k jehož rozsáhlé doméně město patřilo. Ve městě tehdy vznikla řada výstavných renesančních domů na hlavním Velkém náměstí.\n\nTřicetiletá válka a ztráta privilegií přinesly úpadek města a donutily obyvatelstvo přeorientovat se na jiné činnosti, např. na zpracovávání dřeva.\n\nPřevratnou změnou ve vývoji města bylo zavedení železnice roce 1893, které umožnilo rozvoj průmyslu a modernizaci města, stavbu škol, nemocnic a dalších objektů nezbytných pro moderní sídlo.\n\nPo Mnichovské dohodě v roce 1938 byly Prachatice přičleněny k Německu, ačkoliv Češi tvořili téměř polovinu obyvatelstva a v obecních volbách v roce 1935 získali spolu s komunisty poprvé v místním zastupitelstvu většinu. Hranice s Protektorátem Čechy a Morava probíhala těsně za městem u Starých Prachatic. Po skončení druhé světové války byla drtivá většina německého obyvatelstva nuceně vysídlena a město se rozšířilo o nová panelová sídliště.\n\nPrachatice se nacházejí v Šumavském podhůří, na jižním úpatí hory Libín v nadmořské výšce 561 m. Mají chráněnou polohu v kotlině protékáné Živným potokem a uzavřené ze západu hřebenem Libínské hornatiny, z východu hřebenem Žernovické vrchoviny a ze západu Dubovým vrchem.\n\nPrachatice náleží do mírně teplého klimatického okrsku. Masív Libínu je charakteristický občasným fénovým prouděním a okolí města je ve srovnání s hlavním hřebenem Šumavy více ve srážkovém stínu.\n\nV Prachaticích žilo v roce 2018 10 917 obyvatel a jsou tak sedmým největším městem Jihočeského kraje. V 70. letech 20. století nastal největší nárůst počtu obyvatel, když v souvislosti s otevřením závodu ZVVZ (v roce 1968) došlo k výstavbě nových sídlišť v tzv. IV. a V. bytovém okrsku (od roku 1972). Dne 3. listopadu 1978 dosáhl počet obyvatel Prachatic (včetně vesnických místních částí) 10 000. Historické maximum 11 859 obyvatel bylo v Prachaticích zjištěno k 1. lednu 2002. Od té doby se počet obyvatel pozvolna snižuje.\n\nMěsto Prachatice se dělí na následující městské části:\n\n\nStarostou Prachatic byl mezi lety 1998–2010 Jan Bauer, člen ODS. Po roce 2010 se stal starostou města Martin Malý, tehdy člen ODS. Malý později založil „SNK Nezávislí“ a obhájil post starosty města, a to v koalici s ČSSD a ANO 2011. Martin Malý obhájil svojí pozici starosty i v komunálních volbách v letech 2014 a 2018.\n\nZastupitelstvo města má 21 členů. Rada města má 7 členů, včetně starosty.\n\n\n\nPrachatice mají k dispozici dvě fotbalová hřiště, plavecký bazén, víceúčelovou sportovní halu (sálová kopaná, volejbal, basketbal, horolezecká stěna), tělocvičnu pro judo, halu pro stolní tenis, skateboardový park, inline dráhu, atletickou dráhu, tenisové kurty, volejbalové kurty apod. Sídlí zde také:\n\n\n\n\nPrůmysl se rozvíjel v Prachaticích již od závěru 19. století. Hlavním zaměstnavatelem byla továrna na výrobu dřevěných výrobků, později provoz státního podniku Jitona, který se zabýval výrobou nábytku. Mezi další větší společnosti, které sídlí v Prachaticích nebo mají v Prachaticích výrobní závod, patří např.:\n\n\nPrachatice leží na železniční trati 197 (Číčenice – Vodňany – Bavorov – Prachatice – Volary). V katastru města jsou na ní situovány stanice \"Prachatice\" a zastávka \"Prachatice lázně\".\n\nMěstem procházejí silnice II/141 (Týn nad Vltavou – Vodňany – Bavorov – Strunkovice nad Blanicí – Prachatice – Blažejovice – Volary) a II/143 (Prachatice – Smědeč – Brloh – Křemže – České Budějovice). Silnice využívají přirozené směry, kudy je možné snadněji vést silniční komunikaci (údolí Živného a Fefrovského potoka).\n\nDo Prachatic nevede žádná silnice 1. třídy.\n\n\n\n\n\n\n"}
{"id": "65199", "url": "https://cs.wikipedia.org/wiki?curid=65199", "title": "Polarizační mikroskop", "text": "Polarizační mikroskop\n\nPolarizační mikroskop se řídí Biotovými zákony. V dnešní době má uplatnění především v mineralogii, biologické aplikace po zavedení elektronové mikroskopie ztratily na významu. Vedle ultramikroskopu bylo použití polarizačního mikroskopu základem tzv. \"submikroskopické morfologie\" protoplasmy.\n\nVektor elektrické intenzity nepolarizovaného světla, jakožto elektromagnetického vlnění, kmitá kolmo na směr šíření, ale ve všech směrech. Běžný světelný mikroskop takové světlo propustí na preparát. U polarizačního mikroskopu jsou do cesty světlu postaveny dva zkřížené polarizační filtry spolu s kompenzační destičkou. Po průchodu prvním polarizačním filtrem, polarizátorem, umístěným pod preparátem se ze světla vybere pouze ta část světla, jejíž vektor elektrické intenzity kmitá pouze v jednom směru a zbytek je pohlcen. Světlo projde preparátem do druhého polarizačního filtru, analyzátoru, kde je opět při jeho správné orientaci zachyceno pouze světlo polarizované v daném směru. \n\nPokud bychom takto pozorovali látky jednolomné (např. voda), viděli bychom pouze tmavé pole. Látky dvojlomné (např. krystaly) ale polarizované světlo rozdělí na dva paprsky - řádný a mimořádný. Ty jsou oproti sobě fázově posunuté. Po průchodu analyzátorem dochází k interferenci (skládání) těchto dvou paprsků do stejné roviny kmitu a obraz objektu se nám pak jeví jako světlý na tmavém pozadí (respektive při použití bílého - tedy složeného světla - barevný na tmavém pozadí). \n\nV biologii se používá v případech, kdy je potřeba vyloučit chyby vzniklé dvojlomem, při některých cytofotometrických experimentech či v patologii.\n\nVe forenzní chemii se polarizační mikroskop používá k podrobnějšímu zkoumání, především vláken a vlasů.\n\nDá se použít i jako doplňková metoda k měření dvojlomu krystalických látek a jejich identifikaci.\n\n"}
{"id": "65202", "url": "https://cs.wikipedia.org/wiki?curid=65202", "title": "Biotovy zákony", "text": "Biotovy zákony\n\nBiotovy zákony jsou zákony určující vlastnosti rotační polarizace.\n\nBiotovy zákony lze pro rotační polarizaci formulovat následujícím způsobem:\n\nBiotovy zákony úzce souvisí s optickou aktivitou látek.\n\n"}
{"id": "65219", "url": "https://cs.wikipedia.org/wiki?curid=65219", "title": "Literál", "text": "Literál\n\nLiterál (z anglického slova „doslovný“) je přímý zápis určité hodnoty v programovacím jazyce. Zápisy codice_1, codice_2, codice_3, codice_4 jsou číselné literály ve většině programovacích jazyků; v mnoha jazycích jsou jako literály označovány i přímé zápisy znakových (codice_5) nebo řetězcových (codice_6) konstant, případně jiné konstanty zapsané klíčovým slovem, případně v jazyce definovaným identifikátorem (codice_7, codice_8, codice_9).\n\nV programování, ve skriptovacím nebo programovacím jazyce, představují literály pevně danou hodnotu, vyjádřenou explicitně, bez použití jiných prvků jazyka. Mezi literály tedy nepatří proměnné ani konstanty programu, literály se však používají k definování nebo inicializaci jejich hodnot.\n\nZ pohledu lexikální analýzy programu či skriptu se často vyžaduje, aby literály byly atomické symboly, někdy aby se jednalo o klíčová slova jazyka.\n\nPři syntaktické analýze se naopak slovem literál někdy označují všechny lexikální symboly (i identifikátory, klíčová slova, operátory, atd.), nejen přímé zápisy konkrétní hodnoty.\n\nLiterály mohou být různých typů – řetězcové (znakové), číselné, logické a jiné. Nejčastější literály (číselné a řetězcové) jsou vyjádřeny jako sekvence číslic nebo znaků, jiné (např. jako booleovské hodnoty \"true\" a \"false\") mohou být definovány samotným jazykem.\n\nVětšina stylů programování nedoporučuje volné používání literálů v textu programu, nýbrž doporučuje je používat pouze pro deklarace pojmenovaných konstant. Motivací k tomuto omezení je usnadnění následných změn programu při změně konstant a odlišení případných hodnot, které jsou stejné jen náhodou. Úplný zákaz používání literálů mimo oblast deklarací však může vést k horší srozumitelnosti programů, zejména při použití nevhodných konvencí pro pojmenovávání.\n\n"}
{"id": "65220", "url": "https://cs.wikipedia.org/wiki?curid=65220", "title": "Vanilin", "text": "Vanilin\n\nVanilin čili 4-hydroxy-3-methoxybenzaldehyd je bílá krystalická látka se silnou květinovou vůní a sladkou chutí. Chemicky se řadí mezi fenoly, ethery a aldehydy.\n\nJe hlavní těkavou složkou silice obsažené v plodech (tobolkách), tedy v koření zvaném vanilka a získávaném z různých druhů orchidejí rodu vanilovník (\"Vanilla\"), zejména:\n\n\nJeho obsah v sušených plodech kolísá mezi 1,5 až 3 %.\n\nPrvní syntetická příprava vycházela z lépe dostupného eugenolu (např. ze skořicové silice), který se izomerizací přeměnil na isoeugenol, a ten pak následnou oxidací přešel na vanilin:\n\nV současné době se však průmyslově připravuje formylací Reimer-Thiemannovou reakcí z guajakolu, obsaženého v dřevném dehtu, chloroformem a hydroxidem draselným:\n\nnebo fermentační přeměnou polymerního ligninu, který je odpadní látkou při výrobě celulózy ze dřeva v papírenském průmyslu.\n\nSynteticky vyráběný vanilin je přibližně pětsetkrát levnější než přírodní; vzhledem k tomu, že vanilin připravený extrakcí z vanilek obsahuje jako příměsi řadu dalších organických vonných a chuťových látek, bývá syntetický vanilin méně chutný. Doplatila na to např. firma Coca-Cola Corp., která se v roce 1985 neúspěšně pokusila prosadit na trhu s lacinější verzí svého nápoje „New Coke“ ochuceného syntetickým vanilinem.\n\nPřírodní i syntetický vanilin se používá především k ochucování sladkých jídel, pochutin a nápojů v potravinářském průmyslu, při přípravě vonných esencí pro výrobu parfémů, voňavek, mýdel a jiných hygienických prostředků a v menší míře i ve farmaceutickém průmyslu a v lékařství, zejména jako doplňková součást tekutých přípravků (kapek, kloktadel aj.) a mastí.\n\n"}
{"id": "65242", "url": "https://cs.wikipedia.org/wiki?curid=65242", "title": "Merulius aurantiacus", "text": "Merulius aurantiacus\n\nMerulius aurantiacus je botanický název pro několik rostlin:\n\n"}
{"id": "65248", "url": "https://cs.wikipedia.org/wiki?curid=65248", "title": "Senát Parlamentu České republiky", "text": "Senát Parlamentu České republiky\n\nSenát Parlamentu České republiky je horní komora Parlamentu České republiky.\n\nJeho postavení je upraveno v Ústavě ČR, přijaté roku 1992. V Senátu zasedá 81 senátorů, kteří jsou voleni na dobu šesti let. Senát je nerozpustitelný, každé dva roky se volí třetina senátorů.\n\nSídlem Senátu je dle zákona č. 59/1996 Sb. areál Valdštejnského paláce spolu s Valdštejnskou zahradou, Valdštejnskou jízdárnou a dále Kolovratským palácem a Malým Fürstenberským palácem.\n\nHorní komorou zákonodárného sboru byla Panská sněmovna rakousko-uherské Říšské rady. Ta byla tvořena dědičnými členy (např. církevními hodnostáři) a členy jmenovanými. V roce 1907 byl reformou omezen počet doživotně jmenovaných členů a stanoven jejich počet mezi 150 a 170. Kromě dědičných českých šlechtických rodů byla do Panské sněmovny jmenována řada významných osobností, které se zasloužily o společnost či umění, mezi nimi například jako první Čech František Palacký.\n\nPrvorepublikovou horní komorou byl Senát Národního shromáždění ČSR.\n\nPo vzniku Československé republiky byla 29. února 1920 přijata ústava, která jak v rakousko-uherské tradici, tak i po vzoru Francie a USA předjímala dvoukomorový parlament. Skládal se z Poslanecké sněmovny s třemi sty členy a Senátu se sto padesáti členy. Do obou komor se volilo poměrným systémem. Do Sněmovny na 6 let, do Senátu na 8 let. Členem Sněmovny se mohl stát občan starší 30 let, do Senátu bylo možné být zvolen po dosažení věku 45 let. Rozdílnost byla i v nutné délce státního občanství voličů. První volby do Senátu se konaly v květnu 1920, krátce po prvních volbách do Sněmovny. Díky změnám a předčasným termínům následující volby probíhaly současně s volbami do Sněmovny, což spolu se shodným poměrným systémem mělo za následek, že stranické složení Senátu do značné míry kopírovalo složení dolní komory parlamentu a proklamovaná funkce „pojistky demokracie“ byla zcela iluzorní.\n\nObě komory byly prezidentem definitivně rozpuštěny bezprostředně po německé okupaci Čech a Moravy.\n\nV poválečné republice nebyla instituce senátu obnovena, ačkoliv určitý charakter druhé komory měla slovenská frakce poslanců Národního shromáždění. Tento stav však trval jen do roku 1948. Květnová ústava zavedla striktně jednokomorové Národní shromáždění. Slovenská národní rada byla sice zachována, její usnesení zůstala omezená teritoriálně (Slovensko) i tematicky, a nově byla postavena pod kontrolu Národního shromáždění i vlády.\n\nVe federativním Československu od roku 1969 do roku 1992 existovalo dvoukomorové Federální shromáždění. Podle ústavního zákona č. 143/1968 Sb., o československé federaci, se FS skládalo ze Sněmovny lidu a Sněmovny národů. Povahu horní komory, založené na regionálním principu, měla Sněmovna národů. Ze 150 poslanců Sněmovny národů bylo 75 voleno v České socialistické republice a 75 ve Slovenské socialistické republice.\n\nZpočátku však nebyla Sněmovna národů volená řádnými volbami. Poslance za SSR zvolila ze svých řad Slovenská národní rada a poslance za ČSR zvolila ze svých řad rozšířená prozatímní Česká národní rada vytvořená na základě ústavního zákona č. 77/1968 Sb., o přípravě federativního uspořádání Československé socialistické republiky. První řádné volby do Federálního shromáždění proběhly až 26.–27.11.1971; potom se konaly každých 5 let. Pouze po listopadu 1989 byla část poslanců vyměněna kooptací namísto řádných voleb.\n\nPostavení Sněmovny národů v rámci Federálního shromáždění ČSSR bylo silnější, než postavení Senátu v rámci prvorepublikového parlamentu. Obě sněmovny FS si byly rovnocenné. K platnému usnesení a přijetí zákona bylo třeba souhlasu kvalifikované většiny poslanců v obou sněmovnách. Vedle toho platil zákaz majorizace při společném hlasování hlasování obou sněmoven o řadě zákonů a při hlasování o důvěře vládě, což znamená, že menšina slovenských poslanců nesměla být přehlasována českou většinou a mohla sporné usnesení zablokovat. Pokud obě sněmovny hlasovaly různě, mohly se usnést na tzv. dohodovacím řízení, kdy byl vytvořen dohodovací výbor, tvořený zpravidla 20 poslanci (po deseti za každou sněmovnu). Pokud by ani dohodovací výbor nedošel ke shodě, mohl prezident Federální shromáždění rozpustit a vypsat nové volby. V podmínkách normalizace však takových případ neshody prakticky nastat nemohl a k rozpuštění Federálního shromáždění nedošlo ani později.\n\nSněmovna národů, stejně jako celé Federální shromáždění, zanikla k 31. prosinci 1992.\n\nČeská socialistická republika (1969–1990) a Česká republika (1990–1992) měla jednokomorovou Českou národní radu. Při rozdělení federace vyvstal však problém s umístěním českých poslanců zanikajícího Federálního shromáždění. Nová Ústava České republiky, účinná od 1. ledna 1993, proto zakotvila dvoukomorový parlament, složený z Poslanecké sněmovny a Senátu. Avšak zřízení senátu bylo v politických diskusích silně zpochybňováno a vzácné nebyly ani snahy o jeho vypuštění z ústavy. Do doby jeho ustavení bylo zamýšleno zřídit Prozatímní Senát (čl. 106 odst. 2 Ústavy), ale ten nakonec uzákoněn nebyl.\n\nNakonec byly první volby do Senátu Parlamentu ČR uspořádány až na podzim roku 1996. Jelikož šlo o první volby do senátu, 1/3 obvodů volila senátora na 2 roky, 1/3 zvolila senátora se čtyřletým mandátem a pouze 1/3 volila senátora s ústavou předepsaným šestiletým mandátem. Zkrácením prvních mandátů u vybraných senátních obvodů byla naplněna ústavní klauzule, dle které se volby do Senátu konají každé 2 roky a volí se 1/3 senátu (samotná délka mandátu je 6 let). První, tzv. ustavující schůze Senátu se konala ve středu 18. prosince 1996, kdy bylo zvoleno vedení nově vzniklého Senátu. Prvním předsedou Senátu se stal Petr Pithart z KDU-ČSL.\n\nHned v prvních volbách zvítězili kandidáti vládní ODS (32 senátorů), kteří společně se senátorským klubem KDU-ČSL (13 senátorů) a klubem ODA (7 senátorů) získali v horní komoře parlamentu ústavní většinu 52 senátorů. Tato provládní koalice vydržela až do pádu vlády Václava Klause na přelomu let 1997 a 1998.\n\nNásledně Senát podporoval úřednickou vládu Josefa Tošovského a to až do předčasných voleb v červnu 1998. Po sněmovních volbách podepsaly dvě nejsilnější parlamentní strany (ODS a ČSSD) tzv. Opoziční smlouvu, která dávala nejen možnost oběma politickým stranám měnit ústavu (společně měly více jak 3/5 ústavní většinu jak v PS, tak v Senátu), ale zároveň i vládní sociální demokracie podpořila kandidáta ODS (Libuše Benešová) do funkce předsedy Senátu. Tato politická konstelace však vydržela pouze do senátních voleb r. 2000, kdy většinu křesel v Senátu obsadili členové Čtyřkoalice. Úspěch malých stran zaznamenaly i volby do Senátu r. 2002, kdy Čtyřkoalice opět vyhrála, tentokrát se však jednalo o vládní subjekt a Senát tak dál podporoval Špidlův kabinet, vzniklý v létě 2002. Opozice vedená ODS (M. Topolánek) získala kontrolu nad Senátem po volbách r. 2004, kdy ČSSD vedená premiérem S. Grossem utrpěla velkou porážku a v Senátu měla po volbách pouhých 7 zástupců. Úspěch ODS se opakoval i v supervolebním roce 2006, kdy M. Topolánek jako premiér obhájil post nejsilnější strany i ve volbách do Senátu.\n\nVolby do Senátu r. 2006 mají prvenství v tom, že poprvé v dějinách získala jedna strana dostatečný počet senátorů, aby mohla po volbách disponovat většinou senátních hlasů. V roce 2006 se to povedlo ODS, která v l. 2006 - 2008 měla 41 senátorů, tedy více jak polovinu celkového počtu senátorů. Tuto nadpoloviční většinu ztratila v následujících volbách v r. 2008, vládní koalice vedená ODS si však většinu v Senátu udržela. Teprve v roce 2010 dokázala ČSSD zopakovat takový výsledek senátních voleb, jaký měla v r. 2006 ODS, tedy výsledné obsazení nadpoloviční většiny křesel v Senátu jedinou polit. stranou, v tomto případě opoziční ČSSD. Úspěch ČSSD se opakoval i v r. 2012, kdy po senátních volbách dále posílila na celkových 46 senátorů. Teprve senátní volby v r. 2014 znamenaly ztrátu nadpoloviční většiny pro ČSSD (jejich senátorský klub měl po volbách 35 členů), ale samotná vládní koalice (ČSSD, ANO, KDU-ČSL) si udržela pohodlnou většinu (49 senátorů).\n\nSenátní volby v roce 2016 znamenaly úspěch především pro KDU-ČSL či kandidáty, které KDU-ČSL podporovala (jednalo se o zisk 9 mandátů). Naopak propadly ČSSD (pouze 2 mandáty) a hnutí ANO 2011 (pouze 3 mandáty). I přesto si vládní koalice udržela většinu. Z opozičních stran získaly senátory ODS (3 mandáty), TOP 09 a STAN (2 mandáty) a STAN samostatně (2 mandáty). Žádného senátora nezískala KSČM. Z menších stran úspěch slavily také Severočeši.cz, Strana zelených, OPAT, SLK či „OSN“.\n\nNejpočetnějším senátorským klubem zůstal Senátorský klub ČSSD (25 členů), na druhé místo se dostal Senátorský klub KDU-ČSL a nezávislí (16 členů). Následují Klub Starostové a nezávislí (11 členů), Senátorský klub Občanské demokratické strany (10 členů), Senátorský klub ANO (7 členů) a Klub nezávislých senátorů (5 členů). V senátních volbách v roce 2016 obhajovalo svůj mandát 19 senátorů (volilo se celkem ve 27 obvodech), uspělo 10 senátorů. Volby v obvodu č. 4 – Most však později Nejvyšší správní soud ČR označil za neplatné a znovu se opakovaly v lednu 2017. Po říjnových volbách do Poslanecké sněmovny v roce 2017 se z důvodu zvolení senátora Jiřího Hlavatého uvolnil post senátora v obvodu č. 39 - Trutnov a Senátorský klub ANO tak přišel o jednoho svého člena. Na jeho místo byl v lednových doplňovacích volbách zvolen Jan Sobotka. V roce 2017 také senátor Václav Láska vystoupil ze Strany Zelených a založil nové hnutí SENÁTOR 21, jehož cílem je podpora nezávislých osobností při volbách do Senátu. V doplňovacích volbách v květnu 2018 v obvodu č. 78 - Zlín byl za toto hnutí zvolen na uvolněné místo po Františku Čubovi do Senátu Tomáš Goláň. Po několika měsících od svého vzniku se tak mezi ostatní subjekty v Senátu se svými dvěma senátory zařadilo také toto nové hnutí.\n\nSenát projednává návrhy zákonů, které mu postoupila Poslanecká sněmovna. Návrh zákona z Poslanecké sněmovny může:\n\n\nSenát Parlamentu ČR má a opakovaně využívá právo zákonodárné iniciativy, tj. může poslanecké sněmovně podávat vlastní návrhy zákonů.\n\nV případě rozpuštění Poslanecké sněmovny přijímá v naléhavých záležitostech na místo zákonů zákonná opatření, která může navrhovat jen vláda a která musí být schválena na první schůzi nově zvolené Poslanecké sněmovny, jinak dále pozbývají platnosti. Zákonná opatření nelze přijímat ve věcech Ústavy, státního rozpočtu, státního závěrečného účtu, volebního zákona a některých mezinárodních smluv.\n\nPředseda Senátu Parlamentu České republiky vyhlašuje termín voleb prezidenta České republiky. Senát může podat k Ústavnímu soudu na prezidenta žalobu pro velezradu. Senát vyjadřuje souhlas se jmenováním soudců Ústavního soudu, které navrhuje prezident. Spolu s Poslaneckou sněmovnou vydává usnesení, že prezident nemůže vykonávat ze závažných důvodů svůj úřad. Na návrh Senátu jmenuje prezident předsedu a inspektory Úřadu na ochranu osobních údajů. Senát též Poslanecké sněmovně navrhuje dva kandidáty na Veřejného ochránce práv.\n\nVolby se konají tajným hlasováním na základě všeobecného, rovného a přímého volebního práva podle dvoukolového většinového systému. Vyhlašuje je v zákonem stanovených lhůtách prezident České republiky. Volební obvody jsou jednomandátové a vymezené zákonem. Volby probíhají v 81 obvodech (každé 2 roky v jedné třetině obvodů), za každý obvod je zvolen kandidát, který v prvním kole volby získal alespoň 50 % hlasů, a pokud žádný z kandidátů nezískal alespoň 50 % hlasů, postupují 2 kandidáti s nejvyšším počtem získaných hlasů v prvním kole do kola druhého. Ve druhém kole se stane senátorem kandidát s vyšším počtem získaných hlasů. V případě uvolnění nebo neobsazení některého místa se konají pro příslušný obvod doplňovací volby. Kandidátovi musí být v druhý den voleb nejméně 40 let.\n\nVolební účast se pohybuje v rozmezí od 15,38 % (druhé kolo v roce 2016) po 44,59 % (první kolo v roce 2010). Senátní volby se konají v sudých letech na podzim, první kolo každých druhých voleb (1998, 2002, 2006, 2010, 2014…) se koná společně s volbami do zastupitelstev obcí, první kolo ostatních voleb (2000, 2004, 2008, 2012, 2016…) se koná společně s volbami do zastupitelstev krajů.\n\nPo volbách v roce 2018 má Senát Parlamentu ČR toto složení:\n\nMandáty senátorů pro 12. funkční období 2018–2020 vzešly z řádných voleb jedné třetiny Senátu v roce 2014, 2016 a 2018. A dále z doplňovacích voleb v lednu 2018, květnu 2018 a dubnu 2019, a rovněž z opakovaných voleb v lednu 2017.\n\nPředseda Senátu zastupuje Senát navenek. Mezi jeho pravomoci patří svolávání, zahajování, přerušování a ukončování schůze Senátu; podepisování usnesení Senátu. V případě rozpuštění Poslanecké sněmovny podepisuje zákonná opatření Senátu. V případě neobsazené funkce prezidenta a současného rozpuštění Poslanecké sněmovny vykonává část pravomocí prezidenta svěřenou předsedovi Poslanecké sněmovny. Je volen Senátem vždy po nových volbách do třetiny Senátu. Disponuje jedním ze sedmi klíčů od dveří do Korunní komory v kapli sv. Václava v katedrále sv. Víta, kde jsou uloženy české korunovační klenoty.\n\nŠestým předsedou Senátu byl zvolen pro 12. funkční období od 14. listopadu 2018 Jaroslav Kubera (ODS). Po jeho smrti 20. ledna 2020 dočasně převzal jeho pravomoci 1. místopředseda Senátu Jiří Růžička. 19. února pak byl zvolen do funkce předsedy Senátu Miloš Vystrčil z ODS.\n\nMístopředsedové Senátu zastupují předsedu Senátu v pořadí jím určeném a střídají se v řízení schůze Senátu. Jeden z nich je označován jako „1. místopředseda“, ačkoli Ústava ani zákon č. 107/1999 Sb., o jednacím řádu Senátu, takovou funkci výslovně (na rozdíl např. od Federálního shromáždění) neznají.\n\nČlenové vedení Senátu.\n\n\n\n"}
{"id": "65254", "url": "https://cs.wikipedia.org/wiki?curid=65254", "title": "Kvadranty Galaxie (Star Trek)", "text": "Kvadranty Galaxie (Star Trek)\n\nKvadranty Galaxie jsou kvadranty (čtvrtiny), na které se ve fiktivním vesmíru Star Treku dělí Galaxie Mléčná dráha. V původním seriálu Star Trek se rovněž používalo pojmenování sektor, ale od již jen \"kvadrant\". Každá čtvrtina se označuje řeckým písmenem, tedy \"Alfa, Beta, Gamma\" a \"Delta\". Rozvržení zavedla Spojená federace planet a vychází z toho, že hranicí mezi kvadranty Alfa a Beta je přímka, vedoucí skrz naše Slunce do středu Galaxie, kde se nachází střed souřadnicového systému.\n\nVelmi podobný systém je reálně užíván v astronomii, viz druhý obrázek. Systém užívaný ve Star Treku však má střed v centru galaxie, zatímco astronomický v našem Slunci. Oproti seriálovému značení řeckými písmeny používá k odlišení kvadrantů zpravidla prosté řadové číslovky, kterými je čísluje logicky za sebou proti směru hodinových ručiček (při pohledu ze severního pólu galaxie), jak je to běžné v matematice a nikoli na přeskáčku, jako v seriálu.\n\nOdehrává se zde většina startrekovských seriálů, kromě , některých epizod i . Zasahuje sem rameno Orionu, rameno Persea a rameno Střelce (Sagittarius). Nedaleko planety Bajor se nachází ústí červí díry, která jej spojuje s Idranským sektorem v kvadrantu Gamma.\n\nV kvadrantu se nachází Země, Cardassia Prime, Ferenginar, Bajor ,Vulkán a větší část Spojené federace planet.\n\nDominantní postavení má již zmíněná Spojená federace planet, ale velká část kvadrantu (hlavně u hranic s kvadrantem Gamma) není prozkoumána. Mezi vlivné rasy patří Cardassiané, Ferengové, Breenové, Trillové, Tholiané a další.\n\nNachází se zde menší část Spojené federace planet a tím pádem se zde odehrává i méně dílů Star Treku. Federace totiž hned zpočátku narazila na silné a agresivní rasy Romulanů a Klingonů, což výrazně zpomalilo zkoumání a kolonizaci tohoto prostoru, nicméně po uzavření mírové smlouvy s Klingony se rozběhlo s novou intenzitou.\n\nMezi významné planety patří Qo'noS, Romulus, Remus a mnoho dalších.\n\nVe známém prostoru je hlavní silou Klingonská říše, Romulanské impérium a Spojená federace planet. Mezi vlivné říše patří Ledosianský a Nygeanský prostor u hranice s kvadrantem Delta a také rasy Andorianů, Rémané, Vulkánci, Gornové a další.\n\nJeho nejbližší bod se přímou cestou nachází 30,000 světelných let od Země, ale díky bajorské červí díře jej přímo spojuje s kvadrantem Alfa. Průzkum tohoto kvadrantu probíhal i před objevem červí díry: během 22. století ho zmapovala sonda Quadros-1, archeoložka Vash ho zkoumala v doprovodu Q mezi roky 2367-2369. Protože červí díru nikdo nevlastní a průlet je umožněn všem rasám, začalo s jeho zkoumáním a osidlováním mnoho ras, včetně Ferengů, Klingonů, Bajoranů, Vulkánců a dalších.\n\nZa vládce kvadrantu Gamma, nebo alespoň jeho velké části, je považováno uskupení ras známé jako Dominion. Všichni jsou podřízeni Zakladatelům (měňavcům), zakladatelům Dominionu. Mezi další patří Vortové, válečníci Jem'Hadarové nebo Karemmové.\n\nMimo Dominion se zde nachází množství dalších, namátkou třeba Argrathiové, Dosiové nebo Wadiové.\n\nKvadrant Delta je nejméně prozkoumanou a pro Federaci nejvzdálenější oblastí Galaxie. Díky shodě okolností tam byla přenesena loď USS Voyager, která při cestě zpět prozkoumala velkou část tohoto kvadrantu a provedla mnoho prvních setkání. Další částečné informace dodaly pozorování lodí USS Equinox, USS Raven a USS Enterprise-D.\n\nOcampa, Talax, Hanon IV\n\nHlavní silou až do roku 2378 byli Borgové, kteří skrze transwarpovou síť ovládali téměř 2/3 kvadrantu. Ovšem mnohé události jejich síly oslabily: invaze rasy 8472, zničení transwarpuzlu a tunelů, zničení Unimatice 01. Jaký to bude mít vliv na rozložení sil do budoucna je otázkou.\n\nDalší významné rasy tohoto prostoru:\n\nNa některých mapách je střed Galaxie jako samostatná oblast nenáležící žádnému kvadrantu. Chrání ho Velká bariéra, uvnitř které hledá posádka Enterprise ve filmu „Boha“. Rovněž zde sídlí Cytheriané, jak ukázala epizoda N-tý stupeň.\n\n"}
{"id": "65256", "url": "https://cs.wikipedia.org/wiki?curid=65256", "title": "Message Transfer Part", "text": "Message Transfer Part\n\nMessage Transfer Part (MTP) je protokol Signalizačního systému č. 7 (SS7), který zajišťuje spolehlivý přenos síťové signalizace mezi digitálními telefonními ústřednami a dalšími centrálními prvky v telefonních sítích. MTP je jednou z implementací spodních tří vrstev protokolů OSI, rozděluje se na 3 úrovně (Level 1 až 3), které definují fyzickou (MTP-1), linkovou (MTP-2) a síťovou (MTP-3) vrstvu. MTP-3 může využívat nejen MTP-1 a MTP-2, ale může být přenášeno i pomocí sítí Asynchronous Transfer Mode (ATM); v telekomunikačních sítích, které používají IP infrastrukturu, může být MTP-3 přenášeno také protokoly SIGTRAN, případně může být protokoly SIGTRAN nahrazeno celé MTP.\n\nUzly sítě se v protokolu MTP nazývají signalizační body ( ) a podle funkce je lze rozdělit na signalizační tranzitní body ( ), které zajišťují směrování zpráv MTP (jedná se vlastně o routery signalizačních zpráv), a signalizační koncové body ( ), které signalizační zprávy vytvářejí a přijímají.\n\nTelefonní hovory \"nejsou\" přenášené MTP sítí. MTP síť pouze přenáší signalizaci – zprávy, které zajišťují přepojování linek pro telefonní hovory, účtování hovorů, přenos informací o poloze mobilních účastníků a přenos SMS. Telefonní ústředny nejsou \"STP\", ale zvláštním druhem \"SEP\" označovaným zkratkou \"SSP\" ( ).\n\nRoli adres plní v MTP 14 až 24bitové kódy signalizačního bodu, které nejsou celosvětově unikátní (dokonce mají v různých zemích různou délku a strukturu). Proto je nutné pro mezinárodní komunikaci, případně i pro komunikaci mezi sítěmi různých telekomunikačních operátorů v rámci jedné země, používat protokol Signalling Connection Control Part (SCCP), který umožňuje směrování zpráv podle telefonních čísel (MSISDN) nebo čísel SIM karet (IMSI).\nMTP je primárně definováno v doporučeních ITU-T:\n\n\nPro ověření správnosti implementace MTP slouží testy popsané v ITU-T doporučeních\n\n\nV různých zemích se však používají různé varianty MTP. V Severní Americe je MTP definováno ANSI standardem T1.111. V Evropě vycházejí národní varianty MTP ze standardu ETSI\nEN 300-008-1.\n\nMTP bylo vytvořeno dříve než Referenční model ISO/OSI, ale dodatečně bylo vůči tomuto modelu zarovnáno. MTP odpovídá spodním třem vrstvám referenčního modelu ISO/OSI. Úroveň číslo 1 MTP odpovídá vrstvě číslo 1 OSI (fyzická vrstva), úroveň číslo 2 odpovídá vrstvě č. 2 OSI (spojová vrstva) a úroveň číslo 3 MTP je shodná s vrstvou číslo 3 OSI (síťová vrstva).\n\nÚroveň číslo 1 MTP používá buď jeden časový slot (DS-0, nebo DS-0A) vyčleněný na E1/T1 lince nebo celou tuto linku. Alternativou je použití Asynchronous Transfer Mode místo MTP-1 a MTP-2.\n\nÚroveň číslo 2 MTP poskytuje detekci chyb, postup ověřování a také zahajuje opakovaný přenos v případě chybného přenosu. Pro přenos zpráv SS7 úroveň č. 2 MTP používá pakety nazývané . Existují tři typy těchto paketů: Fill-in Signal Unit (FISU), Link Status Signal Unit (LSSU), Message Signal Unit (MSU).\n\nÚroveň číslo 3 MTP zaručuje funkční směrování pro přenos oznamovacích zpráv mezi síti SS7 a požadovaným koncovým bodem. Každý prvek v národní nebo mezinárodní síti SS7 má jedinečnou adresu, Signaling Point Code (SPC). Směrování zpráv se provádí podle těchto adres. Pro komunikaci mezi národními sítěmi je nutné použít Signalling Connection Control Part (SCCP).\n\nDoporučení ITU-T Q.702 popisuje signalizační datový spoj ( ), který představuje nejnižší úroveň (úroveň 1, ) MTP odpovídající fyzické vrstvě referenčního modelu OSI. Signalizační datový okruh je realizován dvěma analogovými nebo digitálními přenosovými kanály v opačných směrech (čili je plně duplexní) s rychlostí minimálně 4,8 kbit/s; za standardní přenosovou rychlost se však považuje 64 kbit/s (DS-0). Typicky se používá jeden časový slot na lince E1, E2 nebo T1. Na velmi zatížených spojích může MTP používat celou linku E1 nebo T1 (2 nebo 1,5 Mbit/s).\n\nDoporučení ITU-T Q.703 popisuje signalizační spoj ( ), který představuje druhou úroveň ( ) MTP odpovídající linkové vrstvě referenčního modelu OSI. MTP-2 zajišťuje:\n\n\nFormát rámců vychází z HDLC – rámce jsou ohraničeny osmibitovou křídlovou značkou ( ) s binární hodnotou 01111110 (šestnáctkově 7E) a pomocí techniky vkládání bitů je zajištěno, že nikde v rámci se nemůže vyskytnout 6 jedničkových bitů za sebou (po pěti jedničkových bitech se vkládá jeden bit nulový). Pokud se v rámci vyskytne více než 6 jedničkových bitů za sebou, je to považováno za chybu na lince (out of alignment). Každý rámec je zabezpečen kontrolním součtem. Pokud přijatý kontrolní součet nesouhlasí s kontrolním součtem vypočítaným z přijatých dat, bude rámec zahozen. Oprava chyb se realizuje opakovaným vysíláním řízeným poli BSN a BIB.\n\nVšechny signalizační linky jsou dvoubodové, proto rámec neobsahuje na linkové vrstvě žádnou adresu.\n\nNa linkách, u kterých je jednocestná doba šíření větší nebo rovna 15 milisekundám, a u všech satelitních linek, se používá preventivní cyklické opakování přenosu – pokud nejsou k dispozici další rámce k odesílání, cyklicky opakuje vysílání všech zatím nepotvrzených rámců.\n\nLinková vrstva je schopna odhalit problémy na lince a pokouší se je odstranit pomocí realignmentu\nnebo resynchronizace. Pokud se to nepodaří a linka je nepoužitelná, vyšší\nvrstvy zajistí přesměrování alternativními linkami nebo cestami.\n\nRámce linkové vrstvy mají následující formát:\n\n\nPro linky s rychlostí 1,5 a 2 Mbit/s jsou pole BSN, FSN a LI rozšířena:\n\nMTP-2 rozlišuje tří typy rámců:\n\n\nRámec je následován alespoň jedním flagem s hodnotou 7Eh. Pokud se vysílá\nněkolik rámců bezprostředně za sebou, musí být odděleny vždy aspoň jedním\nflagem.\n\nPokud není co vysílat, vysílají se výplňkové rámce (v Japonsku se\nvysílají jen flagy; výplňkové rámce jen 1× za 150 ms):\n\nLSSU se používají pro změnu stavu linky (inicializace, signalizace chyb linky a zotavení z chyb). Nejsou směrovány na jiné linky\n(není podle čeho, protože neobsahují adresu), ani není potvrzováno jejich\npřijetí\n\nNyní používané LSSU mají vždy jednobytový payload, ze kterého jsou využity\npouze 3 bity, které mohou nabývat následujících hodnot (SI = Status\nIndication):\n\nMSU se používá pro přenos informací pro vyšší vrstvy (MTP-3 a vyšších). Pouze\nMSU se směrují. Payload MSU se skládá z jednoho oktetu SIO (Service\nInformation Octet) a SIF (Signaling Information Field) proměnné délky.\n\nSíťová vrstva MTP3 (Message Transfer Part 3, ITU-T Q.704) zajišťuje směrování podle routing labelu\nna základě čísel signalizačního bodu ( ). Pokud dojde k výpadku linky, výpadku uzlu nebo zahlcení linky, přesměruje provoz náhradní trasou (viz ITU-T Q.705).\n\nStruktura payloadu z MTP2 rámce pro datové rámce (Message Signal Unit – MSU);\nprvní byte je vlevo:\n\nStruktura pole SIO:\n\n\nBity 7-4 se souhrnně nazývají Sub-service field (SSF)\n\nService indicator v nejnižších 4 bitech SIO rozlišuje uživatele MTP:\n\nNejvyšší 2 bity SIO jsou Network indicator (NI):\n\nV České republice se NI=11 (binárně) používá pro přechodovou signalizační síť, která propojuje jednotlivé operátory.\n\nBity 5 a 4 SIO nejsou v ITU verzi použity, v ANSI mají význam priority:\n\nPři zahlcení se zprávy s nižší prioritou zahazují nebo směrují jinou cestou. Nižší prioritu mají např. call setup. Normální prioritu mají například zprávy, které zajišťují předání spojení mezi buňkami.\n\nSIO pro SCCP v národní síti je 0x83, pro ISUP v národní síti 0x85.\n\nSIF (Signaling Information Field) vždy obsahuje routing label a data vyšší\nvrstvy neboli signaling information (např. SCCP, TCAP a ISUP message data).\n\nRouting label slouží ke směrování zpráv. Jeho přesná struktura\nzávisí na použitém protokolu vyšší vrstvy, který je v poli SIO (resp. SI)\na variantě MTP (ITU/ANSI/China/Japan), na které závisí délka DPC a SPC.\n\nRouting label vždy obsahuje Destination Point Code (DPC), může obsahovat i\nOriginating Point Code (OPC) a user-specific information.\n\nU SCCP protokolu se user-specific information nazývá SLS (Signalling Link\nSelection), u ISUP se skládá z CIC (Circuit identity Code) a SLS, u TUP/NUP\nobsahuje pouze CIC.\n\nITU-T routing label má délku 4 oktety, obsahuje 14bitové DPC a OPC, které\nnemají další strukturu, a 4bitové SLS/SLC (Signalling Link Selection /\nSignalling Link Code).\n\nANSI routing label má délku 7 oktetů. DPC i OPC je 24bitové, SLS je 5bitové.\nANSI point cody (PC) se dále člení na 3 složky:\n\n\nCelý PC se zapisuje například 245-16-0. V ANSI mají velcí operátoři přidělenou\ncelou síť, malí operátoři mají přidělen pouze cluster v sítích 1 až 4.\nČíslo sítě 0 se nepoužívá, číslo sítě 255 je rezervováno pro budoucí\nrozšíření. 5 jsou velmi malé sítě, 6 jsou sítě mimo Severní Ameriku.\n\nJednotlivým SP a STP přiděluje jejich point code (PC) vlastník sítě. SP na\nrozhraní dvou sítí (např. národní a mezinárodní) mají dva PC, do každé sítě\njeden.\n\nProtože PC nejsou celosvětově unikátní a nemusí mít stejný formát (ANSI\nversus ITU), nemohou se používat pro směrování zpráv mezi sítěmi různých\nprovozovatelů. Je nutné používat protokol vyšší vrstvy – SCCP,\nkterý provádí směrování pomocí Global Title (GT), což jsou v podstatě\ntelefonní čísla. V Severní Americe jsou ANSI PC unikátní.\n\nV IP7 mají PC 32 bitů a SLS 8 bitů.\n\n\n\n\n\n"}
{"id": "65262", "url": "https://cs.wikipedia.org/wiki?curid=65262", "title": "Okres Skrapar", "text": "Okres Skrapar\n\nOkres Skrapar (albánsky: \"Rrethi i Skraparit\") je jedním z třiceti šesti albánských distriktů. V roce 2004 měl 30.000 obyvatel. Má rozlohu 775 km².\n\nNavazuje na okres velkého a turisticky přitažlivého města Berat. Z měst, ležících v samotné provincii, lze zmínit podhorské letovisko Poliçan (10 000 obyvatel) a Çorovodë (13 000 obyvatel). Charakter typické horské albánské vesnice si udržuje např. Bargullas.\n\nOblast přechází od úrodných středomořských nížin k vysokým vápencovým hřebenům pohoří Tomorri a četnými krasovými jevy (jeskyně, závrty, škrapy aj.). Mimořádně zachovalá horská společenstva jsou zahrnuta v národním parku Kulmakës - Tomorri. Klimatické podmínky vykazují rozdíly od teplých, výsušných jižních svahů až k vysokohorskému klimatu s letním výskytem sněžníků a sněhových polí. Biota sestává ze středomořské sukulentní vegetace, v nížinatých částech se pěstují fíky, olivy a vinná réva, v horských oblastech převažuje extenzivní pastevectví a drobné zemědělství. Oblastí protéká řeka Osum, do níž zaúsťuje řada periodicky vysychajících toků z horských úbočí Tomorru.\n\nDo Skraparu je možné se dostat mezinárodní silnicí po trase Shkodër - Tirana - Lushnjë - Berat (silnice pokračuje na jih do Fieru a Vlory).\n"}
{"id": "65263", "url": "https://cs.wikipedia.org/wiki?curid=65263", "title": "Airbus A320", "text": "Airbus A320\n\nAirbus A320 je řada civilních dvoumotorových proudových dopravních letounů s úzkým trupem pro krátké a střední tratě vyráběných firmou Airbus. A320 byl představen v březnu 1984, poprvé vzlétl 22. února 1987 a v dubnu 1988 byl pravidelně nasazen společností Air France. Za prvním členem rodiny následovala delší varainata A321 (první dodávka v lednu 1994), kratší A319 (duben 1996) a ještě kratší A318 (červenec 2003). Konečná výroba probíhá ve francouzském Toulouse, v Hamburku v Německu, Tchien-ťinu v Číně od roku 2009 a od dubna 2016 v Mobile, ve státě Alabama ve Spojených státech.\n\nMá šest míst vedle sebe, rozdělených jednou uličkou a je poháněn dvouproudovými motory CFM56 nebo IAE V2500 s výjimkou typu A318 poháněného motory CFM56 nebo PW6000. Série byla průkopníkem jako první civilní dopravní letoun s plně digitálním řídícím systémem fly-by-wire a první s tzv. přirozenou nestabilitou. Dále jako první dopravní letoun používá boční side-sticky místo tradičních řídicích pák. Varianty nabízejí maximální vzletovou hmotnost od 68 do 93,5 t (150 000 až 206 000 lb), aby pokryly dolet 5 740–6 940 km (3 100–3 750 nmi). 31,4 m (103 ft) dlouhý A318 obvykle pojme 107 až 132 cestujících. A319 s kapacitou 124-156 míst je dlouhý 33,8 m (111 ft). A320 je dlouhý 37,6 m (123 ft) a pojme 150 až 186 cestujících. 44,5 m (146 ft) dlouhý A321 nabízí 185 až 230 míst. Dále jsou k dispozici business jety známé jako Airbus Corporate Jets.\n\nV prosinci 2010 společnost Airbus ohlásila vylepšený model A320neo (\"new engine option\"), který první let vykonal v roce 2014 a do služby u společnosti Lufthansa vstoupil v lednu 2016. Díky účinnějším motorům a vylepšením včetně sharkletů nabízí až o 15% nižší spotřebu paliva. Dřívější A320 se nyní nazývají A320ceo (\"current engine option\").\n\nV říjnu 2019 překonal Boeing 737 a stal se nejprodávanějším dopravním letadlem. K prosinci 2019 bylo dodáno celkem 9 247 letadel více než 330 provozovatelům, včetně nízkonákladových dopravců. 8 796 letadel bylo v provozu. American Airlines byl největším operátorem se 412 letadly. Nevyřízené objednávky byly na čísle 6 068 ks, což dohromady dělá 15 315 objednávek. A320ceo zpočátku konkuroval typům MD-80 a Boeing 737 Classic, poté MD-90 a Boeing 737 Next Generation, zatímco Boeing 737 MAX je odpovědí na A320neo.\n\nPo úspěchu Airbusu A300 začal Airbus vyvíjet náhradu za tehdy nejpopulárnější dopravní letoun na světě - Boeing 727. Nový Airbus měl mít stejnou kapacitu, ale nižší provozní náklady a měl být k dispozici v několika verzích pro různý počet cestujících. Digitální technologie použité u A320 byly symbolem dvougeneračního technického skoku oproti plně analogovému Boeingu 727 a generačního vůči Boeingům 737 řad -300/400/500. A320 měl být celosvětovou náhradou za 727 a nejstarší varianty 737.\n\nPo nárůstech cen ropy v 70. letech potřeboval Airbus minimalizovat náklady na palivo u A320. Aby toho dosáhl, použil u svého nového typu množství nejmodernějších technologií, např. systém řízení letu \"fly-by-wire\", rozsáhlé použití kompozitních materiálů, změnu těžiště letounu pomocí paliva, \"skleněný\" kokpit a dvoučlennou posádku. Díky těmto vylepšením dosáhl A320 o 50% nižší spotřeby než Boeing 727. U A320 jsou používány motory dvou dodavatelů: CFM International CFM56 a International Aero Engines V2500.\n\nA320 má počítačový palubní systém údržby. Systémy avioniky jsou navrženy tak, aby je bylo možné snadno modernizovat na novější verzi. S výjimkou úplně prvních A320 může být většina strojů modernizována na nejnovější standard avioniky a být tak moderní i po dvaceti letech ve službě.\n\nPilotní kabina je vybavena \"Elektronickým letovým informačním systémem\" EFIS a bočními „sidesticky“ (což jsou laicky řečeno joysticky-místo klasických řídících sloupků). Chování systému fly-by-wire (vybaveného ochranou proti překročení letové obálky) bylo tehdy (na konci 80. let) zcela novou zkušeností pro mnoho pilotů. To mohlo přispět k některým tehdejším nehodám, včetně nehody letu 296 Air France během letecké přehlídky v Habsheimu s 3 mrtvými. Nehoda se stala, když se pilot pokusil o nízký průlet. Vyšetřování nehody bylo ztěžováno zásahy zaměstnanců Airbusu, včetně manipulace s důkazy. Pečlivý pilotní výcvik a úpravy systému fly-by-wire velmi omezily podobné incidenty; A320 má dnes velmi dobré záznamy o bezpečnosti.\n\n26. února 1988 byl typu udělen certifikát od JAA a A320 mohl vstoupit do služby. Stalo se tak v březnu 1988 u Air France. Od té doby se rodina verzí A320 rychle rozrůstala: výroba 185místného A321 byla zahájena v roce 1989, 124místného A319 v roce 1993 a 107místného A318 v roce 1999.\n\nVe srovnání s jinými letouny ve stejné třídě má A320 širší kabinu, větší zavazadlový prostor v nadhlavní části a plně digitální fly-by-wire řídící systém. Navíc má letoun značný nákladový prostor s rozměrnými dveřmi, které usnadňují nakládku a vykládku. Díky těmto vlastnostem si A320 objednaly letecké společnosti jako Northwest Airlines (první zákazník v USA), United Airlines a British Airways. Nízké náklady na provoz a údržbu jsou magnetem pro nízkonákladové dopravce. Např. Jet Blue si objednal až 233 strojů z rodiny A320 pro svou flotilu. Mezi další nízkonákladové dopravce s významnými objednávkami patří easyJet a Air Asia.\n\nUž skoro dvě desetiletí stroje rodiny A320 soupeří na trhu s konkurencí letounů Boeing 737 Classics (-300/-400/-500), Boeing 737 Next-Generation (-600/-700/-800/-900), Boeing 757, Boeing 717, McDonnell Douglas MD-80 a McDonnell Douglas MD-90.\n\nAirbus A319 používá \"Escadron de transport, d'entraînement et de calibrage\" - letka, která má na starosti přepravu oficiálních francouzských představitelů.\n\nNěkteré moderní technologie použité v A320:\n\n\nA320 se stal základem pro celou skupinu verzí se stejnou konstrukcí, ale rozdílnou kapacitou - o něco menší A319, ještě menší A318 a o trochu větší A321. Jejich kapacita se pohybuje od 100 do 220. Konkurují si s Boeingy 737, 757 a 717. Z hlediska pilota je ovládání všech verzí A320 stejné, pouze se musí vzít do úvahy o něco větší či menší délka a hmotnost.\n\nTechnicky se název „A320“ vztahuje pouze na původní „středně velkou“ verzi letounu, ale neformálně se používá k označení celé rodiny A318/A319/A320/A321. Všechny varianty splňují požadavky ETOPS (schopnost letět určitou dobu s jedním motorem).\n\nA320 má dvě varianty A320-100 a A320-200. A320-200 je konečnou verzí, strojů A320-100 se vyrobilo jen několik kusů. A320-200 má na koncích křídel malé winglety a zvýšenou kapacitu palivových nádrží oproti A320-100 (pro větší dolet), další rozdíly jsou minimální. Typický dolet se 150 pasažéry je u A320-200 asi 5 400 km. Pohon obstarávají dva dvouproudové motory CFMI CFM56-5 nebo IAE V2500 s tahem 113 kN až 120 kN.\n\nZkrácená verze A320 s minimálními změnami. Se skoro shodnou kapacitou palivových nádrží jako A320-200 a méně pasažéry se dolet, se 124 cestujícími ve dvou třídách, prodloužil na 7 200 km, největší ve své třídě. A320 a A319 jsou nejpopulárnější varianty v rodině A320. V roce 2003 si easyJet objednal Airbusy A319 s menšími kuchyňkami (easyJet během letů nenabízí jídlo) a 156 sedadly v jediné třídě. Aby se vyhovělo bezpečnostním požadavkům na rychlost evakuace, musely být přidány další nouzové východy nad křídlo. Pohon zajišťují stejné motory jako u A320. Certifikace u JAA a vstup do služby, u Swissairu, proběhly v dubnu 1996.\n\nObrovská objednávka easyJetu na 120 kusů A319 plus 120 opcí patří v současnosti mezi největší objednávky dopravních letadel od leteckých dopravců. Jedinou srovnatelnou objednávku učinil hlavní konkurent easyJetu Ryanair na stroje Boeing 737. V současné době drží Northwest Airlines rekord v nejkratší pravidelné lince A319 z Bishop International Airport ve Flintu, Michigan do Detroitu (Detroit Metro Airport) – vzdálenost pouhých 92 km (57 mil).\n\nA319CJ \"(Corporate Jet\") je business jet verze A319. Má instalované další palivové nádrže v nákladovém prostoru a prodloužený dolet na 12 000 km. Při případném dalším prodeji může být zpětně přestavěn na standardní A319 pouhým odstraněním přidaných palivových nádrží, a tak maximalizovat svou cenu. Je také znám jako ACJ neboli \"Airbus Corporate Jet\".\n\nLetoun může pojmout až 39 pasažérů, ale na přání zákazníka může být dodán v jakékoliv konfiguraci. Mezi jeho uživatele patří např. Daimler AG a PrivatAir. A319CJ si konkuruje s dalšími firemními letouny jako Gulfstream V, na Boeingu 737 založeném BBJ1 a Bombardier Global Express. Je poháněn stejnými motory jako A320.\n\nDne 9. března 2006 podepsalo Ministerstvo obrany České republiky smlouvu o nákupu dvou letounů A319CJ, které postupně nahradily v dopravním letectvu Armády ČR zastaralé stroje Tupolev Tu-154. První letoun byl dodán v prosinci 2006, druhý pak v září 2007. Od 26. října 2007 nesou oba stroje jména válečných veteránů z druhé světové války generála Karla Janouška a generála Josefa Ocelky.\n\nTato verze má všech 48 sedadel v obchodní třídě, byla speciálně navržena pro mezikontinentální lety pouze touto třídou. A319LR, ve srovnání s A319CJ, má jen čtyři přidané palivové nádrže místo šesti. Typický dolet je 8 300 km, nejdelší v rodině A320 (s výjimkou A319CJ). Lufthansa provozuje linku (jen s business třídou) mezi Německem a USA s flotilou strojů A319LR patřících švýcarskému PrivatAiru. Na druhou stranu např. Qatar Airways mají své A319LR vybaveny standardním počtem 110 sedadel.\n\nA321 je prodloužená verze A320 s minimálními změnami. Plocha křídla byla mírně zvětšena, má oproti A320 dvouštěrbinové klapky a podvozek je zesílen. Pohon zajišťují silnější verze motorů CFM56 a V2500. Někteří dopravci upřednostňují A321 před Boeingem 757, kvůli jeho podobnosti s A318, A319 a A320. Certifikací úspěšně prošel v prosinci 1993 u JAA.\n\nTypický dolet se 186 pasažéry je pro A321-100 asi 4 300 km. Poháněn je dvěma dvouproudovými motory CFM56-5 nebo IAE V2500 s tahem 138 kN.\n\nA321-200 s větší kapacitou palivových nádrží má se 186 pasažéry dolet asi 5 500 km. A321-200 je poháněn dvěma motory CFM56-5 nebo IAE V2500 s tahem 147 kN.\n\nA318, také známý jako „Mini-Airbus“, je nejmenší člen rodiny A320. Během vývoje byl označován jako A319M3, což napovídá, že je přímo odvozen z A319. „M3“ znamená „mínus tři trupové díly“. Letoun je o šest metrů kratší a o 14 tun lehčí než A319. V konfiguraci se dvěma třídami má A318 109 sedadel. Byl konstruován jako náhrada starších verzí Boeingu 737 a Douglasu DC-9, ale konkuruje také modelům Boeing 737-700 a Boeing 717.\n\nA318 je k dispozici v několika verzích s různou maximální vzletovou hmotností (MTOW) od 59 tun (dolet 2750 km) po 68 tun (6000 km). Nižší MTOW umožňuje ekonomický provoz na regionálních linkách (při kratším doletu) a vyšší MTOW dovoluje A318 doplňovat další stroje rodiny A320 na okrajových tratích. Lehčí A318 má o 10% větší dolet než A320, což mu dovoluje obsluhovat některé linky, které A320 obsluhovat nemůže, např. Londýn–Jeruzalém a Singapur–Tokio, British Airways jej provozují i na transatlantické lince London/Shannon–New York. Největší využití ale nachází na krátkých, méně obsazených letech mezi městy střední velikosti.\n\nBěhem svého vývoje narazil A318 na několik problémů. Prvním byl pokles poptávky po nových letadlech v období po 11. září 2001. Druhým byl fakt, že nové motory Pratt & Whitney spotřebovávaly více paliva než se očekávalo a v době, kdy měl CFMI připraveny nové, úspornější motory, mnoho zákazníků se od A318 už odvrátilo, např. Air China, Trans World Airlines (divize American Airlines) a British Airways. I když Airbus doufal, že se A318 na trhu prosadí jako alternativa k regionálním dopravním proudovým letounům, zákony jak v USA, tak v Evropě jej řadí do stejné třídy jako větší letadla, a protože tomu odpovídají i přistávací a jiné poplatky, regionální operátoři jej nepoužívají.\n\nPohon zajišťují dva motory CFM56-5 nebo Pratt & Whitney PW6000 s tahem 96 až 106 kN. První A318 byly dodány v roce 2003 společnostem Frontier Airlines a Air France. Cena za jeden A318 se pohybuje od 39 do 45 milionů dolarů a provozní náklady jsou asi 2500 až 3000 dolarů za hodinu letu. Objednávky A318 jsou nižší, než se plánovalo, k čemuž přispěla těžká konkurence firem jako Bombardier a Embraer, které vyrábějí menší letadla. Celkem bylo objednáno a dodáno 80 letadel.\n\nAirbus navázal na úspěch předchozích řad novou řadou A320neo. Ta se od té starší liší především novými motory, lepšími aerodynamickými vlasnostmi, širší kabinou, lepšími zvukovými izolačními vlasnostmi, větším počtem míst a celkovými sníženými náklady na provoz. Neo v názvu znamená „new engine option\", v překladu nová možnost motoru, u řady A320neo je totiž možno si vybrat z motorů CFMI LEAP-1A nebo Pratt & Whitney PW1000G. První let verze A320neo se konal 25. září 2014, verze A319neo poprvé vzlétla 9. února 2016 a verze A321neo 31. března 2017. Verze A318neo není v plánu. V květnu 2017 bylo vyrobeno již přes 100 kusů tohoto nového typu. Prvními provozovateli byly společnosti Lufthansa, GoAir, IndiGo, Pegasus Airlines, Scandinavian Airlines, AirAsia a Frontier Airlines. Tato řada konkuruje především letounům Boeing 737 MAX.\n\n\n\n"}
{"id": "65264", "url": "https://cs.wikipedia.org/wiki?curid=65264", "title": "Fixace (histologie)", "text": "Fixace (histologie)\n\nFixace vzorku je v histologii klíčový krok v přípravě vzorku, který slouží k jeho ochraně před rozkladem a zároveň uchovává do co největší míry přirozený tvar a uspořádání makromolekul uvnitř buňky a v jejím okolí. Fixace ukončuje všechny probíhající biologické pochody a zvyšuje mechanickou stabilitu vzorku. Cílem fixace je zachovat buňky a tkáně v jejich přirozené podobě a umožnit jejich další zpracování.\n\nMezi běžné typy fixace patří:\n\nFixaci dále napomáhá mechanické zachycení vzorku na podložku, k čemuž se využívá například želatina, polylysin nebo zalití do syntetické pryskyřice.\n\n"}
{"id": "65268", "url": "https://cs.wikipedia.org/wiki?curid=65268", "title": "Dolní Novosedly", "text": "Dolní Novosedly\n\nDolní Novosedly jsou malá vesnice v Jižních Čechách v okrese Písek. Nacházejí se asi 2 km severovýchodně od města Písku na silnici spojující Písek a Tábor. Obec se skládá ze čtyř částí: Dolní Novosedly, Horní Novosedly, Nová Třešně a Chrastiny. Celkem v nich žije obyvatel. Nachází se zde pouze několik chalup a statků. Obec má autobusové spojení s Pískem a Záhořím. Je situována na hřebeni Píseckých hor. Nedaleko se nachází kamenný lom. První písemná zmínka je z roku 1517.\n\nObec Dolní Novosedly se skládá ze čtyř částí na dvou katastrálních územích.\n\nNa katastrálním území \"Chrastiny\" leží i vesnice Třešně, která ale spadá pod sousední Záhoří.\n\n\n\n"}
{"id": "65270", "url": "https://cs.wikipedia.org/wiki?curid=65270", "title": "CFM International", "text": "CFM International\n\nCFM International je joint venture mezi GE Aviation z USA a SNECMA Moteurs z Francie. Jediným účelem této joint venture je výroba a podpora proudových motorů série CFM56.\n\nNázev CFM56 je odvozen od názvů sérií motorů obou výrobců – CF6 od General Electric a M56 od Snecmy.\n\nSpolečnost vyrábí v 10 hlavních továrnách.\n\nGeneral Electric:\n\nSafran-Snecma:\n\nKromě toho obě firmy spolupracují v továrně FAMAT v Saint-Nazaire.\n\n"}
{"id": "65271", "url": "https://cs.wikipedia.org/wiki?curid=65271", "title": "Charolaiský skot", "text": "Charolaiský skot\n\nCharolaiský skot je mohutné masné plemeno skotu původem z Charolles ve Francii. Je to plemeno s vynikající zmasilostí a jatečnou výtěžností, jeho slabinou je naopak větší procento obtížných porodů. Je to jedno z nejčastěji chovaných masných plemen na světě, je nejpočetnějším masným plemenem ve Francii i v České republice (2004).\n\nPůvod charolaiského skotu se odvozuje od původního krajového plemene žlutého skotu rozšířeného v oblasti Charolles, mezi řekami Seinou, Loirou, Rhônou a Allier. V prvopočátcích byl cílem chov dobře vykrmitelných tažných volů, v 19. století došlo ke změně chovného cíle a pro zlepšení ranosti a struktury masa byl přikřížen anglický krátkorohý skot. Plemenná kniha byla založena v roce 1864.\n\nCharolaiský skot je rohatý, v posledních letech se však selekční práce soustředí na šlechtění geneticky bezrohých zvířat. Dalším cílem je snížení procenta obtížných porodů. Ve třicátých letech 20. století byl importován do Severní Ameriky, kde se vlivem odlišné chovatelské práce dnes chová charolais odlišného typu, americký typ je vždy bezrohý, má po odstavu vyšší růstovou schopnost a je ranější, osvalení je však horší než u evropského typu.\n\nDo České republiky byl poprvé dovezen v roce 1990 z Maďarska, později byla importována zvířata i z Francie a v roce 1992 byla dovezena bezrohá zvířata z Kanady.\n\nCharolaiský skot je nápadný velkým tělesným rámcem, tělo je hluboké a široké, bedra a kýty silně osvalené, hlava je relativně malá, široká, s širokým růžovým mulcem a výraznýma očima. Je chováno v rohaté i bezrohé formě. Končetiny jsou silné, dobře stavěné, s výraznými světlými paznehty. Zbarvení je bílé až krémové.\n\nCharolais má nízké sklony k tučnění, vyniká snadnou výkrmností a jatečná zralost nastupuje později, takže je možný výkrm do vysokých porážkových hmotností. Zvířata jsou dobře zmasilá, jatečná výtěžnost výkrmových býků ve věku 14–15 měsíců dosahuje 58–63 % při živé hmotnosti 500–550 kg. Dobře využívá objemných krmiv i pastvy, býci v testaci dosahují průměrných denních přírůstků 1450 g za den, u některých zvířat je možný přírůstek i přes 2000 g za den.\n\nCharolaiský skot je dlouhověký, zdravý, vysoce plodný a tolerantní vůči slunečnímu záření. Krávy mají velice dobrou mléčnost a telata do 120 dnů velice rychle rostou. Plemeno charolais je produkuje ze všech plemen skotu nejvyšší živou hmotnost telat na krávu a rok. Vysoká porodní hmotnost telat ovšem souvisí s vyšším procentem obtížných porodů, zvláště u prvotelek. V současnosti tvoří podíl obtížných porodů asi 8 % a od osmdesátých let 20. století je snižování tohoto podílu hlavním selekčním kritériem v dalším šlechtění plemene. Krávy se poprvé telí ve třech letech, průměrné mezidobí by se mělo pohybovat mezi 360–400 dny, avšak 14 % krav má mezidobí delší než 430 dní.\n\nKromě čistokrevného chovu se toto plemeno často využívané též v užitkovém křížení.\n\n"}
{"id": "65273", "url": "https://cs.wikipedia.org/wiki?curid=65273", "title": "Herefordský skot", "text": "Herefordský skot\n\nHerefordský skot je plemeno skotu, typické středním tělesným rámcem a červeno-bílým zbarvením. Je to celosvětově nejrozšířenější masné plemeno tura domácího. Herefordský skot je chován především ve Spojeném království, v Severní i v Jižní Americe, v Austrálii a na Novém Zélandu a dále v Jihoafrické republice. V České republice je v současné době třetím nejčastěji chovaným plemenem masného skotu.\n\nZákladem současného herefordského skotu je původní červený skot z anglického hrabství Herefordshire. Původně bylo šlechtění zaměřeno na získání pracovního, tažného skotu velkého tělesného rámce, čehož se dosáhlo přikřížením bílého velšského skotu. Tím se ve zbarvení objevily bílé znaky. Vznikající plemeno bylo v průběhu 17. století zušlechťováno vlámským skotem, od něhož se odvozuje dominantní bělohlavost herefordů. První plemenná kniha byla v Anglii vydána už v roce 1846. Další šlechtění v průběhu 19. století, směřované již na masnou užitkovost, vedlo ke zmenšení tělesného rámce a zlepšení ranosti plemene.\n\nHerefordský skot se záhy dostal i na americký kontinent, kde začal být ve větším množství chován po skončení občanské války. Zde byla vyšlechtěna i bezrohá forma plemene, snad přikřížením plemen red polled a durham. Plemeno se vyvíjí v současnosti a pokračuje šlechtění jednak ke zlepšení masné užitkovosti, tak i exteriéru.\n\nHerefordský skot je plemeno středního až většího tělesného rámce, býci dorůstají hmotnosti 850-1050 kg, krávy 500-650 kg. Zvířata mají jemnou kostru a jsou silně osvalená s dobře vyvinutými plecemi, hrudník je hluboký a široký a končetiny silné a spíše kratší. Chová se ve dvou formách, rohaté a bezrohé (tzv. polled hereford).\n\nZbarvení těla je typické tmavě červené, hlava a spodní část krku, hruď, spodní část břicha, ocas, pruh táhnoucí se od týlního hrbolu ke kohoutku zvířete a spěnky, záprstí a nárty jsou bílé. Mulec je vždy růžový. Od podobného českého strakatého skotu se liší menším tělesným rámcem, hrubší kostrou a méně rozvinutým vemenem u krav.\n\nHerefordský skot je nenáročný, dobře se přizpůsobuje různým klimatickým podmínkám, je raný, plodný, dlouhověký a má vysokou schopnost využívat pastvu. Je otužilý a chodivý a dobře se uplatní při extenzivním chovu na pastvinách v podhorských a horských oblastech, protože dosáhne dobré produkce i na méně kvalitní pastevním porostu. Rychle dospívá, porody nebývají obtížné a krávy mají vynikající mateřské vlastnosti. Průměrný denní přírůstek býků v testaci je 1320 g, zvířata nemají sklon k tučnění, maso je jemně mramorované, křehké a šťavnaté.\n\nDo roku 1990 byl hereforský skot jediným na našem územím čistokrevně chovaným masným plemenem. První kusy byly do tehdejší ČSSR na základě rozhodnutí vlády dovezeny v roce 1974. Jednalo se o bezrohé herefordy z Kanady, celkem bylo importováno 51 plemenných býků a 1053 jalovic do vybraných podniků v Západních Čechách. V roce 1977 byly dovezeny další zvířata, opět z Kanady, do JZD Rimavská Sobota. Zvířata se vyznačovala spíše menším tělesným rámcem. Z Kanady však nebyl převzat standard, chovný cíl ani metodika chovu, absence plemenářské práce i kontroly užitkovosti tak vedla u českých herefordů k upevnění nežádoucích užitkových i exteriérových vlastností. Proto se v Česku po revoluci spíše než hereforský skot začala chovat jiná, z Francie dovezená plemena, Aberdeen Angus a Charolais. Počátkem 90. let začal být český hereforský skot zušlechťován a modernizován dovozem dalších zahraničních plemenných zvířat, především opět z Kanady, později byl nákupem zvířat z Kanady a z Německa založen i chov rohaté formy hereforda. Dovozy plemeníků a spermatu býků ze zámoří, z Kanady a z Dánska již vedly ke zvýšení kohoutkové výšky i hmotnosti chovaných zvířat.\n\n"}
{"id": "65275", "url": "https://cs.wikipedia.org/wiki?curid=65275", "title": "Humeova břitva", "text": "Humeova břitva\n\nHumeova břitva je princip racionálního postoje k víře v zázraky, navržený skotským filosofem Davidem Humem. Její doslovné znění (z knihy An Enquiry Concerning Human Understanding) je:\n\nTedy jednoduše řečeno: Jakýkoliv svědek může být oklamán, tudíž je zázrak obtížně doložitelný. Popularizátor vědy MUDr. František Koukolík si tuto větu vysvětluje po svém: \"Nevědomost, omyl, lež a podfuk je pravděpodobnější než zázrak.\" Avšak taková interpretace již posouvá původní smysl Humeovy břitvy, neboť do ní promítá osobní postoj, jelikož zmiňuje pravděpodobnost zázraku, kterou si Humeova břitva netroufá posuzovat.\n\nTato věta pochází ze studie, kde David Hume dokládá, proč žádné náboženství nemůže stát na zázracích. Když půjdeme ještě dále, z jeho studie vyplývá, že náboženství stojí na víře a na vzájemné důvěře (věřím, že ten člověk, svědčící o zázraku, mi nelže).\n\n"}
{"id": "65276", "url": "https://cs.wikipedia.org/wiki?curid=65276", "title": "Limousinský skot", "text": "Limousinský skot\n\nLimousinský skot, limousin, limousine [\"limuzén\"], česky též „limuzín“ je masné plemeno skotu pocházející ze střední Francie. V zemi původu je druhým nejpočetněji chovaným masným plemenem. Je chován též v Česku, kde se uplatňuje především v užitkovém křížení.\n\nPlemeno pochází z oblasti Limousin, původní skot byl až do první poloviny 20. století používán především k tahu. K práci byla vybírána zvířata velkého tělesného rámce, s pevným postojem a vynikajícím osvalením. Plemenná kniha byla založena v roce 1886. Od roku 1900 se limousin šlechtí ve směru na masný skot s vysokou jateční výtěžností, velkým podílem svaloviny a nízkým sklonem k tučnění.\n\nBarva je červená až cihlová po celém plášti, jen mulec, končetiny a okolí očí jsou světlejší. Jedinec dorůstá 4–5 let, krávy dosahují živé hmotnosti 600–750 kg při výšce v kohoutku asi 137 cm, býci hmotnosti 1100–1400 kg při výšce asi 143 cm.\n\nZvířata jsou nápadná výrazným osvalením především kýty, beder a plece. Plemeno je rohaté, ale v poslední době šlechtění směřuje ke zvyšování podílu geneticky bezrohých jedinců.\n\nLimousinský skot se vyznačuje dobrou chodivostí, odolností proti počasí, dobrou plodností a dlouhověkostí. Porody jsou snadné. Vynikající je též pastevní schopnost a konverze objemných krmiv. Býci vybraní k plemenitbě dosahují denních přírůstků 1300 g, ve výkrmu nemají sklon k tučnění a jatečná výtěžnost je vysoká. V České republice se úspěšně používá k zušlechťování stád a k produkci kříženců (nejčastěji s českým strakatým skotem).\n\nZajímavostí je, že nástěnné malby skotu v Lascaux ve Francii se podobají dnešním limousinům.\n\n"}
{"id": "65280", "url": "https://cs.wikipedia.org/wiki?curid=65280", "title": "Gallowayský skot", "text": "Gallowayský skot\n\nGallowayský skot je extenzivní masné plemeno skotu pocházející ze Skotska. Je to velice staré plemeno, první zmínky o něm pocházejí z doby římské vlády na Britských ostrovech. Vyniká odolností, tvrdostí, nenáročností a dobře zachovanými přirozenými instinkty, které ho předurčují k celoročnímu chovu na pastvinách v podhorských a horských oblastech.\n\nGallowayský skot je nejstarším plemenem ve Spojeném království. Vzniklo v oblasti Galloway ve Skotsku. Původní zbarvení bylo černé, v průběhu staletí se objevily i další barevné varianty plemene, ovšem přikřížení jiných plemen pro získání těchto barev je neprokazatelné. Většina záznamů totiž shořela při požáru v muzeu Highland and Agricultural Society v Edinburku v roce 1851. První plemenná kniha byla vydána v roce 1881.\nGallowayský skot byl poprvé dovezen do Kanady v roce 1853 a zaregistrován v roce 1872. V roce 1882 byl poprvé zaregistrován v Spojených státech. Dále se plemeno šířilo do Austrálie, Jihoafrické republiky či na Nový Zéland, které v té době byly britskými koloniemi. V kontinentální Evropě nastalo šíření gallowayů až po první světové válce a výraznější rozvoj nastal až v 50.-60. letech 20. století. V současnosti v pevninské Evropě nejvíce chová v Německu.\n\nV České republice se toto plemeno chová od roku 1991, kdy došlo k importům z Německa a z Rakouska.\n\nGallowayský skot je středního až malého tělesného rámce. Srst je dlouhá, vlnitá, s dobře vyvinutou podsadou. Kostra zvířat je jemná, hrudník i trup je hluboký, u krav je vyvinutý lalok. Hlava je krátká a široká, se středně dlouhýma ušima na kterých dlouhá srst tvoří třásně. Plemeno je geneticky bezrohé. Končetiny jsou krátké a suché. Nejčastěji je galloway černý, ale existují i další barevné rázy, přičemž sedlatá zvířata se v zahraničí vedou jako samostatné plemeno, belted galloway.\n\nJe ideální k extenzivnímu chovu na kopcovitých pastvinách. Je nenáročný na ustájení, úspěšně se chová celoročně pod širým nebem, samozřejmě při zajištění minerálních lizů, zdroje vody a úkrytu před sluncem či větrem. Zvířata jsou přátelská, klidného temperamentu. Díky svým velkým a plochým paznehtům se mohou pást i v mokřadech. Novorozená telata mají nízkou porodní váhu, takže porody jsou snadné a mateřské vlastnosti jsou plně zachované, stejně jako stádový pud zvířat. Poprvé se telí mezi 28-36 měsíci věku, plemenice jsou dlouhověké. Maso gallowayského skotu je jemné a mramorované.\n\n"}
{"id": "65285", "url": "https://cs.wikipedia.org/wiki?curid=65285", "title": "AFM", "text": "AFM\n\nZkratka (značka) AFM může znamenat:\n"}
{"id": "65286", "url": "https://cs.wikipedia.org/wiki?curid=65286", "title": "Propan", "text": "Propan\n\nPropan je nasycený uhlovodík, třetí člen homologické řady alkanů. Za normálních podmínek jde o bezbarvý hořlavý plyn bez zápachu, výrazně těžší (1,55krát) než vzduch, dá se však snadno zkapalnit a udržet v kapalném stavu již nepříliš vysokým tlakem. Ve směsi se vzduchem, obsahující 2,1 až 9,5 % propanu, snadno exploduje. Je součástí běžně používané topné směsi uhlovodíků, označované jako propanbutan (viz též butan).\n\nPrůmyslově se připravuje frakčním zkapalňováním ropných plynů, odpadajících při rafinaci ropy. Odděluje se také vymražováním při rafinaci zemního plynu před jeho distribucí do rozvodného systému, aby se zabránilo jeho kondenzaci v potrubích.\n\nV laboratoři jej lze připravit řadou způsobů, např. působením jodovodíku na propanol\n\npřípadně redukcí jodpropanu (propyljodidu) zinkem ve vodném prostředí\n\nJinou možností je redukce acetonu např. zinkem v koncentrované kyselině chlorovodíkové\n\nJinou, málo používanou metodou, je tepelný rozklad kyseliny máselné\n\nU propanu existuje stejně jako u jiných uhlovodíků téměř volná otáčivost kolem vazeb C—C mezi sousedními uhlíky v molekule. V důsledku toho může molekula propanu nabývat různých uspořádání v prostoru. Tyto různé prostorové konfigurace molekul obecně nazýváme konformace a molekulu, zaujímající určitou konformaci, nazýváme konformer. U molekul propanu se mohou nezávisle na sobě měnit dva úhly natočení, zvané \"torzní úhly\" a to torzní úhel \"θ\", který svírají roviny C—C—H a H—C—C definované vodíky na sousedních uhlících 1 a 2, a torzní úhel \"θ\" na druhé dvojici sousedních uhlíků. Protože se vodíkové atomy a vzájemně nevázané atomy ve dvojici vodík–uhlík vzájemně odpuzují, je potenciální energie konforméru s \"θ\" = 0° (tzv. „zákrytová“ konformace) vyšší, než v případě hodnoty úhlu \"θ\" = 60° (tzv. \"nezákrytová\" konformace) a to o 14 kJ/mol. Podobně tomu je při otáčení kolem druhé vazby C—C. Proto za normální teploty většina molekul propanu (až 99 %) bude mít konformaci blízkou hodnotám obou torzních úhlů \"θ\" = 60°, 180° nebo 300° (v rozmezí ±30°), přičemž všech těchto devět konformací bude energeticky rovnocenných (budou i geometricky nerozlišitelné, pokud by jednotlivé vodíky nebyly různými izotopy). Tyto nejstabilnější konformace mají symetrii odpovídající bodové grupě \"C\",\n\nTepelná kinetická energie molekul za normální teploty (20 °C) je 3,7 kJ/mol, tedy srovnatelně velká s energetickou bariérou, bránící volné rotaci kolem vazby C—C. Proto za těchto podmínek jeden konformer spontánně přechází v jiný, přičemž doba, potřebná pro přechod (přetočení) z jedné konformace do druhé, je řádově 10 s.\n\nS nadbytkem vzduchu (kyslíku) se propan spaluje na vodu a oxid uhličitý\n\nPři menším množství kyslíku vzniká místo oxidu uhličitého oxid uhelnatý\n\npři jeho nedostatku se propan spaluje pouze na vodu a uhlík (saze)\n\nCitlivou oxidací může být přeměněn na kyselinu propionovou\n\nZahříváním na vysokou teplotu kolem 900 °C ve směsi s vodní parou (proces zvaný hydrokrakování) se z molekuly propanu odštěpuje vodík a vzniká směs nasycených a nenasycených uhlovodíků (alkenů tj. olefinů) a to zejména ethan, ethen (ethylen) a propen (propylen) podle následujícího schematu\n\nPřestože se jedná o hydrokrakování velmi jednoduché molekuly, obsahující pouze tři uhlíkové atomy, je vidět, že možných produktů je značné množství. Je však třeba podotknout, že pouze rekombinační reakce označené ve schematu červenou hvězdičkou jsou významné a přispívají k celkovému výsledku více než 95 %.\n\nReakcí propanu s chlorem vzniká směs chlorovaných derivátů; v prvním stupni pak směs 1-chlorpropanu (propylchloridu) a 2-chlorpropanu (isopropylchloridu)\n\na\n\nReakce má radikálový řetězový charakter. Je iniciována zahřátím nebo světlem (zejména ultrafialovým) a může probíhat bouřlivě, až explozivně.\n\nPři vdechnutí má slabě narkotické účinky. Větší koncentrace ve vzduchu může vést k zadušení, protože díky své vyšší hustotě může vytěsnit vzduch potřebný k dýchání.\n\nNachází se rozpuštěný v ropě. V menší míře je obsažen v zemním plynu.\n\nSpektroskopicky byl prokázán v atmosféře Saturnova měsíce Titanu.\n\nJe též jednou z molekul nacházejících se v mezihvězdných plynových oblacích.\n\nPropan je významnou energetickou surovinou, především ve směsi s dalšími uhlovodíky, butanem, isobutanem, but-1-enem, bute-2-enem a propenem, která se obvykle nazývá propanbutan a používá se zejména v domácnostech a malých provozovnách jako zdroj tepla k vytápění nebo při přípravě teplých jídel (vaření, grilování atp.), též při tepelném zpracování různých materiálů (tavení, svařování, pájení). Její složení kolísá a závisí na průmyslových normách jednotlivých států. V oblastech s vyšší průměrnou teplotou obvykle obsahuje menší podíl propanu než v oblastech studenějších; obsah propanu kolísá od 25 do 90 %. Obdobná směs uhlovodíků obsahující propan, ale obvykle ve větším zastoupení, se používá jako pohonná látka pro spalovací motory.\n\nVe směsi s butanem se několik desítek let využívá k vytápění, k vaření nebo k pohonu motorových vozidel a plavidel. Především v automobilovém průmyslu je místo označení propan-butan směs označována zkratkou LPG (z angl. Liquefied petroleum gases – zkapalněný ropný plyn). Spalování LPG je ekologičtější než použití obvyklého benzinu nebo motorové nafty.\n\nPropan je součástí hnacích plynů v aerosolových bombičkách.\n\nPropan se používá také v chladírenství jako chladivo. \n\nPropan poprvé izoloval americký chemik Walter O. Snelling z amerického státního báňského úřadu U. S. Bureau of Mines v roce 1910 jako těkavou součást benzinu.\n\nJméno propan bylo odvozeno od názvu \"kyseliny propionové\", se kterou má stejný počet uhlíkových atomů v molekule.\n\n"}
{"id": "65294", "url": "https://cs.wikipedia.org/wiki?curid=65294", "title": "Nerez", "text": "Nerez\n\nNerez byla česká folková hudební skupina, jejíž jádro tvořil autorský trojúhelník Zuzana Navarová – Zdeněk Vřešťál – Vít Sázavský.\n\nPražští vysokoškoláci Zdeněk Vřešťál a Vít Sázavský spolu tvořili folkové duo hrající humorné písně (vyhráli soutěž satirických písní \"Příbramský permoník\"). V roce 1980 se seznámili se Zuzanou Navarovou, která dosud zpívala se skupinou \"Výlety\" z Hradce Králové. Po návratu Navarové ze studijní stáže na Kubě vznikla v roce 1981 Nerez. V roce 1982 Nerez vyhrál Portu v Plzni a Zuzana Navarová získala cenu za nejlepší vokální projev na Vokalíze v Praze. O rok později skupina opět vyhrála Portu a její vítězství na Vokalíze dokumentuje článek \"Vokalíza značky Nerez\" v časopise Melodie. Ivan Hlas vzpomíná, že v době, kdy byli Vřešťál a Sázavský na vojně, hrál se Zuzanou Navarovou on a jednorázová skupina se jmenovala Ouvej band.\n\nV roce 1986 vyšlo Nerezu první LP, \"Masopust\". O rok později vydal Zdeněk Vřešťál autorské EP \"Písničky ze šuplíku\". V roce 1988 vyšlo druhé řadové album \"Na vařený nudli\", Navarová se Sázavským napsali hudbu k animovanému filmu Michaely Pavlátové \"Křížovka\" a Vřešťál produkoval EP \"Drobné skladby mistrů\", kam shromáždil 12 drobných písniček (většinou kratší než minuta) od různých autorů (Jan Burian, Vladimír Merta, Bratři Ebenové apod.). Roku 1989 členové Nerezu pořádali festival Stará láska Nerez a Vy, při kterém si na pódium zvali spřátelené muzikanty, v listopadu koncertovali ve Španělsku.\n\nV roce 1990 vyšlo třetí (a poslední) řadové LP \"Ke zdi\". O rok později členové kapely vlastním nákladem vydali v omezeném nákladu 1 800 kusů demokazetu \"Co se nevešlo\", kde soustředili písně, které dosud nevyšly, v „live“ verzích z různých koncertů. Navarová se Sázavským znovu spolupracovali s Michaelou Pavlátovou, složili hudbu k filmu \"Řeči, řeči, řeči…\" nominovanému na Oscara. Roku 1992 přišla Zuzana Navarová se sólovým projektem \"Caribe\".\nV roce 1993 vyšlo živé CD \"Stará láska Nerez a vy\", které je záznamem koncertu z 18. března a kromě hostování Jaroslava Nejezchleby jde o koncert samotného hlavního tria. Nerez pak ještě nahráli album koled \"Nerez v Betlémě\", ale už bylo jasné, že se skupina rozpadá. Uspořádali ještě jedno větší turné a koncert v Lucerně 28. dubna 1994, kde hostovalo mnoho špičkových rockových a jazzových muzikantů. Zdeněk Vřešťál začal připravovat sólové album \"Čím dál víc Vřešťál\" a Zuzana Navarová spolu s Ivánem Gutiérrezem a Karlem Cábou trio Tres.\n\nV roce 1995 vyšly v reedici na CD tři řadová LP Nerezu pod názvem \"Nerez – antologie\" doplněné o tři bonusy. Tres vydali stejnojmenné CD a Zdeněk Vřešťál pracoval jako producent s Jaromírem Nohavicou. Tato spolupráce vyvrcholila Nohavicovým albem \"Divné století\" (1996; aranže Vít Sázavský) a vytvořením Kapely (Zdeněk Vřešťál, Vít Sázavský, Pavel Plánka, Filip Jelínek, Vlaďka Hořovská, Petra Pukovcová), která Nohavicu začala doprovázet na koncertech. Zaznám z koncertů vyšel na CD \"Jaromír Nohavica a Kapela – Koncert\". Poté opět Nohavica vystupoval sám s kytarou, z \"Kapely\" ale vznikla skupina Neřež, která začala hrát písně Zdeňka Vřeštála včetně několika písní z repertoáru Nerezu.\nV roce 2001 vyšlo CD \"Co se nevešlo (pozdní sběr)\", které vzniklo na základech kazety z roku 1991, avšak s digitálním odstraněním šumů. Neřež odehrál několik vzpomínkových koncertů se Zuzanou Navarovou a ke konci roku vyšel výběr \"Nej, nej, nej\". Po smrti Zuzany Navarové 7. prosince 2004 Neřež občas vystupuje s koncertním programem \"Neřež hraje Nerez\".\n\nV březnu 2007 vydalo vydavatelství Supraphon reedici všech tří studiových alb Nerezu s novým masteringem a DVD s klipy a archivními záběry doplněné zpěvníkem.\n\nZdeněk Vřešťál v červenci 2008 ohlásil, že píše podrobnou knihu o historii skupiny Nerez, která vyšla v roce 2009 pod názvem \"Ne, Nerez nerezne\".\n\nV květnu roku 2018 oznámili Zdeněk Vřeštál a Vít Sázavský, že obnoví skupinu Nerez. Náhradou za zesnulou Zuzanu Navarovou má být Lucia Šoralová. Projekt zvaný Nerez & Lucia poběží paralelně s kapelou Neřež.\n\n\n"}
{"id": "65317", "url": "https://cs.wikipedia.org/wiki?curid=65317", "title": "Prahování", "text": "Prahování\n\nPrahování (anglicky \"thresholding\") je funkce, která obecně upravuje hodnoty vstupu podle předpisu:\n\nformula_1,\n\nkde:\n\nPrahování lze považovat za primitivní případ vzorkování analogového signálu.\n\nPrahování se používá v mnoha oblastech:\n\nV grafice se prahují jasové či barevné složky pixelů obrazu. Hodnotu prahu pak lze určit například z barevného a jasového histogramu obrázku.\n\nFunkci prahování lze použít mimo jiné jako metodu předzpracování pro detekci hran v obrázku, rozpoznávání znaků apod.\n\n"}
{"id": "65320", "url": "https://cs.wikipedia.org/wiki?curid=65320", "title": "Extended Graphics Array", "text": "Extended Graphics Array\n\nXGA, neboli \"Extended Graphics Array\", je standard displejů od IBM uvedený v roce 1990. Dnes je tato zkratka známá jako synonymum pro grafické rozlišení 1024×768 pixelů, ale oficiální definice je širší. XGA nebyla nová a vylepšená náhrada Super VGA, ale spíše jedna podmnožina jeho možností.\n\nPůvodní verze XGA rozšířila dosavadní VGA přidáním podpory dvou rozlišení:\n\nXGA-2 přidala podporu true-color (32 bitových barev) pro rozlišení 640 x 480, podporu high color (16 bitů) pro rozlišení 1024 x 768, vyšší obnovovací frekvence a také větší výkon hardwarové akcelerace. Všechna rozlišení XGA měla poměr stran 4:3.\n\nTak jako její předchůdce IBM 8514, XGA nabízela funkce hardwarové akcelerace pro snížení zatížení procesoru při vykreslování 2D grafiky. Akcelerace XGA byla rychlejší než 8514 a nabízela komplexnější podporu vykreslování základních grafických prvků a podporu 16 bitového zobrazovacího režimu.\n\nXGA by neměla být zaměňována s VESA z EVGA (Extended Video Graphics Array), která byla vydána ve stejné době.\n"}
{"id": "65326", "url": "https://cs.wikipedia.org/wiki?curid=65326", "title": "Escadron de transport, d'entraînement et de calibrage", "text": "Escadron de transport, d'entraînement et de calibrage\n\nEscadron de transport, d'entraînement et de calibrage (ETEC, „Dopravní, výcviková a kalibrační peruť“) je jednotka Francouzského letectva pod přímým velením francouzského Ministerstva obrany.\n\nJednotka ETEC používá 2 letouny Falcon 900 a 4 letouny Falcon 50 pro lety v rámci Evropy a 2 stroje A319 pro střední a dlouhé lety.\n\nV roce 2003 nalétala ETEC 673 letových hodin pro prezidenta republiky, 516 pro předsedu vlády, 602 pro ministra zahraničí a 318 pro ministra obrany. Náklady na letovou hodinu jsou 4050 € pro Airbus, 5750 € pro Falcon 900 a 4090 € pro Falcon 50.\n\nVolací znaky letů jsou „COTAM 0xy“, „COTAM 001“ je vyhrazen pro francouzského prezidenta a „COTAM 002“ pro zahraniční prezidenty.\n"}
{"id": "65327", "url": "https://cs.wikipedia.org/wiki?curid=65327", "title": "ETEC", "text": "ETEC\n\nZkratka ETEC může znamenat:\n\n"}
{"id": "65329", "url": "https://cs.wikipedia.org/wiki?curid=65329", "title": "Křížová výprava (seriál)", "text": "Křížová výprava (seriál)\n\nKřížová výprava (v anglickém originále Crusade) je americký sci-fi televizní seriál, jehož autorem je J. Michael Straczynski. Premiérově byl vysílán v roce 1999. Celkově bylo natočeno 13 dílů a ještě před odvysíláním prvního z nich byl seriál během produkce první řady zrušen. Dějově navazuje na seriál \"Babylon 5\" a z něj odvozené filmy.\n\n\n"}
{"id": "65339", "url": "https://cs.wikipedia.org/wiki?curid=65339", "title": "Malá Strana", "text": "Malá Strana\n\nMalá Strana (původně \"Nové Město\" - latinsky \"Nova civitas sub castro Pragensi\" do založení dnešního Nového Města a později \"Menší Město pražské\", ) byla do roku 1784 samostatným městem, do roku 1949 městským obvodem Praha III, nyní se jedná jen o městskou čtvrť a katastrální území v centru Prahy na levém břehu Vltavy. Malá Strana má rozlohu 1,3728 km. Skoro celá čtvrť se nachází na území městské části Praha 1, malá část (4 %) jižně od ulice Vítězné náleží k území Prahy 5.\n\nJde o jednu z nejstarších a nejpůsobivějších částí Prahy vzniklou v podhradí Pražského hradu. Jedná se o turisticky atraktivní lokalitu s řadou kostelů, paláců a dalších památek a vysokým podílem zelených ploch zahrad a sadů včetně vrchu Petřína. Sídlí zde významné instituce státní moci (obě komory Parlamentu, Úřad vlády, tři ministerstva) a zastupitelské úřady.\n\nNa území dnešní Malé strany je doloženo osídlení od neolitu, v 8. a 9. století byla oblast kolem dnešního Malostranského náměstí dvakrát ohrazena valem a příkopem. V dnešní Mostecké ulici se našly zbytky důkladného dřevěného zpevňování komunikace, patrně jako nástupiště k dřevěnému mostu. Ve 12. století zde už byla kamenná dlažba, na celém území bylo nejméně 10 zděných kostelíků a na jeho obraně se podílela opevněná komenda johanitů (později Maltézských rytířů), Biskupský dvůr u mostu a Strahovský klášter, založený 1140.\n\nRoku 1257 Přemysl Otakar II. na území Malé Strany velkoryse založil tzv. Nové Město (\"Nova Civitas\"), město s magdeburským právem a povolal německé osadníky. Z této doby pochází základní síť ulic včetně dnešní Nerudovy s rozměrným obdélným náměstím s kostelem sv. Mikuláše uprostřed. Nálezy ze 14. století však překvapivě svědčí o spíše chudobném osídlení, snad v důsledku válečných zmatků v letech 1306-1310. Nicméně se i za Lucemburků na Malé Straně hodně stavělo, vyrostly nové kostely (sv. Tomáš 1315, přestavba kostela Pod řetězem i Biskupského dvora). Za Karla IV. došlo výstavbou Hladové zdi k výraznému rozšíření Malé Strany, jejíž součástí se tak stala oblast bývalých vsí Nebovidy a Újezd a přilehlé stráně Petřína. Za husitských válek bylo město zcela zničeno a zbylí obyvatelé byli přestěhováni na pravý břeh. Teprve koncem 15. století se začalo obnovovat. Na počátku 16. století tvořili na Malé Straně asi polovinu obyvatelstva Němci.\n\nV domě na Malostranském náměstí vznikl rozsáhlý požár, který 2. června 1541 zničil 133 z 211 malostranských domů a silně postihl také Pražský hrad. Zásadní obrat pro Malou Stranu způsobilo přestěhování císařského dvora Rudolfa II. do Prahy, kdy s město stalo hlavním cílem nově příchozích dvořanů i dvorské šlechty. Na Peterleho vedutě z roku 1562 je vidět stav před touto proměnou, s mnoha vypálenými domy a jen několika novými domy hlavně na náměstí. V této době přišli do Prahy významní italští architekti (Ulrico Aostalli de Sala, Giovanni Maria Filippi aj.), kteří určovali ráz nových staveb. Filippi postavil i nejvýznamnější církevní stavbu, luteránský kostel sv. Trojice, později proměněný v kostel P. Marie Vítězné a sv. Antonína Paduánského, a v oblasti Tržiště si Italové zřídili i vlastní špitál. Nově postavená radnice (1619) svědčí o bohatství města.\n\nJeště za třicetileté války vznikl Valdštejnský palác a po posledním švédském vpádu 1648 se rychle obnovují a rozšiřují hlavně církevní stavby (nový jezuitský Profesní dům s kostelem Svatého Mikuláše a dominikánský u sv. Marie Magdaleny, přestavby u sv. Tomáše a P. Marie pod řetězem). Zároveň se stavělo nové mohutné opevnění, navazující na opevnění Hradu. Odchodem dvora do Vídně město ztratilo na významu, zároveň se však uvolnilo mnoho místa, které vyplnily hlavně honosné stavby barokních paláců. Přes morové epidemie z let 1680 a 1714 počet obyvatel stále rostl a na Malé Straně působila řada vynikajících umělců.\n\nRoku 1784 byla pražská města císařským nařízením spojena do Královského hlavního města Prahy a Malá Strana se stala do roku 1949 obvodem Praha III. Byla zrušena řada klášterů a roku 1787 byl zřízen stavební úřad, který o každé stavbě rozhodoval. Vznikly přesné plány a roku 1791 se začalo se stavbou podzemní kanalizace. Přibývalo také veřejných olejových luceren a roku 1847 se objevilo prvních 200 plynových. Roku 1826 se stal nejvyšším purkrabím hrabě Karel Chotek, který prosadil stavbu nové silnice na Špejchar a zasloužil se o parkovou úpravu kolem hradeb. 1841 byl otevřen řetězový most, 1869 Rudolfova lávka pro pěší na Klárově, 1876 začala jezdit koňská tramvaj z Újezda na Smíchovské nádraží a 1883 od Národního divadla na Malostranské náměstí. 1891 byla postavena Petřínská rozhledna a pozemní lanovka.\n\nDopravní ruch si už koncem 19. století vynutil rozšíření Karmelitské a proražení Letenské ulice, což vzbudilo vlnu kritiky a - spolu s asanací Josefova - probudilo památkové hnutí. Velká stavební činnost se pak naštěstí omezila na Újezd a okolí Klárova a Mánesův most z roku 1914 dopravě přes Malou Stranu odlehčil. Většími zásahy byla přestavba Michnova paláce pro Obec sokolskou, výstavba Ministerstva financí a později vystěhování a přestavba celých bloků severně od Malostranského náměstí pro účely Parlamentu po roce 1992.\n\nMalá Strana vznikla jako podhradí Pražského hradu, kde časem převládla šlechtická sídla, církevní a diplomatické instituce. Je i dnes klidnější než protější Staré Město a má také více zeleně. Nachází se zde velké množství pozoruhodných staveb i dalších zajímavých míst – např. ostrov Kampa obtékaný Čertovkou, Malostranské náměstí rozdělené na dvě části kostelem sv. Mikuláše, Maltézské náměstí, Újezd s lanovou dráhou na Petřín, Štefánikovu hvězdárnu a Petřínskou rozhlednu či velký komplex zahrad (Kinského zahrada, Petřínské sady, Schönbornská zahrada, atd.). Právě díky nim a vrchu Petřín, který je zviditelňuje, působí Malá Strana jako zelená oáza uprostřed města.\n\nSídlí zde obě komory Parlamentu ČR – Poslanecká sněmovna i Senát. Rozšiřování parlamentu v 90. letech bylo kritizováno, naposledy drahá výstavba poslanecké ubytovny v Nerudově ulici. V severovýchodním cípu Malé Strany u Vltavy leží Strakova akademie – sídlo úřadu vlády ČR).\n\nZ ministerstev tu sídlí Ministerstvo financí v Letenské ulici, Ministerstvo školství, mládeže a tělovýchovy v Karmelitské ulici a Ministerstvo kultury na Maltézském náměstí. Řada paláců se využívá jako velvyslanectví, či zastupitelské úřady, a také jako hotely s restauracemi. Kromě toho tu sídlí Český červený kříž, České muzeum hudby a Museum Kampa. V bývalé jezuitské koleji sídlí Matematicko-fyzikální fakulta Univerzity Karlovy, na horním náměstí Akademie múzických umění, v Josefské ulici je významné Malostranské gymnázium a v Hellichově ulici Gymnázium Jana Nerudy. Malá Strana tak má, kromě svého neopakovatelného genia loci, i velký politický, kulturní a administrativní význam.\n\nMalou Stranou vede levobřežní tramvajová trať (linky 12, 15, 20, 22, 23, 57, sezónně taky 91) z Újezda Karmelitskou ulicí na Malostranské náměstí. Dále pokračuje splítkou skrz Oettingenský palác a Letenskou ulicí ke stanici metra Malostranská, která je umístěna na Klárově. Na území Malé Strany jsou tramvajové zastávky Újezd, Hellichova, Malostranské náměstí a Malostranská, kde je také stanice metra trasy A Malostranská.\n\nNa malostranském Újezdu má dolní stanici pozemní Lanová dráha na Petřín.\n\nZ Malostranského náměstí k nemocnici Pod Petřínem jezdí autobusová linka 292.\n\nDo historického jádra Malé Strany nesmějí nákladní automobily; protože zde často vznikaly zácpy. Od listopadu 2007 byla na Malou Stranu rozšířena zóna placeného parkování z pravobřežní Prahy 1. Část automobilové dopravy z Malé Strany pomohl odvést Strahovský tunel. Po vzniku Československa se zvažovala i tzv. Petřínská komunikace po svahu Petřína nebo tunelem pod ním.\n\n\n\n\n\n\n\n\nŽilo zde mnoho význačných umělců, vědců i politiků: Josef Dobrovský, Joachim Barrande, Eduard Vojan, Karel Čapek (Říční), Vladimír Holan a Jan Werich (Dobrovského dům na Kampě), Jiří Trnka (v Hroznové), Pavel Štěpán, František Janda (Besední), malíř Jan Zrzavý, fotograf Josef Sudek. Zdejší rodák Jan Neruda Malé Straně dokonce zasvětil své známé \"Povídky malostranské\", které barvitě popisují zdejší život v polovině 19. století; byla po něm pojmenována ulice vedoucí vzhůru královskou cestou na nedaleký Pražský hrad. Povídky o Malé Straně napsala také Jindřiška Smetanová, odehrává se tu i televizní seriál \"Kamarádi\" režisérky Vlasty Janečkové či \"Chobotnice z II. patra\" režiséra Jindřicha Poláka, svůj děj zde má i větší část filmu \"Jak utopit dr. Mráčka aneb Konec vodníků v Čechách\" režiséra Václava Vorlíčka a \"Kamenný most\" režírovaný Tomášem Vorlem.\n\n\n"}
{"id": "65340", "url": "https://cs.wikipedia.org/wiki?curid=65340", "title": "Princezna Mononoke", "text": "Princezna Mononoke\n\nPrincezna Mononoke (もののけ姫, Mononoke-hime) je jeden z nejznámějších japonských animovaných filmů ve stylu anime. Film režíroval Hajao Mijazaki v produkci studia Ghibli a do kin byl uveden 12. července 1997.\n\nPrincezna Mononoke je japonské historické drama (džidaigeki) odehrávající se v Japonsku pozdního období Muromači (1333–1568). Do středu konfliktu mezi nadpřirozenými strážci hvozdů a lidmi, kteří se šíří na jeho úkor, vstupuje princ Ašitaka, jehož osud divák sleduje, a setkává se s paní Eboši, vládkyní města uprostřed lesa, a San (které lidé říkají princezna Mononoke), dívkou vychovanou vlky, která stojí na straně hvozdu a starých bohů. Na obecné úrovni se film zabývá soužitím člověka a přírody a obsahuje environmentalistické podtóny, kterými podobně jako výchozí myšlenkou navazuje na starší Mijazakiho dílo Naušika z Větrného údolí.\n\n\"Princezna Mononoke\" je oficiální český název; byl pořízen i český dabing a na VHS ho pro distribuční síť Hollywood Classic Entertainment vydala SPI International. Film je známý i pod svým anglickým názvem \"Princess Mononoke\". \"Mononoke\" v japonštině není vlastní jméno, v tomto kontextu jej lze přeložit jako \"duch\", název tedy v doslovném překladu znamená \"Princezna duchů\". Skutečné jméno dívky je však \"San\".\n\nTento film čtyřikrát vysílala Česká televize, poprvé 10. října 2003.\n\n"}
{"id": "65348", "url": "https://cs.wikipedia.org/wiki?curid=65348", "title": "Kyselina palmitová", "text": "Kyselina palmitová\n\nKyselina palmitová je karboxylová kyselina. Její molekulární (sumární) vzorec je CHCOOH. Je to vyšší mastná kyselina, je tudíž obsažena v tucích. Její chemický název zní kyselina hexadekanová. Za normálních podmínek je to bílá pevná látka. Jak její název napovídá, vyskytuje se v palmovém oleji. Je obsažena také v másle, sýrech, mléku a mase.\n\nZa druhé světové války se její deriváty začaly používat k výrobě napalmu. Velký význam má její směs s kyselinou stearovou, která se nazývá stearín. Používá se k výrobě svíček, kosmetických krémů a leštících past.\n\nZískává se reakcí sodného louhu (řidčeji louhu draselného) s tukem. Vzniká glycerol, palmitan sodný, stearan sodný, olejan sodný (sodná sůl kyseliny olejové) a další. Jejich vzájemný poměr záleží na jednotlivých typech tuku. Tato směs se používá na výrobu mýdel. Pokud je potřeba vytvořit jednotlivé kyseliny, tak se tyto sodné soli nechají zreagovat se silnějšími kyselinami, než je kyselina palmitová, obvykle se užívá třeba kyselina sírová či kyselina chlorovodíková. Vznikne sraženina, nerozpustná ve vodě, která obsahuje právě zmíněné mastné kyseliny.\n\n"}
{"id": "65351", "url": "https://cs.wikipedia.org/wiki?curid=65351", "title": "Genius loci", "text": "Genius loci\n\nGenius loci je latinské slovní spojení znamenající „duch místa“.\n\nV římské mytologii byl \"genius loci\" duch či bůžek, ochraňující určité místo, často býval zobrazován jako had nebo jako postava s rohem hojnosti. V dnešním slovníku má však tento obrat spíš význam specifické atmosféry dané oblasti, než jakési místní ochraňující síly. (Např: Genius loci, duch tohoto místa, převzal nad událostmi svou moc.)\n\n"}
{"id": "65352", "url": "https://cs.wikipedia.org/wiki?curid=65352", "title": "Ukazatel (programování)", "text": "Ukazatel (programování)\n\nUkazatel () je v informatice označení pro datový typ, který slouží k uložení adresy v paměti počítače. Ukazatel slouží pro zpřístupnění dat, která jsou na příslušné adrese v operační paměti uložena.\n\nUkazatel používá většina imperativních programovacích jazyků, jako např. jazyk C a Pascal. V programovacích jazycích je syntaxí zápisu programu rozlišeno, zda se pracuje s hodnotou adresy ukazatele anebo s hodnotou datového prvku, na který ukazuje.\n\nZvláště významný je tento datový typ v jazyku C, který definuje i tzv. \"pointerovou aritmetiku\" (viz níže), díky které lze např. provést výpočet adres různých prvků v poli, nebo naopak z jejich adresy odvodit jejich index. Jazyk C téměř nerozlišuje mezi ukazatelem a polem a dokonce nemá ani datový typ řetězec a nahrazuje jej právě ukazatelem na jeho počátek, resp. s ním pracuje jako s polem znaků.\n\nPři používání ukazatelů často dělají programátoři mnoho programátorských chyb. V novějších programovacích jazycích, jako například Java a Python, jsou proto ukazatele nahrazeny referencemi na objekty, jejichž použití není tolik náchylné k základním programátorským chybám. Naopak ale u nezkušeného programátora může takto vzniknout mnoho těžko objevitelných chyb, vzniklých neznalostí pozadí jazyka. \n\nV architektuře procesorů x86, kde se používá adresa dělená na segment a offset, je možné volit mezi dvěma typy ukazatelů:\n\nTento způsob práce s pamětí (respektive segmentace paměti) se používal v dobách 16bitových aplikací pro DOS, dnes je ale považován za zastaralý a na architektuře IA-32 se používá výhradně 32bitových ukazatelů, respektive na 64bitových architekturách se používá 64bitových ukazatelů.\n\nPointerová aritmetika definuje možné výpočetní operace s ukazateli. Adresovatelnou jednotkou ukazatele může být jeden bajt nebo jedno slovo, ale nejčastěji ve vyšších programovacích jazycích je adresovatelnou jednotkou ukazatele velikost datového typu, který ukazatel adresuje.\n\nMožné operace s ukazateli jsou buď přírůstek adresy P (čili indexace prvků v poli, na jehož počátek P ukazuje), anebo rozdíl adres P (vzdálenost dvou prvků v poli). Obě tyto operace pracují v násobcích velikosti datového typu.\n\nAdresy ukazatelů se kterými se provádí pointerová aritmetika se musí nacházet ve stejném adresovém prostoru (např. poli), jinak nemusí být výsledek operace definován.\n\nPříklad v jazyku C:\n"}
{"id": "65365", "url": "https://cs.wikipedia.org/wiki?curid=65365", "title": "Gymnázium Zlín – Lesní čtvrť", "text": "Gymnázium Zlín – Lesní čtvrť\n\nGymnázium Zlín – Lesní čtvrť je první gymnázium ve Zlíně, vzniklo v roce 1936 a patří mezi jedna z nejprestižnějších v celé republice.\n\nV letech 1998 až 2004 byl jeho ředitelem Mgr. Tomáš Zatloukal, který byl poté zvolen do evropského parlamentu. V současné době je ředitelem RNDr. Jan Chudárek.\n\nDruhy studia jsou čtyřleté (79-41-K/41) a osmileté (79-41-K/81) se všeobecným zaměřením.\n\nCelková kapacita školy je 960 žáků. Průměrně zde každoročně studuje asi 900 studentů a vyučuje přibližně 70 pedagogů.\n\nStudenti mají možnost širokého výběru volitelných předmětů (seminářů) s odborným zaměřením. Žáci 2. ročníku a sext si volí dva dvouleté semináře dotované dvěma hodinami týdně, třetí ročníky a septimy vybírají také dva semináře, jeden dvouhodinový a druhý čtyřhodinový. Nabídka volitelných předmětů je každoročně aktualizována, v současnosti je jich celkově nabízeno přes 50.\n\nŠkola nabízí také řadu nepovinných předmětů a zájmových útvarů (kroužků), například cizí jazyk včetně latiny, sborový zpěv, základy administrativy, tvůrčí psaní, jazyková kultura a rétorika, Global Classroom, debatní klub, přírodovědný klub, čtenářský klub, studentská televize, archeologie a útvary sportovních činností.\n\nŠkola je po přestavbě moderně vybavena, má více než 60 učeben, z nichž více než polovina je odborných. Tyto jsou vybaveny videem nebo DVD-přehrávačem, počítačem, interaktivními tabulemi, poslechovou aparaturou, mapami a odbornou literaturou.\n\nŽáci mají k dispozici školní knihovnu s přibližně 15 000 svazky a 6 PC s přístupem na internet. Také v učebnách informatiky je možný volný přístup na internet. Jedna z tělocvičen je vybavena horolezeckou stěnou a při učebnách výtvarné výchovy je keramická pec.\n\nŠkola se několikrát stěhovala, zprvu sídlila v areálu Baťových škol, poté například v areálu Baťových závodů. Roku 1961 se škola přesunula Lesní čtvrť a získala charakter výběrové školy připravující žáky pro studium na vysokých školách. V jeho areálu se nachází také zlínská hvězdárna, která byla v rámci rekonstrukce školy přestěhována a v podstatě znovu postavena.\n\nRekonstrukce měla čtyři etapy a proběhla mezi lety 2002 a 2006 s celkovými náklady necelých 200 milionů korun. Z původních osmi samostatných jednopatrových pavilonů byly tři zcela nově postaveny a jeden vyřazen. Pavilony se poté propojily krčky a vznikl tak jeden komplex, takže studenti již nepřechází mezi budovami. Celá rekonstrukce byla v souladu s moderními stanovami Evropské unie a byla také zvýšena celková kapacita.\n\n\n"}
{"id": "65368", "url": "https://cs.wikipedia.org/wiki?curid=65368", "title": "František Koukolík", "text": "František Koukolík\n\nFrantišek Koukolík (* 22. listopadu 1941 Praha) je český neuropatolog, spisovatel a publicista věnující se zejména popularizaci svého oboru, se značným přesahem do společenských otázek a propagace kritického myšlení a vědeckého přístupu.\n\nNarodil se v Praze do rodiny systémového inženýra zaměstnaného v Českých loděnicích a matky, která byla nejdříve v domácnosti, poté pracovala jako sekretářka. Na gymnáziu maturoval roku 1958, doporučení na vysokou školu však neobdržel pro údajný buržoazní původ. Začal tak pracovat v libeňských Českých loděnicích jako pomocný dělník.\n\nV roce 1959 dostal souhlas k vysokoškolskému studiu a nastoupil na Fakultu všeobecného lékařství Univerzity Karlovy v Praze k oboru všeobecného lékařství. Promoval na jaře 1965. Po absolutoriu začal pracovat na I. Anatomicko-patologickém ústavu FVL UK v Praze, kde vykonal atestaci z patologie. Od roku 1969 působil na oddělení chirurgie českokrumlovské nemocnice. V roce 1971 přešel do nemocnice v Českých Budějovicích, kde se atestoval v oboru chirurgie a od roku 1973 pracoval jako primář patologie v nemocnici v Jindřichově Hradci. Neuropatologií se začal hlouběji zabývat, poté co v roce 1974 zemřela pacientka s diagnostikovanou ztrátou paměti, u níž byl pitvou prokázán mozkový nádor. V roce 1986 získal titul kandidát věd (CSc.), když obhájil práci týkající se epidemiologie Alzheimerovy choroby. Roku 1991 pak obhájil doktorskou dizertační práci zabývající se vztahem mozku a stárnutí a získal titul doktor věd (DrSc.).\n\nOd roku 1983 pracuje na pozici primáře patologického oddělení Fakultní Thomayerovy nemocnice v Praze. Na žádost ministerstva zdravotnictví začal v roce 2001 tvořit Národní referenční laboratoř pro transmisivní spongiformní encefalopatii a Creuzfeldtovu-Jakobovu nemoc, jejíž se stal vedoucím. V roce 2003 byla Světovou zdravotnickou organizací certifikována do sítě evropských laboratoří vykonávající dohled nad prionovými chorobami. Dokončena byla ke konci roku 2006 a nese název Laboratoř lidských prionových chorob. K roku 2008 byla jediným takovým zařízením na světě, která kontinuálně testovala dárcovské mozky poskytující rohovky.\n\nJe členem České lékařské akademie. Přednášel na 3. lékařské fakultě UK v Praze, kde je zároveň členem vědecké rady. Mimořádně má také přednášky na Filozofické fakultě UK a FAMU.\n\nVe čtvrtém ročníku fakulty se oženil se spolužačkou Hanou Čábelovou, jež se stala neuroložkou. V roce 1967 adoptovali jedenáctiměsíčního syna Jana a roku 1971 se jim narodil syn Tomáš.\n\nVěnuje se vědecké esejistice. Vydal okolo padesáti časopiseckých vědeckých publikací a řadu monografií o vztahu poškození mozku a duševních funkcí, z toho často o psychopatii a sociopatii. Na daná témata také přednáší. Kromě přednášek přispívá do vysílání v rozhlase (\"Meteor\", \"Leonardo\") a do televize (např. seriál \"Mozek a jeho duše\", \"Vysílá Britanica\", \"Hádala se duše s tělem\", \"Jádro\") i do časopisů či novin. V ČR zpopularizoval pojmy deprivant, mem aj.\n\nVe svých knihách používá velké množství odkazů na internetové zdroje včetně odkazů na anglickou verzi Wikipedie.\n\nZískal cenu ČSAV za popularizaci vědy (1992), cenu nakladatelství Vyšehrad (1994) a cenu rozhlasového pořadu \"Meteor\" za knihu \"Mozek a jeho duše\" (1995), cenu firmy Janssen za knihu \"Lidský mozek. Funkční systémy. Norma a poruchy\" (2001), cenu Vojty Náprstka České Akademie věd za popularizaci věd o mozku (2006). Vondráčkovu cenu České psychiatrické společnosti (2004) obdržela kniha napsaná společně s R. Jirákem \"Demence (Neurobiologie, klinický obraz a terapie)\". Další Vondráčkovu cenu obdržela kniha napsaná společně s L. Motlovou \"Citový mozek\" (2006).\n\nJméno po neuropatologovi obdržela planetka (10213) Koukolík, kterou objevili Miloš Tichý a Zdeněk Moravec 10. září 1997 na Kleti.\n\n15. března 2018 byl pasován v pořadí na 24. rytíře českého lékařského stavu.\n\n\n"}
{"id": "65394", "url": "https://cs.wikipedia.org/wiki?curid=65394", "title": "Bitva u Ramillies", "text": "Bitva u Ramillies\n\nBitva u Ramillies byla jednou z významných bitev válek o dědictví španělské. Vévoda z Marlborough a jeho anglicko-holandsko-dánská armáda v ní připravili drtivou porážku francouzsko-španělsko-bavorských jednotek vedených vévodou z Villeroy a bavorským vévodou Maxmiliánem Emanuelem. V důsledku této porážky ztratila francouzská strana kontrolu nad Španělským Nizozemím a nebyla schopna posílit italské bojiště, které musela po porážce v bitvě u Turína zcela vyklidit. Bitva je považována za nejbrilantnější Marlboroughovo vítězství.\n\nPo úspěšném roce 1704 (viz bitva u Höchstädtu) následoval pro protifrancouzskou koalici spíše neúspěšný rok 1705. Pokračující úspěchy Francouzů v severní Itálii vedly Evžena a Marlborougha k vytvoření plánu na přesun obou do Itálie. Plán padl poté, co Francouzi zahájili nové operace v okolí řeky Rýn. Oba vojevůdci se museli rozdělit, Marlborough zůstal na Rýně, Evžen odešel do Itálie. V roce 1705 rozhodnutí na těchto bojištích nepadlo, boje zde proto pokračovaly ještě v roce 1706, kdy Evžen v Itálii a Marlborough na hranicích Říše a Španělského Nizozemí zahájili nové ofenzívy.\n\nMarlborough se přesunul do blízkosti významného města Liège a doufal, že hrozba vůči němu donutí nepřítele k boji. Hodně mu nahrávalo, že jeho hlavním protivníkem byl maršál Villeroy. Vévoda Villeroy zrovna nevynikal válečnickými schopnostmi, nicméně Ludvík XIV. mu jakožto svému velkému oblíbenci dal i přesto příležitost prosadit se a odčinit tak katastrofální výkon, který předvedl v Itálii v letech 1701–1702 (viz bitva u Chiari a bitva u Cremony). Villeroy po střetnutí nijak zvlášť netoužil, ovšem jeho panovník požadoval svedení bitvy, která by navázala na menší úspěchy z roku 1705 a definitivně tak dala zapomenout na drtivou porážku od Höchstädtu.\n\nJelikož si tedy panovník jednoznačně žádal rozhodnou akci, Villeroy opustil pás svých pevností a vyrazil k pevnosti Léau, kterou francouzská strana ztratila v roce 1705. Marlborough si nebyl jist přesnou pozicí nepřítele ani cílem jeho tažení a napůl naslepo vyrazil rychle k St. André, kde hodlal rozbít tábořiště a rozhodnout se, co dál. Generál Cadogan, který měl budoucí tábořiště prozkoumat, se však vrátil se zprávou, že na místě se nachází tábor nepřítele. Marlborough byl nadšen – bitva, po které toužil, byla na dosah.\n\nFrancouzské síly se rozvinuly do čtyři míle dlouhé konkávní (vborcené) linie, táhnoucí se od Autre-Eglise přes Offus a Ramillies až k Taviers. Severní pozice Francouzů byly posíleny o těžký bažinatý terén protínaný místními potoky, bažiny též chránily bok jejich pravého křídla. Jelikož těžký terén na severu a ve středu bojiště se hodil maximálně pro pěchotu, byla větší část jízdy obou stran shromážděna na jihu bojiště (zhruba mírně nad polovinu jezdeckých sil obou stran). Ve středu pak byla umístěna dělostřelectva obou armád. Marlborough sám velmi rád rozvinutí svých jednotek přizpůsobil nepříteli, byl si totiž vědom toho, že za dané situace bude moci využívat výhody své konvexně prohnuté pozice (zejména výhody vnitřní linie), aniž by si musel dělat těžkou hlavu s jejími nevýhodami (konkrétně zvýšenou hrozbou obklíčení, kterou těžký terén na severu a bažiny znemožňující obchvat na jihu prakticky eliminovaly).\n\nBitvu zahájila Marlboroughova Modrá garda (nejelitnější holandská pěší formace) na Francouzi obsazenou vesnici Taviers (asi 13:00) a východněji ležící vesničku Franquenée (nejjižnější část bojiště). V asi 13:15 byly oba cíle dobyty. Villeroy vyslal na jejich znovudobytí bavorské zálohy a jednotky ze středu formace. Zároveň poslal další jednotky na sever, kde anglické síly zahájily s mírným zpožděním silný útok na Autre-Eglise. Následoval prudký útok Marlboroughových sil v centru bojiště na Ramillies a Offus, ovšem Francouzi jej vydrželi a jejich protiútoky na jihu začaly rozvracet holandské jednotky. Bitva se však měla rozhodnout jinde.\n\nPro odražení předchozích útoků totiž Villeroy ještě více reorganizoval svoji linii, která teď byla v různých úsecích bráněna velmi rozdílnými silami. Marlborough si povšiml toho, že pozice mezi Ramillies a Taviers je nyní hájena pouze slabšími jízdními jednotkami (jelikož pěší jednotky i část jízdy se přesunula buďto k Taviers nebo Ramillies) a využil výhody své vnitřní linie, když rychle stáhl veškeré své jízdní jednotky na levé křídlo a vrhl je proti této slabině v francouzských pozicích. Náhle zřetelně slabší vnitřní úsek pravého křídla Francouzů nemohl takovému náporu odolat a zhroutil se dříve, než mu mohly ostatní francouzské jednotky přijít na pomoc. Bitva byla rozhodnuta (asi 19:00).\n\nFrancouzi se začali urychleně stahovat k severu, ovšem Marlborough je těsně následoval a jeho prudké útoky jim způsobily další ztráty, než tma zcela ukončila boj.\nPřestože bitva u Ramillies v mnohých ohledech připomíná bitvu u Höchstädtu, existují zde výrazné odlišnosti. V prvé řadě je nutno přiznat, že zatímco porážku u Höchstädtu lze jednoznačně přičíst hrubým chybám maršála Tallarda, u Ramillies tomu bylo jinak. Villeroy, v pokročilejších fázích bitvy konzultující svůj postup s bavorským kurfiřtem Maxem Emanuelem, odvedl jako vojevůdce kvalitní výkon, dalo by se říci, že možná nejlepší ve své nepříliš úspěšné vojevůdcovské kariéře.\n\nPřesuny jednotek, které Max s Villeroyem prováděli, byly do značné míry vynucené okolnostmi a rozhodně je nelze označit za vyloženě chybné. Podle některých vojenských historiků byl ovšem celkový charakter akcí francouzské strany příliš pasivní, např. jednotky odeslané ze středu formace na sever setrvávaly víceméně pasivně na této části bojiště i poté, co nepřátelský nápor zeslábl a bylo možné je odeslat zpět nebo vrhnout do útoku (což se nepochybně stát mělo).\n\nŘada historiků ovšem upozorňuje také na to, že u Höchstädtu Francie ztratila významný podíl svých elitních formací a velká část dalších byla odeslána do severní Itálie, což se tragicky projevilo právě u Ramillies. Ostudně rychlé zhroucení obrany v Taviers a Franquenée pod útokem sil jen o málo početnějších (pokud vůbec) jednoznačně ukazuje na značnou převahu ve výcviku a kvalitě vojáků a nižších úrovní důstojnického sboru na Marlboroughově straně. Tento fakt ještě potvrzuje i vývoj situace na severní části bojiště, kde měly původně umístěné francouzské síly zvládnout spojenecký útok samy, bez toho, aby jim bylo nutné posílat tak rozsáhlé posily.\n\nCelkově tedy lze říci, že bitvu rozhodla kombinace drobných chyb na francouzské straně, výrazně horší kvalita části francouzských vojáků a do jisté míry malá agresivita francouzského velení, to vše za situace, kdy na straně protivníka velel génius, který dokázal všech těchto okolností beze zbytku využít. Vítězství u Ramillies je zejména z těchto důvodů považováno za nejskvělejší Marlboroughův úspěch.\n\nNásledky porážky u Ramillies byly pro francouzskou stranu vyloženě katastrofální. Francie ztratila kontrolu na Španělským Nizozemím (což byla mimo to osobní katastrofa Maxe Emanuela, který po ztrátě Bavorska přišel i o místodržitelství, které mu mělo předchozí ztrátu vynahradit) a přestala být schopna vážněji ohrožovat Říši. Ke stabilizaci situace na Rýně a v oblasti Nizozemí musela být navíc povolána část sil z Itálie i s maršálem Vendômem. Tento fakt nepochybně přispěl k následné drtivé porážce francouzských sil u Turína. Jestliže Francie vstupovala do roku 1706 s nadějemi na úspěšnou ofenzívu, končila jej se strašlivými ztrátami a pod bezprostřední hrozbou invaze nepřátel na její vlastní území.\n\n"}
{"id": "65402", "url": "https://cs.wikipedia.org/wiki?curid=65402", "title": "Hymna řecké Makedonie", "text": "Hymna řecké Makedonie\n\nΜακεδονία ξακουστή, Makedonia ksakustí (česky \"Slavná Makedonie\") je vlastenecká píseň, která je považována za hymnu řecké Makedonie.\n\n"}
{"id": "65406", "url": "https://cs.wikipedia.org/wiki?curid=65406", "title": "Registr", "text": "Registr\n\nRegistr nebo také rejstřík (z lat. \"registrum\" od \"regeró\" = zanést, zapsat, a \"regestum\" = seznam) je seznam či katalog, který se snaží o úplnost. Může mít různé významy:\n\n\n\n\n\n"}
{"id": "65407", "url": "https://cs.wikipedia.org/wiki?curid=65407", "title": "Ukazatel", "text": "Ukazatel\n\nUkazatel může znamenat:\n\n\nDalší významy mohou být na stránce pointer.\n"}
{"id": "65408", "url": "https://cs.wikipedia.org/wiki?curid=65408", "title": "Markión", "text": "Markión\n\nMarkión ze Sinopé (asi 100 Sinopé – asi 160 Řím) byl významný křesťanský teolog 2. století, jehož dualistické učení o zlém Bohu Starého zákona a dobrém Bohu Ježíše Krista církev ostře odmítla jako heretické (viz markionismus). Markión vytvořil pevnou církevní organizaci, jejímž byl biskupem, a prosadil v ní velmi omezený výběr křesťanských spisů (10 Pavlových listů a výběr z Lukášova evangelia). To patrně vedlo k pevnější organizaci římské církve a urychlilo vznik kánonu Nového zákona. Řada z Markiónových heretických názorů se opakovaně objevovala v pozdějších dějinách církve.\n\nTo, co nám je o Markiónovi známo, pochází od jeho protivníků, kteří se ovšem zásadně shodují. Markión byl bohatý syn biskupa v Pontu, snad v dnešním Sinopu v severním Turecku na pobřeží Černého moře, asi 250 km SV od Ankary. Tertullianus píše, že byl loďařem a obchodníkem.\n\nPrvní zmínku o Markiónovi nalézáme v Justinově \"První apologii\" (26) z poloviny 2. století. V té době byl Markión ještě naživu a měl mnoho příznivců. Nepřátelský postoj vůči němu zaujímá Polykarpův žák Irenej z Lyonu v polemickém spise \"Adversus haereses\" z konce 2. století, toto jeho pojednání rozšiřuje ve své polemice \"Adversus Marcionem\" Tertullianus. Hippolyt Římský o Markiónovi říká, že byl synem biskupa, který jej pro nemravnost exkomunikoval; této historce se však nechce příliš věřit, protože ostatní zmínky o Markiónovi hovoří jako o ctnostném muži.\n\nMarkión se někdy kolem roku 140 usadil v Římě a v prvních několika letech vypracoval teologický systém, kterým strhl na svou stranu množství posluchačů. Poté začínají konflikty s římskými biskupy a Markión začíná organizovat vlastní oddělené společenství věřících. Markión je exkomunikován a římská církev mu vrací předchozí dar 200 tisíc sesterciů. Řím však zůstává místem Markiónova působení, přitom se zakládají další markiónovské komunity po celé římské říši. Takto vzniká samostatná církevní organizace, jejíž hlavou a autoritativním biskupem je Markión.\n\nPodle Tertulliana a Ireneje se Markión pokoušel použít svého majetku k tomu, aby církev přijala jeho učení, což odmítla. Markión se setkal i s Polykarpem ze Smyrny, který tvrdil, že znal osobně apoštola Jana a který Markióna nazval „prvorozencem ďáblovým“. Kromě již zmiňovaných patřili k Markiónovým kritikům Efrém Syrský, Dionýsios z Korinta, Theofilos z Antiochie, Filippos z Gortyny, Rhodo, Kléméns Alexandrijský a Órigenés. Již toto množství oponentů svědčí o vlivu, který markionité v rané církvi měli.\n\nSvou nauku zaznamenal Markión ve dvou spisech nazvaných \"Instrumentum\" a \"Antiteze\", které se nám ovšem nedochovaly; o jejich existenci víme z Tertullianova spisu \"Adversus Marcionem\". Markiónovo učení je často označováno za gnostické, od křesťanské gnóze se ovšem odlišuje v tom, že zatímco podle gnostiků je v duši každého člověka jiskra Boží jako stopa Stvoření, podle Markiona je celé Stvoření dílem zlého Boha, zákonodárce a soudce Starého zákona. \n\nSpojuje je však systematický protiklad dobrého Boha Nového zákona plného lásky, Otce, jehož zvěstuje Ježíš Kristus, a „zlého“ Boha Starého zákona, který je zodpovědný za Stvoření světa, zákon atd. Jedná se tak o první takto vyostřený příklad dualismu v rámci rodícího se křesťanství. Markión odmítá celý Starý zákon, který připisuje demiurgovi, který se, stejně jako v gnózi zjevuje jako zlý Bůh. Stvoření a hmotu pokládá Markión za zcela špatné a pro duchovního člověka za nepřijatelné, proto odmítá i plození a zakazuje pohlavní styk. Demiurg je též zodpovědný za veškeré utrpení a bolest. Vykoupení se pro člověka skrývá v návratu k duchovnímu životu. Kristus je představen jako Bůh lásky, který člověka osvobozuje od zákona. Pouze víra v tohoto boha lásky je nezbytná ke spáse. Ježíše nepokládá Markión za Mesiáše, ale za božskou bytost se zdánlivým tělem (doketismus), které nemůže trpět.\n\n\n\n"}
{"id": "65413", "url": "https://cs.wikipedia.org/wiki?curid=65413", "title": "Vojtěch Filip", "text": "Vojtěch Filip\n\nVojtěch Filip (* 13. ledna 1955 České Budějovice) je český politik, současný předseda Komunistické strany Čech a Moravy, v letech 2002–2010 a znovu od roku 2013 místopředseda Poslanecké sněmovny Parlamentu České republiky, od roku 1996 člen Poslanecké sněmovny, počátkem 90. let poslanec Sněmovny lidu Federálního shromáždění.\n\nNarodil se v rodině vojáka z povolání a vyrůstal v Jedovarech. Jeho maminka pochází ze Slovenska. Jeho dědeček byl v roce 1950 odsouzen v politickém procesu a vězněn v Leopoldově. Rehabilitován byl v roce 1990. Studoval na gymnáziu v Trhových Svinech; v této době vstoupil do Socialistického svazu mládeže a během studia byl ideologickým referentem jeho školského výboru. Později studoval právo na právnické fakultě Univerzity Jana Evangelisty Purkyně v Brně. Po úspěšném ukončení studia v roce 1978 nastoupil jako právník do továrny Sfinx v Českých Budějovicích. V roce 1979 se oženil, z manželství má syna a dceru.\n\nV roce 1983 vstoupil do KSČ. Od července 1985 udržoval kontakt s příslušníky Státní bezpečností (StB), nejdříve jako kandidát tajné spolupráce „Vojtěch“. Dne 15. dubna 1986 byl získán jako ideologický spolupracovník StB mjr. Lubomírem Antalem pod krycím jménem „Falmer“. Vojtěch Filip byl řízen oblastním odborem S-StB České Budějovice, součástí I. správy SNB (Správou rozvědky StB). Za tajnou spolupráci s StB, která především spočívala v typování osob, byl IS „Falmer“ opakovaně finančně odměněn. Od 16. července 1985 až do 1. prosince 1989, kdy uskutečnil poslední schůzku se svými řídícími pracovníky, absolvoval Vojtěch Filip jako (KTS „Vojtěch“ a IS „Falmer“) s příslušníky StB celkem 55 schůzek. V období 16. července 1985 – 5. dubna 1986 to bylo 7 schůzek, od 22. května 1986 do konce roku 1986 ještě dalších 6 schůzek, v roce 1987 to bylo 13 schůzek, v roce 1988 dalších 12 schůzek a nejintenzivněji podával hlášení v roce 1989, kdy uskutečnil plných 17 schůzek s příslušníky StB. Angažoval se zejména v akcích StB „Konto“ a „Lora“.\n\nV Akci „Konto“ byla v druhé polovině osmdesátých let 20. století na základě zpráv Vojtěcha Filipa sledována příslušníky StB paní Eva Vlasáková, pracovnice podniku zahraničního obchodu Merkuria, který zastupoval n. p. Sfinx na západních trzích. Na základě nepravdivých informací Vojtěcha Filipa, které předal svému řídícímu důstojníkovi mjr. Lubomíru Antalovi, byla podezírána ze založení valutového konta v zahraničí a z důvěrných osobních kontaktů se zahraničními občany. Krajská správa StB na ni vedla v letech 1985–1989 spis prověřované osoby. V podniku Merkuria byla následně podrobena vyšetřování Výborem lidové kontroly.\n\nV akci „Lora“ se Vojtěch Filip snažil v letech 1985–1987 získat důvěru paní Jarmily Vidlákové-Wiesmannové (1955), která se provdala do Spolkové republiky Německo a spolu se svým manželem provozovala noční podnik „Cabaret Carussell” ve městě Waiblingen, které leží asi 10 km SV od Stuttgartu. StB se prostřednictvím Vojtěcha Filipa snažila získat informace o vojácích americké armády, kteří působili na nedaleké vojenské základně NATO, a podnik navštěvovali. Vojtěch Filip na základě úkolování StB opakovaně při svých zahraničních výjezdech v rámci SSM (MBT) zmíněný podnik navštívil a napsal manželům Wiesmannovým dopisy, kde je zval k návštěvě Československa. Výsledky akce „Lora“ jsou zachyceny v objektovém svazku, který vedl Oblastní odbor StB v Českých Budějovicích ve spolupráci s centrálou komunistické rozvědky (37. odbor I. S-SNB).\n\nPodle původního rozsudku Okresního soudu v Českých Budějovicích z roku 1992 ovšem s StB nespolupracoval vědomě. Příslušný svazek StB publikoval v říjnu 2005 na svých internetových stránkách historik Bořivoj Čelovský. Pozdější rozhodnutí téhož soudu z 4. července 2006 předešlý výrok přehodnotilo: Filip podle něj spolupracoval vědomě, jen nevěděl, že zpravodajská služba, jíž závazek podepsal, byla organizačně zařazena pod StB.\n\nVe volbách roku 1990 zasedl do Sněmovny lidu Federálního shromáždění (volební obvod Jihočeský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Filip přešel do poslaneckého klubu KSČM. Za KSČM (respektive koalici Levý blok) obhájil mandát ve volbách roku 1992. Ve Federálním shromáždění setrval do zániku Československa v prosinci 1992. Ve federálním parlamentu vyjadřoval mj. svůj odpor proti ekonomické reformě vlády Mariána Čalfy. V roce 1992 hlasoval jako jeden ze dvou poslanců proti rezoluci kritizující porušování lidských práv na Kubě.\n\nPo rozpadu federace a zániku federálního parlamentu se do vrcholné politiky vrátil ve volbách v roce 1996, kdy byl zvolen do Poslanecké sněmovny Parlamentu České republiky za KSČM. Poslanecký mandát obhájil ve volbách roku 1998, volbách roku 2002, volbách roku 2006 i volbách roku 2010. V letech 2002–2010 působil navíc i ve funkci místopředsedy Poslanecké sněmovny.\n\nPočátkem 21. století se stal výraznou postavou v rámci KSČM. Na jejím 6. sjezdu v květnu 2004 se stal hlavním konkurentem předsedy strany Miroslava Grebeníčka. Jako Grebeníčkův vyzyvatel sice postoupil do druhého kola předsednické volby, ale nakonec byl poražen. Po roce a půl ale Vojtěch Filip po Grebeníčkově rezignaci vedení strany převzal a od 1. října 2005 vykonává funkci předsedy KSČM.\n\nVe volbách do Poslanecké sněmovny PČR v roce 2013 úspěšně kandidoval v Jihočeském kraji jako lídr KSČM. Stranu dovedl k zisku 14,9 % hlasů. Dne 27. listopadu 2013 byl zvolen místopředsedou Poslanecké sněmovny, když získal v tajné volbě 151 hlasů. Funkci vykonával do října 2017.\n\nVe stínové vládě KSČM zastává post jejího předsedy. Na IX. sjezdu KSČM v Praze byl v polovině května 2016 opět zvolen předsedou strany. Získal 203 hlasů, zatímco jeho konkurent Josef Skála jen 155 hlasů.\n\nVe volbách do Poslanecké sněmovny PČR v roce 2017 byl lídrem KSČM v Jihočeském kraji. Získal 4 691 preferenčních hlasů a obhájil tak mandát poslance. V listopadu 2017 se stal místopředsedou Poslanecké sněmovny PČR. Dostal 121 hlasů od 195 přítomných poslanců.\n\nNa X. sjezdu KSČM v Nymburku dne 21. dubna 2018 opět obhájil post předsedy strany, a to proti pěti vyzyvatelům. Ve druhém kole tajné volby získal nakonec 165 ze 308 platných hlasů, jeho největší konkurent Josef Skála obdržel jen 143 hlasů. V červnu 2018 se stal 1. místopředsedou Poslanecké sněmovny PČR, rozhodl o tom předseda Sněmovny Radek Vondráček. Nahradil tak Jana Hamáčka, který ve vedení Sněmovny skončil, jelikož se stal ministrem vnitra ČR.\n\nV komunálních volbách v roce 2018 byl zvolen za KSČM zastupitelem města České Budějovice (na kandidátce původně figuroval na 21. místě, ale vlivem preferenčních hlasů skončil první). V září 2019 na mandát rezignoval.\n\nFilip ostře kritizoval rozhodnutí amerického prezidenta Donalda Trumpa uznat Jeruzalém za izraelské hlavní město a přesunout do Jeruzaléma americkou ambasádu, přestože východní Jeruzalém, který byl Izraelem nelegálně anektován po vojenské okupaci v roce 1967, považují Palestinci za hlavní město svého Státu Palestina. \n\nNa dotaz Parlamentních listů co si myslí o oficiální statistice Eurostatu, která uvádí, že mezi léty 2010 až 2016 odteklo z ČR do zahraničí na dividendách 7,6 procenta HDP, tedy 2252 miliard korun, zatímco dotace z EU činily 1,9 procenta HDP, neboli 563 miliard korun, Filip odpověděl, že „Fungování EU není férové a najvíce solidaritu vyžadují ti, kteří od nás čerpají zisky pro své mateřské firmy. Tak ať alespoň tito takzvaní komentátoři a analytici svým občanům nelžou.“\n\nV listopadu 2014 odcestoval jako místopředseda Poslanecké sněmovny na pozvání svého ruského protějška, místopředsedy Státní dumy, Sergeje Železňaka (rusky \"Сергей Владимирович Железняк\") nečekaně do Moskvy. Poslanecká sněmovna se od této jeho zahraniční cesty a zastávaných postojů v Moskvě veřejně distancovala. Bouřlivá diskuze vznikla také nad financováním této kontroverzní cesty. Nakonec ji sama zaplatila, stála 44 000 Kč.\n\nSvými názory se řadí k ortodoxním komunistům. Ačkoliv odmítá neostalinismus, na sjezdu KSČM dne 24. února 2007 vyzval k návratu k marxismu a Vladimíru Iljiči Leninovi, chválil reálný socialismus a uvedl také, že by se komunisté mohli postavit do čela „eventuálních revolučních procesů“.\n\nV roce 2007 mu německá levicová Společnost na ochranu občanských práv a lidské důstojnosti, která má vazby na bývalý komunistický režim v Německé demokratické republice, udělila cenu za lidská práva.\n\n"}
{"id": "65417", "url": "https://cs.wikipedia.org/wiki?curid=65417", "title": "Olše", "text": "Olše\n\nSlovo olše má více významů:\n\n\n"}
{"id": "65418", "url": "https://cs.wikipedia.org/wiki?curid=65418", "title": "Caserta", "text": "Caserta\n\nCaserta je italské město v oblasti Kampánie, hlavní město stejnojmenné provincie.\n\nNázev byl ve středověku odvozen z vysokého domu (\"Casa irta\"). Středověkého původu je také místní část San Leucia.\n\nCaserta byla od raného středověku střediskem křesťanské církve a sídlem mnoha biskupů. Hrabství Caserta roku 879 založil Pandulfo di Capua. Jeho hrad stával v dnešní místní části Stará Caserta (\"Casertavecchia\"). Roku 1057 hrad vyplenili Normané. Sídla hrabství se pak přesunula do domů \"Lauro\", postupně zde žily rody Sanseverino, Beaumont, del Balzo, Roheri, Caetani di Sermoneta, Diego de Lahart della Ratta (tento rod připomíná Giovanni Boccaccio ve svém Dekameronu), Acquaviva, a naposledy členové královské rodiny sicilských Bourbonů.\n\nRoku 1980 byla do zdejšího vězení eskortována herečka Sophia Lorenová a odseděla si zde 30 denní trest za daňový podvod. Vězení bylo v květnu roku 1982 zrušeno.\n\n\nCaserta je místní železniční uzel.\n\n\"Počet obyvatel\"\n\n\n\n"}
{"id": "65421", "url": "https://cs.wikipedia.org/wiki?curid=65421", "title": "Versailles (město ve Francii)", "text": "Versailles (město ve Francii)\n\nVersailles je město v západní části metropolitní oblasti Paříže ve Francii v departmentu Yvelines a regionu Île-de-France, světově proslulé svým stejnojmenným zámkem a parkem, zapsanými na seznamu UNESCO. Od centra Paříže je vzdáleno 17,1 km. Jedná se o luxusní a prosperující část pařížské aglomerace a důležité administrativní a soudní centrum.\n\nSousední obce: Vaucresson, Marnes-la-Coquette, Ville-d'Avray, Viroflay, Vélizy-Villacoublay, Jouy-en-Josas, Buc, Guyancourt, Saint-Cyr-l'École, Bailly, Rocquencourt a Le Chesnay.\n\nVersailles bylo založeno v 11. století, ale nezbylo z něj prakticky nic – vše bylo zničeno a rozebráno za účelem nové plánované zástavby z vůle krále.\n\nV roce 1038 je uváděn název \"Versalliis\", v roce 1075 \"Versalias\", 1308 \"Versaliae\" a od roku 1370 \"Versailles\".\n\nNa začátku 17. století si zde Ludvík XIII. postavil malý lovecký zámeček. Jeho syn Ludvík XIV. se roku 1668 rozhodl na místě postavit svou královskou rezidenci Versailles, která se stala symbolem jeho vlády i absolutistické moci, která se zde soustředila mezi lety 1682 a 1789, tedy do vypuknutí Velké francouzské revoluce. Poté, co Versailles ztratilo statut královského města, stalo se hlavním městem departmentu Seine-et-Oise (1790) a následně pak Yvelines (1968). Dne 29. listopadu 1801 zde byla zřízena versailleská diecéze. Vláda, poslanci a senátoři se i nadále scházejí na kongresu ve Versailles, má-li být pozměněna francouzská ústava.\n\nOkolo zámku postupně začalo vznikat město, které se údajně stalo se svým územním plánem inspirací pro Washington. Dnes město bohatne zejména díky službám a turismu. Sídlí zde také univerzita \"Université Versailles-Saint-Quentin\" (UVSQ).\n\nVe Versailles se nacházejí dvě budovy, významné pro Velkou francouzskou revoluci. Do sálu Hôtel des Menus Plaisirs svolal Ludvík XVI. v roce 1789 zasedání generálních stavů. Poté, co král, nespokojený s vývojem situace, nechal sál uzavřít, přemístili se zástupci třetího stavu do blízké Míčovny (Salle du Jeu de paume), kde společně s proreformními zástupci šlechty a duchovenstva dne 20. června 1789 složili přísahu, že se nerozejdou, dokud nepřipraví pro Francii ústavu. V Hôtel des Menus Plaisirs byla poté 26. srpna 1789 vyhlášena Ústavodárným shromážděním Deklarace práv člověka a občana.\n\n1. července 1815 blízko Versailles proběhla bitva mezi Prusy a Francouzi.\n\nJiné významné události, spojené s Versailles, se odehrávaly převážně na zámku Versailles. Tam byly podepsány dvě smlouvy zvané Versailleskéː v roce 1783 smlouva, která ukončila válku mezi Velkou Británií a spojenci amerických kolonií (smlouva související s Pařížskou smlouvou, ukončující americkou válku za nezávislost), 28. června 1919 pak mírová smlouva, která znamenala oficiální ukončení první světové války.\n\nMěsto je spojeno s centrem Paříže linkou příměstské železnice RER C, také zde probíhá železniční trať spravovaná společností SNCF.\n\nMěsto protíná také několik cyklostezek v celkové délce 65 km. Cyklistům přejí i zóny s maximální povolenou rychlostí 30 km/hod.\n\n\nPodle sčítání v roce 2012 je počet obyvatel města 85 424, což je oproti maximálnímu počtu 94 145 obyvatel z roku 1975 pokles.\n\n\"Počet obyvatel\"\n\n\n"}
{"id": "65423", "url": "https://cs.wikipedia.org/wiki?curid=65423", "title": "Cosenza", "text": "Cosenza\n\nCosenza [\"kosénca\"] je italské město se slavnou historií v oblasti Kalábrie, hlavní město stejnojmenné provincie. Je to významné kulturní středisko, sídlo univerzity, biskupství a řady muzeí a knihoven.\n\nK 30. dubnu 2013 zde žilo 69 603 obyvatel.\n\nAprigliano, Carolei, Casole Bruzio, Castrolibero, Dipignano, Mendicino, Paterno Calabro, Pedace, Piane Crati, Pietrafitta, Rende, Rovito, Trenta\n\nStarověká Consentia byla střediskem kmene Bruttiů a baštou italických kmenů proti řeckému vlivu sousedních iónských kolonií. Za císaře Augusta se stala důležitou stanicí na římské silnici \"via Popilia\" z Kalábrie na Sicílii. Podle římského historika Jordana se Alarich po dobytí Říma roku 410 vydal na jih a v blízkosti Cosenzy zemřel. Jeho vojáci mu vybudovali hrob pod řekou, kterou museli odvést do jiného koryta. Když ji vrátili zpět, byl hrob s bohatými dary chráněn před lupiči pokladů. V raném středověku bylo město několikrát zpustošeno v bojích mezi Saracény a Lombardy a v 11. století se stala hlavním městem normanského vévodství Kalábrie. Císař Fridrich II. Štaufský městu velmi přál, podpořil růzé stavby a zavedl výroční trh.\n\nOd roku 1432 městu vládl Ludvík III. Neapolský jako kalabrijský vévoda. Roku 1500 se města zmocnili Španělé a jako sídlo Kalabrijského místokrále město zažilo velký rozkvět. Byla založena \"Academia Cosentina\" s řadou slavných mužů. Roku 1707 připadlo Neapolské království Rakousku a později Bourbonům. Po Napoleonských válkách se Cosenza stala kolébkou tajných společností karbonářů a 1860 se připojila k Itálii.\n\nRoku 2011 byla zdejší katedrála zapsána na seznam Světového dědictví UNESCO:\n\n\n\n"}
{"id": "65430", "url": "https://cs.wikipedia.org/wiki?curid=65430", "title": "Claudio Arrau", "text": "Claudio Arrau\n\nClaudio Arrau (6. února, 1903 – 9. června, 1991) byl chilsko-americký klavírista, světově proslulý svým osobitým přednesem, k jehož širokému repertoáru patřily skladby od barokních až po moderní skladatele. Je považován za jednoho z nejlepších klavíristů 20. století.\n\nClaudio Arrau se narodil v chilském městě Chillán. Byl synem očního lékaře Carlose Arrau a Lucrecie León a patřil k významné chilské rodině. Jeho předek Lorenzo de Arrau byl do Chile vyslán španělským králem Carlosem III. \n\nJako zázračné dítě měl svůj první koncert již v pěti letech a v roce 1908 dostal stipendium od chilské vlády, aby studoval hudbu v Berlíně. Jeho učitelem byl Martin Krause, jeden z posledních žáků Ference Liszta. Když mu bylo dvanáct let, dokázal zahrát Lisztových \"12 transcendentalních etud\", považovaných za jedny z nejtěžších klavírních skladeb.\n\nV letech 1919 a 1920 získal Lisztovu cenu a již v roce 1925 se stal profesorem na Sternově konzervatoři v Berlíně. Mezi jeho žáky patřili např. Garrick Ohlsson a Karlrobert Kreiten. V roce 1927 vyhrál Grand Prix International des Pianistes v Ženevě a jeho recitály Bachovy hudby z let 1935-1936 v Berlíně byly považovány za mimořádnou hudební událost. Později uváděl i kompletní díla Beethovena, Mozarta, Schuberta, Brahmse či Webera.\nBrzy po vypuknutí 2. světové války se přestěhoval do USA, kde později v únoru 1979 získal americké občanství. Až do své smrti se hojně věnoval koncertní činnosti, při níž navštívil i Prahu.\n\nV roce 1937 se oženil s německou mezzosopranistkou Ruth Schneiderovou, se kterou měl tři děti. Claudio Arrau zemřel v rakouském Mürzzuschlagu v roce 1991.\n\nHra Claudia Arraua má velmi osobitý styl. Vždy kladl větší důraz na procítěný přednes skladby než na virtuosní brilanci, za což byl občas kritizován. Jeho hra byla pro svou sytost a barvu občas přirovnávána k Burgundskému vínu. Třebaže od svých středních let dával často přednost pomalejšímu tempu, v mládí získal pověst virtuosa, který dovedl zahrát i nejnáročnější skladby. Jeho hra se vyznačovala filosofickou hloubkou, plným a zpěvným tónem a mimořádnou precizností. Vždy se snažil vycházet ze studia pramenů, nicméně jeho interpretace nezapřou jeho silnou individualitu.\n\nArrau během svého života nahrál mnoho hubebních děl ať už sólově, či s orchestrem. K jeho nejvýznamnějším nahrávkám patří kompletní klavírní tvorba Roberta Schumanna, ale slavné jsou i nahrávky děl Beethovena, Mozarta, Brahmse, Liszta, Chopina či Debussyho. Těsně před svou smrtí pracoval na nahrávkách celého díla Johanna Sebastiana Bacha pro klávesové nástroje.\n\nVýběr jeho nahrávek byl vydán v rámci kolekce \"Great Pianists of the 20th Century\"\n(Phillips Classics), kde mu byla věnována tři dvojalba.\n\n\n"}
{"id": "65432", "url": "https://cs.wikipedia.org/wiki?curid=65432", "title": "Gela", "text": "Gela\n\nGela je italské město v oblasti Sicílie, největší město provincie Caltanissetta.\n\nMěsto bylo založeno řeckými kolonisty z Rhodu a Kréty roku 689 př. n. l.. V roce 580 př. n. l. obyvatelé Gely založili město Akragás (Agrigento).\nZdejší tyran Gelón se roku 485 př. n. l. zmocnil sousedních Syrákús a v Gele nechal vládnout svého bratra Hieróna I. Ve městě roku 456 př. n. l. zemřel jeden z nejslavnějších řeckých dramatiků Aischylos, podle legendy tak, že mu orel shodil na hlavu želvu.\n\nNa pobřeží u Gely se vyloďovali spojenci při invazi na Sicílii (operace Husky) v roce 1943.\n\n\"Počet obyvatel\"\n\n"}
{"id": "65438", "url": "https://cs.wikipedia.org/wiki?curid=65438", "title": "Olše (strom)", "text": "Olše (strom)\n\nOlše (\"Alnus\") jsou opadavé stromy nebo keře patřící do čeledi břízovitých. Rychle rostou, ale málokdy dosahují velké výšky. Olše jsou rozšířené hlavně v mírném pásmu severní polokoule, v Americe zasahují na jih až do Argentiny.\n\nNejznámější olší je olše lepkavá, strom rostoucí i v ČR; olše lepkavá roste po celé Evropě a byla introdukována i jinam. Nejvyšším druhem je olše červená, rostoucí na západním pobřeží Severní Ameriky, dosahuje výšky až 35 metrů. Olše lepkavá a olše srdčitá mohou dorůst výšky kolem 30 metrů. Naproti tomu olše zelená je zřídka vyšší než 5 metrů.\n\nListy jsou opadavé, střídavé, jednoduché a pilovité. Květem jsou jehnědy, samčí jsou protáhlé, samičí dřevnatí a připomínají malé šištice jehličnatých stromů. Oba typy jehněd se vyskytují na jedné rostlině, často se objevují brzy zjara, ještě před vyrašením listů. Jsou hlavně větrosnubné, ale opylují je i včely. Olše jsou medonosné rostliny a jejich pyl nesený větrem může působit problémy alergikům.\n\nCo se týče dřeva, mezi bělí a jádrem nejsou signifikantní rozdíly. Dřevo olše nemá výrazné letokruhy a její kresba je ryze monotónní. Čerstvě po pokácení je dřevo načervenale oranžové, ovšem postupem času vlivem přístupu vzduchu tmavne do načervenale bílé až načervenale hnědé. Přestože olše roste převážně u vodních toků, dřevo nezadržuje vodu a velmi dobře vysychá.\n\nOlšové dřevo figuruje na trhu se dřevem jako alternativa k jasanovému dřevu na výrobu násad zemědělského náčiní a sportovních pomůcek. Díky velmi nízké tuhosti a střední pevnosti v tlaku jej lze dobře ohýbat (i když ne tak dobře jako jasan). Dřevo lze dobře opracovávat jak strojem, tak manuálně, řezné nástroje se tupí jen minimálně. Bělová část není trvanlivá a je dobré ji impregnovat. Hrozí napadení červotočem.\n\nMálokdo možná ví, že se dřevo olše používá na výrobu tradičních českých dřeváků. Mimo to má speciální využití i v Japonsku v uměleckém řezbářství a sochařství – pokroucené stromy olše jsou tam ceněným artiklem. I když dřevo nemá výraznou texturu, najdeme jej i jako složku mozaikových podlah, kde v kombinaci s tmavšími odstíny jiných druhů dřeva vytváří velmi dekorativní dojem. V některých domácnostech se olše používá i jako tzv. falešný mahagon. Při adekvátním nalakování jsou totiž oba druhy dřeva pohledem k nerozeznání. Mahagon je ovšem daleko tvrdší a dražší.\n\nOlše se někdy vysazují i jako okrasné stromy a keře do parků a zahrad.\n\nSuché olšové plody se využívají v akvaristice. Jejich přidání do akvária má pozitivní vliv na tvrdost vody, omezují růst řas a uvolňují rybám prospěšné třísloviny. Voda se však lehce zabarvuje dohněda. Místo plodů lze přidat výluh z nich.\n\n\n\n \n"}
{"id": "65459", "url": "https://cs.wikipedia.org/wiki?curid=65459", "title": "Cinisello Balsamo", "text": "Cinisello Balsamo\n\nCinisello Balsamo je italská obec v oblasti Lombardie.\n\n\"Počet obyvatel\"\nOficiální stránky\n"}
{"id": "65460", "url": "https://cs.wikipedia.org/wiki?curid=65460", "title": "Čítač instrukcí", "text": "Čítač instrukcí\n\nČítač instrukcí (anglicky \"Program Counter\" – PC) nebo také instrukční ukazatel (anglicky \"Instruction Pointer\" – IP) je speciální registr v procesoru, jehož účelem je adresovat instrukce strojového kódu v operační paměti počítače. Strojový kód se vykonává (až na výjimky) sekvenčně, a tak po načtení strojové instrukce z paměti – z adresy dané tímto registrem – se hodnota registru zvýší o velikost instrukce (včetně operandů) a hodnota adresy v registru ukazuje na následující instrukci.\nVe většině procesorů se čítač instrukcí zvýší automaticky po načtení programu instrukcí. K postupnému volání z paměti slouží určité pokyny: \"skoky, volání podprogramu a návrat, přerušení sekvence zavedením nové hodnoty do čítače instrukcí\".\n\nTakový skok instrukcí umožňuje nové adrese, aby byla vybrána jako začátek další části toku instrukcí z paměti. Umožňují načíst (zapsat) nové hodnoty do registru čítače instrukcí. Volání podprogramu je dosaženo pouhým čtením starého obsahu čítače instrukcí, předtím než je přepsán novou hodnotou a uložen do paměti.\nNávrat z podprogramu se docílí zapsáním uložené hodnoty zpět do čítače instrukcí.\n\nProcesor (anglicky \"Central Processing Unit\" zkratka CPU) jednoduchého počítače obsahuje hardware (řídící jednotku a aritmeticko-logickou jednotku), jež provádí instrukce, které se načítají z paměti.\nVětšina instrukčních cyklů se provádí tak, že CPU pošle adresy na adresovou sběrnici do paměti a ta pošle obsah této paměti jako data na datovou sběrnici.\n\nČítač instrukcí je jedním z mnoha hardwarových registrů na procesoru. Skládá se podobně jako většina registrů z banky z binárního zámku (binární zámek je také známý jako \"flip-flop\" neboli klopný obvod). V případě čítače instrukcí celé číslo představuje adresu v paměti, které načítá další.\n\nJakmile jsou data (\"instrukce\") přijata na sběrnici, je zvýšen čítač instrukcí. U některých procesorů je toho dosaženo tím, že přidá 000 .. 001 do jeho obsahu a aretační výsledek do seznamu, který poslouží jako nový obsah. Na většině CPU je čítači instrukcí realizován jako registr, který je vnitřně zapojen tak, že počítá až na další hodnotu, pokud je určitý signál z vnějšku. Takovýto registr se v elektronice nazývá binární čítač, a tím i původ termínu \"čítač instrukcí\".\n\nPřítomnost čítače instrukcí v procesoru má dalekosáhlé důsledky pro náš způsob myšlení, když se vžijeme do role čítače instrukcí. Čítač instrukcí (nebo ekvivalentní blok hardwaru, který slouží ke stejnému účelu) je velmi zásadní pro von Neumannovu architekturu.\nNapříklad funkcionální programovací jazyk nabízí velké naděje na vysoké úrovni s kombinační logikou, která je na úrovni assembleru.\nDokonce i většina výzkumníků se pokusila o emulaci do mikrokódu v konvenčních počítačích.\nAle ve skutečnosti kombinátory jsou tak jednoduché, že by mohl být v zásadě prováděny přímo v hardwaru bez použití mikrokódu, nebo čítače instrukcí.\n\n"}
{"id": "65465", "url": "https://cs.wikipedia.org/wiki?curid=65465", "title": "Medvěd lední", "text": "Medvěd lední\n\nMedvěd lední (\"Ursus maritimus\"), označovaný též jako polární medvěd či bílý medvěd, je velký druh medvěda typický pro severní polární oblast. Oproti ostatním druhům využívá užší ekologickou niku, na níž se výborně adaptoval tělesnými vlastnostmi uzpůsobenými na nízké teploty, na pohyb na sněhu, po ledu a v neposledním řádě na plavání v chladné vodě. Živí se zejména lovem, přičemž jeho hlavní kořistí jsou tuleni (Phocidae), zdržující se při okrajích mořského ledu. Není-li potravy dostatek, žije ze své tukové rezervy a je schopný hladovět po dobu několika měsíců. Tuková tkáň dosahuje tloušťky 10 centimetrů a dobře jej chrání proti mrazivým teplotám. Patrně hůře snáší teploty vyšší než 10 °C a dostává se do stavu hypertermie.\n\nV kohoutku může měřit až 1,6 metru, délka těla činí přibližně 2,5 metru a stojí-li na zadních nohou, dosahuje výšky okolo 2,4–3,3 metru. Samci váží obvykle 300–800 kg, ale před obdobím letního klidu (tedy zcela vykrmeni) dosahují hmotnosti pravděpodobně až jedné tuny. Údajně největší doposud známý exemplář dosáhl váhy 1002 kg a vzpřímený mohl být vysoký kolem 3,5 metru. Samice jsou výrazně menší a váží okolo 150–300 kg, jsou-li březí až 500 kg. \n\nLední medvěd začíná s námluvami v době od konce března až začátku června. Samice je gravidní 8–9 měsíců, ale prodělává takzvanou utajenou březost, kdy se nejprve pozastaví vývoj oplozeného vajíčka a posléze znovu obnoví v příhodnou dobu, zpravidla v srpnu nebo září. Medvíďata se rodí holá, slepá a hluchá, a taktéž poměrně malá s hmotností 450 až 900 gramů. Ve věku 4–5 měsíců jsou již schopna pozřít tuhou stravu a až do stáří 2–3 let sbírají zkušenosti od své matky. Do pohlavní zralosti se dostanou při dovršení čtvrtého až šestého roku života. Lední medvěd se ve volné přírodě jen zřídka dožije více než 25 let, přesto bylo u jednoho nalezeného mrtvého jedince odhadnuto staří okolo 32 let. V zajetí, v detroitské zoo, se samice medvěda ledního dožila úctyhodných 43 let a 10 měsíců.\n\nNa základě nekompletních studií odborníci usuzují, že v přírodě žije okolo 22 000–31 000 jedinců. Mezinárodní svaz ochrany přírody (IUCN) jej od roku 2006, v roce 2008 a po poslední uvedené studii z roku 2015 vede jako zranitelný druh, a to především na základě nejisté budoucnosti s ohledem na možné či už působící hrozby způsobené člověkem, nebo vzniklé v důsledku ekologických změn. V úmluvě CITES je zapsán téměř od počátku vzniku této dohody (1973) do přílohy II.\n\nLední medvědi se pohybují prakticky po celé Arktidě a vidět jsou téměř po celé šíři severního ledového oceánu. Přirozeným prostředím jsou pro ně bloky ledových ker, okraje břehů a otevřené vody, tvořící vzájemnou kombinaci. V nepříznivém období, při letním tání, jsou nuceni pobývat i na pevnině. V zimě je lze spatřit až na jihu Kanady v zamrzlém Jamesovu zálivu. Podobně se v období migrace stahují do blízkosti kanadského města Churchill v provincii Manitoba, kde vyčkávají, než zamrzne Hudsonův záliv. Do Churchillu se na tuto podívanou každým rokem sjíždí stovky turistů. Vlivem takzvaného driftování na ledových masivech je může mořský proud či poryv větru zanést daleko na jih, a tak byli spatřeni například až v Norsku.\n\nCelkově se tedy medvěd lední rozšířil do oblasti Dánska (Grónsko), Norska (Špicberky, Jan Mayen, Medvědí ostrov), Ruska (Země Františka Josefa, Nová země – proslulá testy jaderných zbraní v letech 1955 až 1990, které mohly mít negativní vliv na genetiku zdejších medvědů, Severní země, Novosibiřské ostrovy, Wrangelův ostrov, Kamčatka, Anadyrský záliv), USA (Aljaška, okolí Yukonu, Labrador) a Kanady. Všechny zmíněné státy jednotně spolupracují pod záštitou dohody, v níž se společně shodují na důležitosti zachování a ochrany přeživší populace medvěda ledního, a zároveň přislíbily spolupráci v oblasti výzkumu. Ilegální lov je kontrolován příslušnými úřady. Vzácně se může objevit na severu Finska či na Islandu. Konkrétně na Island se občas dostává z Grónska a z bezpečnostních a finančních důvodů je zde zabíjen.\n\nMezinárodní svaz ochrany přírody od roku 2015 uvádí, že k poklesu dochází asi u tří z celkem 19 známých regionálních populací. Jednu subpopulaci vědci označili za rostoucí, šest za stabilní a posledních devět za blíže nespecifikované, neboť není k dispozici dostatek údajů. Na základě těchto nekompletních studií biologové usuzují, že v divoké přírodě žije okolo 22 000–31 000 jedinců.\n\nVzhledem k očekávané ztrátě biotopu v důsledku klimatických změn je medvěd lední uveden v úmluvě CITES (oficiálně již od roku 1975), v příloze II (obchodování je na mezinárodní úrovni omezeno a podřízeno dozoru), a podle IUCN jde o zranitelný druh. Nejen Světový fond na ochranu přírody (WWF) naznačuje, že lední medvěd je důležitým indikátorem změn v arktickém ekosystému. Studie této šelmy může tak pomoci odhalit, jak nebezpečná je, nebo může být proměna zdejšího prostředí. V otázce globálního oteplování je proto považován za vlajkový druh. S touto tématikou je obecně úzce spojován a zrovna tak je častým terčem zájmu médií, coby odstrašující případ. Nicméně sdělovací prostředky, převážně pak masmédia, mají tendenci ve svých tvrzeních přehánět a namísto faktů upřednostňují spíše senzaci. To ale nemění nic na tom, že tato šelma čelí mnoha různým hrozbám (viz kapitola \"Ohrožení\").\n\nLední medvěd je členem rodu \"Ursus\" (medvěd) a řadí se do čeledi Ursidae (medvědovití). Od ostatních savců řádu Carnivora (šelmy) se tento rod robustních šelem rozdělil před asi 38 miliony let.\n\nFylogenetický strom vytvořený na základě fosilních nálezů dokazuje, že nejblíže příbuzný medvědovi lednímu je medvěd hnědý (\"Ursus arctos\"). S tímto druhem sdílí hned několik společných znaků, například podobnou chemicko-biologickou strukturu mozku nebo je hostitelem stejných střevních parazitů (např. \"Toxascaris transfuga\"). Objevené fosílie a genetický výzkum (mitochondriální DNA) naznačuje, že se od medvěda hnědého samostatně oddělil asi před 300–150 tisíci let, pravděpodobně kvůli změně klimatu. Podrobná analýza jaderné DNA zase prokázala, že se mohl vyvinout daleko dříve, údajně už před 600 000 let. Ovšem nejnovější výzkum založený na analýze kompletních genomů prozradil, že se jeden od druhého oddělil asi před 400 000 let. Kosterní pozůstatky dále prozradily, že se podoba jeho stoliček oproti příbuznému druhu změnila na ty, které jsou typické pro masožravce (medvěd hnědý je všežravec). Stalo se tak přibližně v období před 20–10 tisíci lety. Za nejstarší dochovanou fosílii medvěda ledního se považuje nález dolní čelisti dospělého samce z roku 2004 na Špicberkách, jejíž stáří se datuje do doby před 130–110 tisíci lety.\n\nPůvodně byl lední medvěd řazen do vlastního rodu \"Thalarctos,\" z čehož sešlo poté, co byly nalezeny důkazy o křížení s medvědy hnědými, objasňující druhovou evoluční divergenci. Hybrid vzniklý křížením s poddruhem grizzly se nazývá pizzly. Na základe této skutečnosti by mohl být medvěd lední s medvědem hnědým natolik blízce příbuzný, že by se mohlo jednat o poddruh. Jejich vzájemné morfologické a fenotypické rozdíly však tuto možnost vylučují.\n\nNěkteré starší studie vycházející z původních popisů dělily populaci této šelmy na dva poddruhy: medvěd lední americký (\"Ursus maritimus maritimus\") a medvěd lední sibřiský (\"Ursus maritimus marinus\"). Nicméně naprostá většina odborníků v současnosti (2019) toto rozdělení neuznává a považuje medvěda ledního za monotypický druh.\n\nLední medvěd tráví více než polovinu svého života na mořském ledě a na základě této skutečnosti nese i vědecké jméno; poprvé jej popsal anglický důstojník královského námořnictva Constantine John Phipps roku 1774 a přiřadil mu vědecké jméno latinského původu \"Ursus maritimus,\" v překladu námořní či mořský medvěd, právě na základě jeho biotopu a způsobu života. Protože je doslova závislý na plovoucích ledových krách, považuje se druh za mořského savce.\n\nMedvědi jsou vůbec největší žijící suchozemští predátoři planety. V čele mezi všemi druhy se umístil medvěd lední, který dosahuje až čtyřikrát větší hmotnosti než lev. Co se týče velikosti a fyzické síly, v těsném závěsu se nacházejí medvěd grizzly (\"Ursus arctos horribilis\") a medvěd kodiak (\"Ursus arctos middendorffi\"), poddruhy medvěda hnědého (\"Ursus arctos\").\n\nTělo medvěda ledního je velké a podsadité, podobné medvědovi hnědému. Hlava je relativně menší, avšak delší než hlavy většiny medvědů. Samci mají lebku dlouhou 353–412 mm, samice 311–380 mm. Krk je také protáhlý. Oblé uši jsou v poměru k hlavě poměrně malé, při nízkých teplotách jsou tedy lépe chráněné před mrazem. Oči má malé, tmavě hnědé až černé. Černý čenich medvěda ledního je za jasného dne viditelný dalekohledem až na vzdálenost několika kilometrů. Uvádí se, že medvědi číhající na tuleně si v některých případech čenich zakrývají přední tlapou, aby je neprozradil. Patrně se však jedná o obecně rozšířený mýtus. Ocas je krátký, 8–10 cm dlouhý. V kohoutku, tedy po výšku ramen může dospělý medvěd měřit až 1,6 metru. Stojí-li na zadních nohou dosahuje výšky okolo 2,4–3,3 metru. Dospělý samec dosahuje hmotnosti 300–800 kg a délky těla kolem 2,5 metru (počítaje od nosu po špičku ocasu), starší jedinec možná až 3 metry. Samice je patrně menší, váží zhruba 150–300 kg (je-li březí až 500 kg) a její tělo nebývá delší jak dva metry. Medvěd lední je proto jedním z nejpatrnějších v otázce pohlavního dimorfismu u savců. Údajně doposud největší exemplář, samec s hmotností mírně přes 1000 kilogramů, byl nalezen a zastřelen v Kotzebueově zálivu na západním pobřeží Aljašky v roce 1960. Stál-li by tento medvěd na zadních nohou, vysoký by byl kolem 3,5 metru. S hmotností až 1000 kg (v případě, že je medvěd zcela vykrmen než nastane období zimního klidu) počítá též německý zoolog Josef H. Reichholf, jak uvádí ve své publikaci.\n\nDostupné údaje získané ze studií naznačují, že druh nyní neroste do tak ohromných rozměrů jako ve 20. století. V provincii Ontario zkoumala řada výzkumníků téměř tisíc medvědů ledních a tato studie publikovaná v časopise \"Arctic Science\" ukázala, že mezi lety 1984–2009 klesla průměrná váha samce o 45 kg, samice o 31 kg. Pravděpodobným viníkem je měnící se klima. Pokud se populace nachází na jižněji položených místech, je očividně náchylnější na změnu svého prostředí.\n\nMedvěd lední má celkem 34–42 ostrých zubů. Obzvláště výrazné jsou jeho mohutné, kónické (kuželovité) špičáky, dosahující korunkové délky až 50 mm (počítaje od té části čnějící z dásně). Větší rostou především samcům. Na rozdíl od jiných druhů medvědů je chrup medvěda ledního vhodně uzpůsobený k chytání kořisti a trhání masa, daleko méně pak k rozmělňování vegetace. Jak medvěd roste, s každým rokem se v jeho zubech vytváří tenké vrstvy cementu, díky kterým se může určit stáří zvířete. Zubní vzorec většiny jedinců vypadá takto I 3/3, C 1/1, P 2-4/2-4, M 2/3Medvědí kůže je černá a lépe tak vstřebává teplo, medvíďata mají kůži růžovou. Jeho srst má obvykle bílý vzhled, vlivem oxidace může však vypadat nažloutle, hnědě až šedě. Za bílým vzhledem srsti stojí optický jev (tzv. lom světla), ve skutečnosti je ale čirá (průhledná), chlupy jsou tedy bez pigmentu. Jeho kožešina je výborným izolačním materiálem, ledního medvěda lze proto jen těžko zachytit termovizí. Má poměrně široké přední tlapy, na kterých mají samci výrazně dlouhé chlupy. Ty přestávají růst po dovršení asi 14 let a pravděpodobně nosí známky vyspělosti, na které mohou reagovat i samice v případě výběru potenciálního partnera. Podobně důležitou roli hraje například lví hříva. Mohutné tlapy s plochou o průměru až 35 cm (30 cm přední, 35 cm zadní) jsou přizpůsobené k chůzi po sněhu a díky nim se i při své větší váze nezaboří. Účelné jsou také při plavání. Disponují více jak pěticentimetrovými drápy, které jsou zakřivené, velmi ostré a podobně jako jeho zuby vyvinuté k uchopení kořisti, nebo k udržení na kluzkém povrchu.\n\nMedvěd lední je velmi obratný, silný a mrštný. Obecně je to velmi zdatný plavec, který dokáže v kuse plavat i několik dní a urazit přitom stovky kilometrů. Ve vodě se pohybuje rychlostí okolo 5 až 10 km/h. Umí se i potápět a pod vodní hladinou setrvat až tři minuty. Nechává při tom oči otevřené a nozdry uzavřené. Rovněž dokáže vyšplhat na téměř kolmé kry nebo dovede přeskočit až čtyřmetrové díry v ledu. Pokud je medvěd lední donucen okolnostmi, dokáže běžet rychlostí až 40 km/hod, tedy téměř stejně rychle jako kůň (ten dosahuje výrazně větší rychlosti hlavně při dostizích). Brzy však medvěda taková zátěž unaví, proto dává přednost pomalejšímu pohybu tempem 3 až 6,5 km/h.\n\nLední medvěd má velmi dobře vyvinutý čich, je schopen zaznamenat pachovou stopu ve vzdálenosti více než jednoho kilometru od kořisti. V případě rozkládající se mrtvoly je pach nepochybně intenzivnější a ucítit ji může na mnohem delší vzdálenost. Stejně tak snadno vyhledá doupata tuleňů nacházející se více než jeden metr pod sněhem. Citlivým sluchem si pomáhá při hledání potravy tak, že naslouchá odrazům vody o tvrdý led, aby našel vhodné místo k jeho rozbití. Na okraji štěrbiny pak číhá na tuleně. Je schopný slyšet frekvence v rozmezí 20–25 000 Hz. Zrak je slabší, podobný lidskému.\n\nNení-li dostatek potravy, je schopný díky své tukové rezervě hladovět po dobu několika měsíců. Polovinu jeho tělesné váhy tvoří právě tuk a díky přizpůsobenému oběhovému systému mu nedělá problém ani vyšší hladina cholesterolu. Tato tuková tkáň dosahuje tloušťky okolo 10 centimetrů a dobře jej chrání i před mrazivými teplotami. Patrně hůře snáší teploty vyšší než 10 °C a může se dostat do stavu hypertermie.\n\nLední medvědi žijí většinou samotářsky. Po většinu dne hledají potravu, za kterou jsou schopni denně putovat i několik desítek kilometrů. Na jaře, v období tání, je schopen v hojném počtu krmit se vedle ostatních souputníků na mršině velryby, přičemž se neprojevuje teritoriálním chováním. V jednom případě se u mrtvého kytovce nacházelo až 180 medvědů.\nMedvěd lední je ze všech medvědů nejvíce specializovaný na masitou stravu, trávící ústrojí má k tomu přímo uzpůsobené. Maso je obecně vysoce energetická a dobře vstřebatelná potrava. Živí se převážně lovem a jeho nejčastější kořistí bývají tuleni (Phocidae), především pak tuleň kroužkovaný (\"Pusa hispida\") a tuleň vousatý (\"Erignathus barbatus\"), v menší míře i tuleň obecný (\"Phoca vitulina\") a tuleň grónský (\"Pagophilus groenlandicus\"). Soustředí se především na jejich mláďata. Přikrčený na okraji ledové kry dokáže i hodiny vyčkávat, než se potenciální kořist ukáže nad hladinou. Případně mu nedělá problém prorazit svou obrovskou silou silnější vrstvu ledu a ulovit kořist ze zdánlivého bezpečí doupěte. Tu pak mohutně kousne nebo udeří do oblasti hlavy, případně krku, a síla tohoto skusu nebo úderu může být tak velká, že doslova rozdrtí lebku zvířete. Usmrceného tuleně pak silnými čelistmi odtáhne na souš. V opačném případě na tuleně číhá ve vodě, podobně jako krokodýl, zatímco se ploutvonožec vyhřívá na souši (resp. ledové kře). Ve správný okamžik jej strhne pod vodu a usmrtí, nebo ho překvapí tím, že mu zatarasí cestu k vodě. Ze své kořisti zkonzumuje kůži, tuk i vnitřnosti. Naráz je schopný sežrat až 70 kg masa, průměrně asi 10 kg. Jeho výkal je dlouhý asi 12 cm.\n\nPro ledního medvěda je snadné vypátrat i jinou možnou kořist, protože má velmi dobře vyvinutý čich. Je přizpůsobivým oportunistou, který kromě obvyklých tuleňů loví i jiné ploutvonožce (Pinnipedia), jako například čepcola hřebenatého (\"Cystophora cristata\"), vzácněji mrože ledního (\"Odobenus rosmarus\"), a dále menší kytovce (Cetacea), jako třeba některé druhy narvalovitých (\"Monodontidae\") nebo běluhu severní (\"Delphinapterus leucas\"). Je-li možnost, zmocní se i delfínů (\"Delphinidae\"). Rovněž často se však živí mršinami a nepohrdne ani mrtvolou velryby. Během letních měsíců, kdy je pro medvěda složitější shánět potravu, žere i různé druhy bobulí, mech, mořské řasy nebo chaluhy, a v nouzi loví taktéž pozemní savce (Mammalia), např. zajíce běláky (\"Lepus timidus\") nebo mladé a nemocné pižmoně (\"Ovibos moschatus\") či soby (\"Rangifer tarandus\"), nebo opeřence (Aves). Za pochodu dokáže pozřít hned několik zatoulaných kuřat. Rozrušení ptáci si často pomáhají navzájem a několikanásobně větší šelmu odhání dotěrnými nálety. Větší druhy ptáků dokážou medvěda až bolestivě klovnout. Zaměří-li se ale na větší kořist, spoléhá na své zbarvení a opatrně se k ní plíží. Jeli zvětřen, v okamžiku znehybní a vyčká, jak se zvíře zachová. Následně kořist překvapí svým rychlým během, avšak takový pohyb je schopný vyvinout pouze na krátkou dobu. Musí být dostatečně blízko kořisti a tím znemožnit šanci na její únik. Nezbytný pro medvěda je rovněž pravidelný přísun tekutin. Pije několikrát denně, často pak vodu z odtátých ledovců.Ve výjimečných případech má medvěd lední sklon ke kanibalismu. Především tak činí dlouho hladovějící samci, kteří se v bezvýchodné situaci nezdráhají zabít i samici s mláďaty. Kvůli stresu z nedostatku potravy se navzdory svému silnému rozmnožovací pudu zachová zcela odlišně, staví na první místo sebe sama a vítězí tedy pud sebezáchovy. Napadnout a sežrat může i jiného slabšího samce. S tímto chováním nemají nic společného klimatické změny – podobné útoky jsou zaznamenány v dávné historii a jsou považovány za běžný jev.\n\nJako jedna z největších šelem nemá lední medvěd na souši svého přirozeného nepřítele. Jedinými nepřáteli jsou lidé nebo jiní lední medvědi (samci zabíjejí mláďata). Při okrajích jeho teritoria mu může být konkurentem medvěd grizzly (\"Ursus arctos horribilis\"), který má v případných střetech o potravu obvykle navrch. Ve vodě pro něj ve zcela výjimečných případech představují nebezpečí mroži, kteří se mohou ohnat ostrými kly a tak ho poranit. Do střetu se může případně dostat s kosatkou dravou (\"Orcinus orca\"), která by ho zřejmě dokázala i zabít, nicméně dosud nebyl zaznamenán případ predace kosatky na medvědovi.\nMedvěd lední nežije v trvalém páru a není monogamní, proto je u něj vždy prioritní naleznout partnera. S námluvami začíná asi v polovině února a zpravidla do půlky května se páry shledají. Mladým nezkušeným jedincům (do 6 let) se období hledání může prodloužit až do června. Shromažďují se obvykle na místech, kde se hojně vyskytují tuleni, tedy jejich běžná potrava. Medvědi mají tendenci vracet se na přibližně stejná jim známá místa, nebo blízké okolí. K nalezení jeden druhého jim pomáhá dokonalý čich a záměrně ponechané pachové stopy. Samice proto často močí a svůj pach dále roznáší za pomoci předních tlap, kterými se předtím dotýkala své vulvy. Několik dní před pářením samice přestává přijímat potravu a vnější část pohlavních orgánů se jí nápadně zvětšuje. Samec dokáže putovat za družkou klidně několik dní, přičemž může urazit i více než 100 kilometrů. Při tomto pochodu většinou nežere. Samice s výběrem partnera často nespěchá a pečlivě si jej volí.Konkurence mezi samci je vysoká, neboť každý rok se může pářit jen necelých 30 % samic, které se již nestarají o potomky z předešlých let. Možná to je důvodem, proč jsou samci oproti samicím znatelně mohutnější, musí totiž o jejich přízeň často bojovat. Sejde-li se pak u jedné samice více samců, slabší z nich se buďto předem vzdá, nebo dochází k soubojům. Při konfrontaci se samci nejprve pozorují a případně zastrašují. Upřený pohled z očí do očí znamená hrozbu, proto submisivní jedinec hlavu odvrací. Pokud medvěd nemá v plánu zaútočit, zůstává stát s upřeným pohledem na místě. Zdvižená hlava druhého medvěda může však souboj vyprovokovat. Oba se postaví na zadní nohy, hlasitě řvou a slintají. Mají široce otevřenou tlamu, cení zuby a jeden druhého se může pokusit hryznout. Hlavní zbraní medvěda jsou jeho mohutné tlapy s více jak pět centimetrů dlouhými drápy. Údery jsou často mířeny na hlavu, hruď nebo břicho. Svou nezměrnou sílou dokáže sokovi rozpárat kůži a servat maso, často také přijde medvěd o ucho, oko nebo zuby. V porovnání s člověkem se může statný dospělý medvěd prezentovat silou až 10krát větší, než jakou disponuje průměrný dospělý muž o váze asi 80 kg.\n\nSamotné párování již nalezených dvojic, při kterém se pouze registrují a z kratší vzdálenosti pozorují, probíhá asi jeden týden. Odvážnější samec dotírá na samici dříve, ovšem pokud se samice ještě necítí připravena, dá to najevo jasnými výhružnými signály, například tak, že vycení zuby, kousne jej nebo se posadí na zadek. Teprve až bezprostřední přiblížení doprovázené očicháváním značí brzké spáření. Samec družce olizuje obličej, uši, slabiny a nakonec pohlavní orgány. Při páření se samec nachází na zádech samice, objímá předními tlapami břicho a hlavu má položenou na jejím hřbetě. Samotná kopulace trvá asi 10–40 minut a samec při ní několikrát ejakuluje. V pauze ze samice nesleze, drží stejnou pozici a olizuje jí uši. Kopulace se v průběhu dne může 10–15krát opakovat. O potomky se stará pouze samice a svého otce mláďata prakticky nikdy nepoznají. Stává se také, že mláďata z jednoho vrhu nemají stejného otce.\nSamice je gravidní 8–9 měsíců ale prodělává utajenou březost, tzv. embryonální diapauzu, kdy se nejprve pozastaví vývoj oplozeného vajíčka a posléze znovu obnoví v příhodnou dobu, zpravidla v srpnu nebo září. Matka se během těchto asi čtyř měsíců řádně krmí a může přibrat i více než 200 kg. V listopadu a prosinci, když si lední medvědi vyhrabávají ve sněhu doupě na zimu, rodí samice obvykle dvě mláďata v jednom vrhu (výjimečně pouze jedno, nebo až čtyři medvíďata). Zasněžené stěny brlohu působením medvědího teplého dechu zledovatí, díky čemuž se uvnitř doupěte udržuje příhodná stabilní teplota (okolo 18 °C, ale stoupne i přes 20 °C). Mláďata si medvědice navíc přidržuje tlapami ve svém kožichu, neboť se rodí téměř holá (pokryta jen krátkou měkkou srstí), bezzubá, slepá, hluchá a navíc poměrně malá: svými 450 až 900 gramy se velikostí podobají morčeti. Medvědice se o potomky stará po dobu maximálně tří let a v začáteční fázi upadají některé z nich do hibernace, která však nespočívá v nepřetržitém spánku, ale zpomaluje jejich tepovou frekvenci z obvyklých 46 na asi 27 úderů za minutu.\n\nMalý medvědi rostou poměrně rychle. Během prvního měsíce od narození střídavě spí a krmí se, začínají se jim postupně otevírat oči a o pár týdnů později už vidí a chodí. Téměř po celou tuto dobu jsou ukryta v brlohu. Samice je krmí vlastním výživným mlékem s vysokým procentem tuku a proteinů, průměrně obsahuje 30–40% tuku. Koncentrace se může výrazně měnit v závislosti na její kondici a také jeho hodnota rapidně klesá v období, kdy je potomkům více než jeden rok a konzumují masitou stravu. S příchodem jara opouští asi dvou až tříměsíční mláďata bezpečí doupěte a postupně si začínají hrát, zbystřují a trénují tak své smysly. Jejich váha se pohybuje okolo 10–12 kg. Brzy se naučí také plavat. Ve věku 4–5 měsíců pozřou již tuhou stravu a sama lovit začnou už v jednom roce, ovšem znatelně úspěšní bývají až okolo druhého roka života. Zkušenosti od své matky sbírají asi do stáří 2–3 let, nicméně například v Hudsonově zálivu jsou mláďata ponechána osudu už při dovršení jednoho a půl roku života. V konečné fází chovu samice medvíďata opustí a často je od sebe musí doslova odehnat, přičemž se projevuje podobně jako při střetu s dospělým medvědem. Zmatení potomci zprvu své matce nerozumí, avšak patřičně vystrašení ji brzy přestanou pronásledovat. Než se medvíďata vydají zcela vlastní cestou mohou ještě týdny až měsíce zůstat spolu, přičemž se mezi sebou dělí i o potravu. Nejpozději je odloučí pohlavní zralost. Lední medvědi pohlavně dospějí asi v 4.–6. roce života. Kritickým obdobím je pro medvědy první rok života, během kterého nepřežije až 60 % mláďat. Faktory jako nedostatek potravy, tedy nízká hmotnost potomka a slabší kondice matky, případně její nedostatečná zkušenost, bývají hlavní příčinou neúspěchu.\n\nDožívají se vzácně až 25 let, jen zcela výjimečně žijí i déle, a průměrný věk dospělých je 15 let, nebo dokonce jen 8 let. Často jde navíc o poměrně optimistické odhady; během let 1971 až 1979 bylo v Kanadě zdokumentováno celkem 193 medvědů a jen zhruba 10 % z nich, 15 jedinců, dosáhlo věku alespoň 9 let. V zajetí žijí v průměru dvakrát déle, než v přírodě, jak dokazuje i jedna statistika ke dni 13. září 2009 v rámci evropských zoo: z 306 chovanců bylo 90 medvědům 20–29 let, 19 medvědům 30–39 let, a dva jedinci byli staří 40–41 let. Na západě, v detroitské zoo, se samice medvěda ledního dožila rekordních 43 let a 10 měsíců.\n\nDříve byli lední medvědi pronásledováni původními domorodci, a to zejména kvůli kůži, rezervě podkožního tuku i možnému zdroji obživy (zajímavostí je, že játra ledního medvěda jsou pro člověka toxická, neboť obsahují příliš velké množství vitamínu A, a jejich požití tak zpravidla vyvolá nebezpečnou hypervitaminózu). Ve 20. století docházelo již k intenzivnějšímu lovu za účelem komerčního využití různých částí jejich těla, avšak často šlo jen o pouhý rekreační, trofejní lov. Taková přítomnost člověka spolu s využívanou leteckou a pozemní dopravou natolik narušovala životní prostor medvědů, až došlo k dramatickému poklesu populace (v letech 1950–1960 žilo odhadem 5000 až 10 000 jedinců). Od roku 1973, po společné dohodě států na jejichž území se medvěd lední nachází (Dánska, Norska, Ruska, USA a Kanady), je lov těchto šelem omezen (sportovní lov může stát údajně v přepočtu téměř tři čtvrtě milionu korun), pracuje se na kontrole či ochraně jejich stanovišť a došlo k posílení v oblasti výzkumu. Na základě těchto opatření populace medvěda ledního vzrostla, přibližně na 22 000–31 000 jedinců. Přesto jej Mezinárodní svaz ochrany přírody (IUCN), kde se nachází od roku 1982, vede jako zranitelný druh (i od poslední studie z roku 2015), na základě nejisté budoucnosti s ohledem na novodobé hrozby. V úmluvě CITES je zapsán téměř od počátku vzniku této dohody v roce 1973 (platná od roku 1975) do přílohy II, což znamená, že obchod se zvířetem a částmi jeho těl je povolen jen za určitých podmínek. Řada odborníků doporučuje umístit medvěda ledního do přílohy I.\n\nModerní a relevantní hrozbou je například expandující průmyslová aktivita (těžba ropy a zemního plynu) a zvýšená frekvence lodní, pozemní či letecké dopravy, a to z hlediska omezování, narušování i znečisťování biotopu šelmy. Navíc zde roste riziko ekologické katastrofy. Rovněž nebezpečný je rozmach turismu, a také ilegální lov medvědů porušující různě stanovené normy v jednotlivých státech. Standardy se jako takové neustále mění přibližně od druhé poloviny 20. století, a to na základě nových na sobě nezávislých studií řešících otázku, na kolik ovlivňuje legální hon na medvědy přeživší populaci v daných regionech. Nelze opomenout, že pro původní obyvatele je lov medvědů kulturní záležitostí a stále též zdrojem živobytí. V Kanadě lovce při jeho sportovním honu doprovází domorodí Inuité, jakožto, trochu paradoxně, medvědí strážci. Každým rokem je usmrceno přibližně 700 až 800 medvědů (3–4 % populace), jenom v Rusku a navíc ilegálně je ročně zabito 100–200 medvědů, přesto odborníci tvrdí, že nejsou jednotlivé populace (subpopulace) ohroženy. V období od roku 2001 do roku 2016 se každý rok vyvezlo do zahraničí 70–712 kůží, 30–122 lebek a až 2689 zubů, a v témže období také 47 živých dospělých medvědů a 88 mláďat. Kanada je hlavní exportní zemí.\n\nNa základě rychle rostoucí průměrné teploty v arktické oblasti došlo během tohoto století k výraznému úbytku mořského ledu a předpoklady jsou takové, že bude-li tento trend pokračovat, dojde k rozsáhlé ztrátě jejich životního prostředí a tím ke snížení stavu populace (rapidně poklesla například v oblasti Beaufortova moře). V případě, že ledová pokrývka zcela zmizí, vědci spekulují, že může dojít i k postupnému vymírání druhu. Ztrátou stanoviště bude pravděpodobně medvěd lední hladovět, nebo bude přinejmenším podvyživený a nedostatečně zásoben tukem. Návazně na to může být ohrožena porodnost či úspěšnost v odchovu mláďat. Takováto změna klimatu neznamená výhradně jen proměnu citlivého geotopu ale může dojít i k rozšíření stálých nebo úplně nových patogenů, a tedy k výskytu nových infekčních chorob. Navíc se pobřežní oblasti vlivem ustupujícího arktického ledu otevírají ostré konkurenci hnědých medvědů (\"Ursus arctos\") nebo medvědů grizzly (\"Ursus arctos horribilis\"). Přitom na dřívější podmínky byl přizpůsoben výhradně medvěd lední. Skutečnost, že se útočiště ledních medvědů geograficky zmenšuje, znamená, že se následkem toho častěji dostávají i do kontaktu s lidmi. Na mnoha místech je přítomna takzvaná medvědí hlídka, doprovázející především skupiny turistů, která se stará jak o bezpečnost lidí, tak i samotných medvědů. V bezvýchodné situaci mohou ovšem nebezpečnou šelmu zastřelit a tím její počty mírně regulovat. V Ruském souostroví Nová Země došlo počátkem roku 2019 k invazi desítek medvědů ledních. Nacházeli se v těsné blízkosti obydlených oblastí a mnoho z nich se také pokoušelo navštívit lidské příbytky. Příslušné úřady byly nuceny vyhlásit stav nouze a učinit další nutné kroky pro bezpečí lidí i medvědů (například proběhla instalace nového oplocení v okolí škol). Za touto, od roku 1983 údajně ojedinělou situací, se dle odborníků skrývá dopad změny klimatu.\n\nVýzkumy, včetně studie pod vedením české bioložky Violy Pavlové, poukázaly na další možnou hrozbu pro medvědy lední, tedy na přítomnost toxických látek narušující jejich hormonální rovnováhu. V organismu grónských a špicberských medvědů koluje poměrně velké množství polychlorovaných bifenylů (PCB), ke kterým se pravděpodobně dostali při konzumaci jejich obvyklé potravy – již kontaminovaných tuleňů. Tyto látky se užívaly v barvách, lacích či transformátorech už ve 30. letech 20. století a po roce 1960 se ukázalo, že se dostávají do životního prostředí. Takové chemikálie v přírodě přetrvávají desetiletí a ovlivnit mohou plodnost samic, nebo kvalitu samčích spermií.\n\nV kultuře domorodých obyvatel, obecně známých Eskymáků (Inuité, Aljašští domorodci či Nenetové), hraje medvěd lední významnou roli více než 2500 let. Traduje se, že stavbou iglú a lovem tuleňů se zdejší národy částečně inspirovaly od dovedností této medvědovité šelmy. Medvěd lední figuruje taktéž v řadě legend, v kterých je zobrazován jako mocný a s člověkem úzce spřízněný tvor. Není divu, že zdolání medvěda bylo jistou známkou odvahy či síly, a dlouho se o takto schopném lovci mluvilo. Často ještě dnes padá za oběť různým náboženským rituálům. Domorodí Nenetové věřili, že talisman v podobě špičáku vyjmutého z čelistí medvěda ledního, ochrání jeho nositele před jinými medvědy. Pro Inuity je druh posvátným zvířetem a v jejich jazyce se nazývá \"Nanuk\". Toto slovo bylo převzato a používá se jako další název pro mražený mléčný výrobek (zmrzlinu). Když jej uloví, uctí jeho duši například tím, že ve svém příbytku věší medvědí kůži a vybrané vnitřnosti, a k tomu přikládají různé dary; zbraně a lovecké nástroje jde-li se o samce, jehly a škrabky pokud jde o samici.\n\nMedvěd lední je hlavní postavou několika známých značek v potravinářském průmyslu, například:\n\n\nMedvěd lední nechybí ani ve sportu. Jeho podobu má ve znaku německý hokejový tým Eisbären Berlin, hrající nejvyšší tamní hokejovou ligu, a rovněž americký Charlotte Checkers působící v AHL. V roce 1988 se stal také maskotem zimních olympijských her v Calgary.\n\nDne 27. února se slaví Mezinárodní den medvěda ledního, který upozorňuje na skutečnost, že se jedná o ohrožený druh. Obzvláště zoologické zahrady často s tímto významným dnem koordinují a pořádají společenské akce, jejichž součástí je osvěta.\n\nNa rozdíl od jiných druhů medvědů, zvětří-li člověka medvěd lední, považuje jej za potenciální kořist. Vzhledem k řídkému osídlení Arktidy a historicky ojedinělé interakci s člověkem, nevykazuje lední medvěd instinktivní (plaché) chování a tak může být blízké setkání s touto šelmou rizikové. Jako schopný lovec a druh nejvíce specializovaný na masitou stravu je o to nebezpečnější.\n\nJeden z posledních smrtelných útoků se stal v červenci roku 2018. K incidentu došlo v severní Kanadě (v nejsevernějším teritoriu Nunavut), kde se nacházel muž se dvěma dětmi při rekreačním rybaření. Neozbrojený jednatřicetiletý otec se šelmě hrdinně postavil, ve snaze uchránit své potomky. Na následky svých zranění sice podlehl, avšak dětem se nic nestalo. Medvěd byl nakonec zastřelen jinou dospělou osobu nacházející se v inkriminované době opodál, přilákanou děním incidentu. V této oblasti již v roce 1999 zabil lední medvěd ženu, která zde tábořila.\n\nK tragické události došlo také v srpnu 2011 na Špicberkách, kde napadl hladový lední medvěd skupinu turistů. Při tom zabil 17letého chlapce a čtyři další lidi zranil. Na těchto místech roku 2015 napadla šelma i českého turistu, který zde s dalšími členy výpravy stanoval. Díky rychlé reakci kolegyně, která na medvěda vystřelila, byl sedmatřicetiletý muž zachráněn, ale hospitalizován s ošklivým poraněním na hrudi a v oblasti hlavy.\n\nÚtoky lední medvědů jsou ale jinak velmi vzácné. Organizace Human-Polar Bear Conflict Group zdokumentovala mezi lety 1870–2014 asi 73 útoků, při kterých 20 lidí přišlo o život. Největší nebezpečí představují vyhladovělí samci. Samice se do křížku s lidmi dostávají jen velmi zřídka a napadení ve většině případech souvisí s ochranou mláďat.\nCelosvětově první úspěšný odchov mláděte v zajetí se podařil v roce 1942 v Zoo Praha. Odchovy ledních medvědů v zajetí mají nízkou úspěšnost, uvádí se 10–20 %.\n\nV Evropě byli v roce 2018 chováni přibližně v pěti desítkách zoo, nejvíce v Německu a Rusku. V současné době chová lední medvědy Zoo Brno a Zoo Praha, a obě se proslavily úspěšnými odchovy. V minulosti je chovaly i další české zoo: Zoo Děčín, Zoo Dvůr Králové, Zoo Liberec, Zoo Ostrava, Zoo Plzeň a Zoo Zlín.\n\nNa Slovensku byli v minulosti chováni v Zoo Bojnice (do roku 1992, kdy byl do zahraničí exportován poslední medvěd, samice Linda). Přechodně pak i v Zoo Bratislava. \n\nChov tohoto druhu v pražské zoo započal v roce 1932, tedy již rok po otevření zoo. O deset let později (konkrétně 20. 12. 1942) se v ní podařil první umělý odchov ledního medvěda na světě. Samička dostala jméno Sněhulka. O tomto úspěchu vyšla dokonce i kniha. Na české vydání se však čekalo až do roku 2012.\n\nDo roku 2018 se podařilo odchovat 7 mláďat. Ke konci roku 2017 i 2018 žila v zoo trojice medvědů ledních (Tom Berta, Bora).\n\nSamice Bora (Nowaya - Bora) se však v průběhu roku 2019 potýkala se závažnými zdravotními problémy (mrtvice). Po ochrnutí pravé části těla se však její stav již nepodařilo zlepšit, a tak veterinář provedl 28. 8. 2019 eutanazii (ve věku nedožitých 33 let). Základní životní údaje: narozena v Zoo Vídeň 20. 11. 1986, příchod do Zoo Praha (ze Zoo Dvůr Králové) 10. 9. 1997; nejprve společně se samcem Alíkem a jeho dcerou Pú, v letech 2001–2005 pár s Alíkem (do jeho úmrtí); matka Berty, od roku 2009 do smrti společně v trojici s dcerou Bertou a Tomem.\n\nNa konci srpna 2019 tak v Zoo Praha žili dva medvědi lední:\n\n\nExpozice medvědů ledních, skládající se z dvojice na sebe navazujících výběhů, je umístěna v horní části zoo, poblíž pavilonu Indonéská džungle. Výběh je umístěn na klimaticky teplém místě, pro ochlazení slouží medvědům od roku 2015 ledovač. V budoucnu je plánována výstavba nové rozsáhlejší expozice v příhodnější lokalitě – v nejchladnější severozápadní části areálu – v rámci plánovaného expozičního celku Arktida. Počítá se se samostatnými výběhy pro samce a samici, vždy včetně bazénů. Součástí má být též podvodní tunel atraktivní pro návštěvníky.\n\n\n\n"}
{"id": "65466", "url": "https://cs.wikipedia.org/wiki?curid=65466", "title": "Memetika", "text": "Memetika\n\nMemetika je termín, vytvořený Douglasem Hofstadterem v 80. letech 20. století, který se vztahuje k Dawkinsovu termínu mem. Slovo memetika je odvozeno stejně jako slovo genetika vztahující se ke genu. Memetika tedy o sobě tvrdí, že je disciplínou usilující o evoluční modelování přenosu informací v kultuře. V letech 1997 až 2005 vycházel elektronicky časopis \"Journal of Memetics\", a i po jeho zániku stále existují snahy memetiku ustavit či obnovit.\n"}
{"id": "65467", "url": "https://cs.wikipedia.org/wiki?curid=65467", "title": "Hoboj", "text": "Hoboj\n\nHoboj (z francouzského \"hautbois\" – „vysoké dřevo“) je dvojplátkový dechový nástroj laděný v C. Má široké uplatnění v klasické hudbě – je součástí symfonických i komorních orchestrů a mnoha dechových komorních souborů.\n\nNa hoboj je obecně složitější vytvořit kvalitní tón než například na klarinet nebo příčnou flétnu. V porovnání s těmito nástroji má hoboj také pronikavější zvuk, protože jeho stavba zdůrazňuje sudé vyšší harmonické frekvence (klarinet oproti tomu má relativně silnější liché vyšší harmonické frekvence, jeho zvuk je proto jemnější). Pokud není v orchestru přítomen klavír nebo jiný klávesový nástroj, ostatní nástroje se ladí podle hoboje, protože jeho ladění je nejstálejší a nejodolnější vůči výkyvům teploty a vlhkosti vzduchu.\n\nModerní hoboje se nejčastěji vyrábějí z grenadilly (typ afrického tropického dřeva), přičemž některé nástroje jsou tvořeny i z jiných druhů dřev, např. palisandru. Hoboj nemá hubičku jako klarinet nebo saxofon, místo ní má tzv. strojek. Tvoří jej dvojice úzkých plátků ze zdřevnatělé trstě rákosovité (\"Arundo donax\"), které jsou připevněny na kovové rource a narážejí o sebe volnými konci. Vespod je utěsněn korkem a nasazen na nástroj.\n\nExistují dva typy hobojů: \"německý\" a \"francouzský\". Německý typ má kónicky vrtanou trubici (na rozdíl od francouzského, jehož trubice je vrtaná válcově). Francouzský typ má v porovnání s německým také menší menzuru, užší plátek a poněkud jinak položené dírky, proto zní ostřeji než německý.\n\nNástroje příbuzné dnešnímu hoboji se používaly již ve starém Egyptě a Přední Asii, odkud se dostaly do Řecka (\"aulos\") a Říma (\"tibia\"). Po pádu Římské říše Evropa znovu objevila tento nástroj díky stykům s arabskými zeměmi. Přímým předchůdcem hoboje je středověká šalmaj, její nevýhodou bylo, že se do úst vkládal celý strojek, čímž se výrazně snížila možnost ovlivňovat dynamiku. První nástroj, který je možné označit za hoboj, byl sestrojen v 17. století; na rozdíl od šalmaje bylo možné rty ovlivňovat tvorbu tónu.\n\n\n\n"}
{"id": "65485", "url": "https://cs.wikipedia.org/wiki?curid=65485", "title": "Libuše", "text": "Libuše\n\nLibuše je české ženské jméno, jehož původ je odvozován od \"libá\" „přijemná, milá“. Obdobami jsou jména Ljuba a Liběna. Mezi mužská jména odvozená od slova \"libý\" patří Lubomír, Lubomil, Lubor a Libor. Mezi domácí podoby jména náleží například Libuna, Líba, Libuška, Libunka nebo Libuš.\n\nMezi protějšky těchto jmen v dalších jazycích náleží:\n\n\nV českém občanském kalenádři mají nositelky jména Libuše jmeniny 10. července, stejně jako Amálie, nositelky jména Ljuba 16. února. \n\nPodle statistik Ministerstva vnitra České republiky žilo na území Česka v roce 2016 39 269 nositelek jména Libuše a bylo 71. nejčastějším rodným jménem, ostatní varianty tohoto jména měli méně než tisíc nositelek.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR:\n\n\nMezi nositelky jiných variant tohoto jména náleží:\n\n\n\n"}
{"id": "65504", "url": "https://cs.wikipedia.org/wiki?curid=65504", "title": "Sběrnice", "text": "Sběrnice\n\nSběrnice ( ) je skupina signálových vodičů, kterou lze rozdělit na skupiny řídicích, adresových a datových vodičů v případě paralelní sběrnice nebo sdílení dat a řízení na společném vodiči (nebo vodičích) u sériových sběrnic. Sběrnice má za účel zajistit přenos dat a řídicích povelů mezi dvěma a více elektronickými zařízeními. Přenos dat na sběrnici se řídí stanoveným protokolem.\n\nV případě modulární architektury elektronického zařízení nebo počítače je sběrnice po mechanické stránce vybavena konektory uzpůsobenými pro připojení modulů.\n\n"}
{"id": "65507", "url": "https://cs.wikipedia.org/wiki?curid=65507", "title": "Amálie", "text": "Amálie\n\nAmálie (vyskytuje se též jako Amalie nebo Amalia) je staré jméno latinského nebo germánského původu. Vykládá se jako \"Milá, Milovaná\" (pokud je akceptován latinský původ, pak je též považována za alternativní podobu jména Libuše) nebo jako \"Pracovitá\". Podle českého občanského kalendáře má jmeniny společně s Libuší 10. července. Cizojazyčná varianta jména je Amalberga.\n\nFormálně podobné je indické jméno Amala, což znamená \"čistá\", \"ryzí\" v Sanskrtu.\n\nNěkdy bývá považována za variantu jména i Amélie, ale ta má společný základ s Emílií.\n\nDomácké podoby jména jsou Amálka a Málinka, dříve též Mali, Málka.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -6,0%.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -10,9%, což svědčí o poměrně značném poklesu obliby tohoto jména.\n\n\n\nJméno mělo vysokou frekvenci u příslušnic dánského a německých panovnických rodů. Královská rezidence v Kodani, palác Amalienborg, nese jméno dánské královny Žofie Amálie Brunšvické (1628-1685), jež ho nechala vybudovat.\n\n"}
{"id": "65515", "url": "https://cs.wikipedia.org/wiki?curid=65515", "title": "Montmartre", "text": "Montmartre\n\nMontmartre byl dlouhou dobu samostatnou vsí za pařížskými hradbami. Jeho latinský název zněl \"Mons Martyrum\", fr. \"Mont des martyrs\" (tj. \"Hora mučedníků\"). Podle legendy zde byl sťat první pařížský biskup svatý Diviš spolu se svými dvěma učedníky. Legenda vypravuje, že po popravě vzal sv. Diviš svou useknutou hlavu a odešel s ní na sever, kde se dnes nachází bazilika Saint-Denis, ve které je pohřben.\n\nVe skutečnosti Montmartre pochází z označení \"Mons Martis\" (Martova hora), neboť zde v galorománské době stál chrám zasvěcený bohu války Martovi. Dnes se na jeho místě nachází kostel Saint-Pierre de Montmartre, který v sobě uchovává čtyři sloupy z doby antiky. Po pádu Římské říše v době křesťanství byl název \"mont de Mars\" interpretován jako \"mont de martre\" (\"martre\" ve staré francouzštině označovalo dnešní \"martyr\", mučedník).\n\nBěhem obléhání Paříže v roce 1590 Jindřich IV. nechal severně od Paříže umístit dvě dělostřelecké baterie: jednu na vrcholku Montmartru a druhou poblíž šibenice Montfaucon, ze kterých ostřeloval město.\nPo vytvoření obcí a departementů na základě dekretu z 12. listopadu 1789 Národního shromáždění, se Montmartre od března 1790 stal samostatnou obcí v departementu Seine.\n\nMěstské hradby z let 1785-1788 rozdělily starou farnost na dvě části. Horní Montmartre se stal samostatnou obcí a dolní Montmartre byl začleněn do Paříže. Prvním starostou samostatného Montmartru se v roce 1790 stal Félix Desportes (1763-1849), měšťan původem z Rouenu, který se v roce 1788 usídlil na \"Place du Tertre\" č. 3. Svůj dům přeměnil na radnici a funkci zastával až do dubna 1793.\n\nV letech 1840-1845 byly postaveny tzv. Thiersovy hradby, které rozdělily území obce opět na dvě části. Dne 1. ledna 1860 při rozšíření Paříže až k Thiersovým hradbám bylo území obce Montmartre administrativně odděleno. Větší část, nacházející se uvnitř hradeb byla připojena k Paříži a stala se součástí 18. obvodu, který se nazývá Buttes-Montmartre. Menší část za hradbami byla přičleněna k obci Saint-Ouen. Většina historického území bývalé obce Montmartre dnes tvoří západní část 18. obvodu a menší část se nachází na severu 9. obvodu (čtvrť Batignolles).\n\nMontmartre byl významným místem Pařížské komuny v roce 1871. 18. března 1871 zde po vstupu do Paříže nechal Adolphe Thiers umístit kanóny k ostřelování města. Dne 16. června 1875 byl položen na vrcholku kopce základní kámen baziliky Sacré-Cœur, která byla vysvěcená až po první světové válce v roce 1919.\n\nNa přelomu 19. a 20. století se Montmartre stal oblíbeným místem umělců jako byli Camille Pissarro, Henri de Toulouse-Lautrec, Théophile Alexandre Steinlen, Vincent van Gogh, Amedeo Modigliani nebo Pablo Picasso. Později umělci přesídlili do čtvrti Montparnasse na levém břehu.\n\nZ církevních pamětihodností jsou na Montmartru:\n\nDále zde působí tři náboženské komunity: kongregace Notre-Dame du Cénacle, založená v departementu Ardèche roku 1826, na Montmartru od 1890, řád karmelitánů a benediktinky od Sacré-Cœur de Montmartre, které spravují baziliku a nepřerušenou eucharistickou adoraci.\n\nZ kulturních institucí jsou zde:\n\nDalší pamětihodnosti a zajímavosti:\n\n\nMontmartre se stal dějištěm několika filmů, mezi jinými \"Amélie z Montmartru\", \"Maigret klade past\", \"Moulin Rouge!\", \"Paříž 36\" nebo trilogie \"Prohnilí\", \"Prohnilí proti prohnilým\" a \"Superprohnilí\". V povídkovém filmu \"Paříži, miluji tě\" je Montmartru věnovaná první povídka.\n"}
{"id": "65527", "url": "https://cs.wikipedia.org/wiki?curid=65527", "title": "Georges Clemenceau", "text": "Georges Clemenceau\n\nGeorges Benjamin Clemenceau [ʒɔʁʒ klemɑ̃so] (28. září 1841 Mouilleron-en-Pareds – 24. listopadu 1929 Paříž) byl francouzský politik a žurnalista.\n\nDvakrát byl francouzským premiérem za Radikální stranu, a to od 25. října 1906 do 24. července 1909, podruhé od 16. listopadu 1917 do 20. ledna 1920.\nPřimlouval se za obnovení procesu proti Dreyfusově aféře a byl zastáncem tvrdého postupu proti Německu po první světové válce.\n\nV roce 1916 navrhl jako první přesun Československých legionářů na Rusi do Francie tzv. \"Severní cestou\" (Severním mořem), kterou T. G. Masaryk nejprve přijal (první se uskutečnil z Archangelska 15. 10. 1917), ale později změnil na cestu přes Sibiř. \n\nDvě lodě francouzského válečného námořnictva nesou jeho jméno. Jednou z nich byla letadlová loď, která sloužila v letech 1961 až 1997.\n\n"}
{"id": "65530", "url": "https://cs.wikipedia.org/wiki?curid=65530", "title": "Alexandre Millerand", "text": "Alexandre Millerand\n\nAlexandre Millerand (10. února 1859 Paříž – 7. dubna 1943 Versailles) byl francouzský socialistický politik. Byl premiérem francouzské vlády od 20. ledna 1920 do 23. září téhož roku. V období od 23. září 1920 do 11. června 1924 byl prezidentem Francie.\n"}
{"id": "65532", "url": "https://cs.wikipedia.org/wiki?curid=65532", "title": "Bazilika Sacré-Cœur", "text": "Bazilika Sacré-Cœur\n\nBazilika Sacré-Cœur (francouzsky \"Basilique du Sacré-Cœur\", tj. \"bazilika Nejsvětějšího Srdce Ježíšova\") je římskokatolický farní kostel v Paříži. Nachází se na vrcholku Montmartre a je tak jedním z nejviditelnějších pařížských monumentů. Architekt Paul Abadie jej postavil ve stylu, kterého dosáhl smíšením byzantského a románského slohu. Základní kámen stavby byl položen 16. června 1875, ale až do roku 1914 zůstávala stavba nedokončena a bohoslužby byly zahájeny až po skončení 1. světové války v roce 1919. Už více než sto let zde probíhá nepřerušená eucharistická adorace, a proto je i významným poutním místem. Se svými 10,5 milióny poutníků a turistů ročně (2006, 2007) je po katedrále Notre-Dame druhou nejnavštěvovanější pamětihodností.\n\nProjekt na výstavbu baziliky zasvěcené Nejsvětějšímu Srdci Páně se poprvé objevil dne 4. září 1870, kdy byla po neúspěších v prusko-francouzské válce vyhlášená Třetí republika. Na konci roku 1872 Národní shromáždění zahájilo debatu o výstavbě Sacré-Cœur. Byl to jediný způsob, jak získat potřebné pozemky ve vlastnictví města a mnohých soukromníků. Po dlouhých jednáních byl zákon odhlasován 24. července 1873. Shromáždění nabídlo pařížskému arcibiskupovi Josephu Hippolytovi Guibertovi možnost převzít pozemky na vrcholku Montmartru vyvlastněním, pokud to bude nutné. Předpokládalo se rovněž, že kostel bude vybudován výhradně z veřejných sbírek a bude sloužit katolickému kultu.\n\nVýstavba baziliky na Montmartru měla též odkaz k Pařížské komuně a měla představovat pokání za činy, které se během ní udály. Pozemek má symbolický význam v tom, že na jeho místě 18. března 1871 po vstupu do Paříže nechal Adolphe Thiers umístit kanóny k ostřelování města. Výstavba baziliky a její motivace byly námětem dlouhých parlamentních debat.\n\nV roce 1873 byla vyhlášena architektonická soutěž, do které bylo navrženo 78 projektů od 87 autorů spojených v 66 kolektivech. Mezi autory bylo šest nositelů Římské ceny. V zadání bylo stanoveno místo stavby, rozpočet omezený na 7 miliónů franků, krypta a monumentální socha umístěná před kostelem. V konkurzu zvítězil architekt Paul Abadie.\n\nVýstavba byla financována z větší části národní sbírkou, ve které bylo během 50 let vybráno téměř 46 miliónů franků od zhruba 10 miliónů lidí.\n\nZákladní kámen byl položen 16. června 1875. Interiér lodi byl otevřen v roce 1891, zvonice byla dokončená roku 1912. Celková stavba byla dokončená roku 1914, ale kvůli první světové válce byla vysvěcená až v roce 1919. Vnitřní výzdoba byla dokončena v roce 1923.\n\nOd roku 1909 v bazilice probíhá nepřerušená eucharistická adorace. Od roku 1995 se na žádost kardinála Lustigera o duchovní a materiální správu kostela stará kongregace benediktinek Sacré-Cœur de Montmartre.\n\nBazilika má půdorys řeckého kříže. Má čtyři menší kupole a hlavní největší s výškou 83 m zakončenou lucernou s kolonádou z korintských sloupů. Eklektická stavba je směsí románského a orientálního (byzantského) slohu. Čtyřhranná zvonice nacházející se v zadní části je vysoká 84 m a je v ní umístěn zvon \"Savoyarde\" (Savojanka), který je největším zvonem ve Francii. Byl vyroben roku 1891 v Annecy-le-Vieux, měří tři metry v průměru a váží 18 835 kg, jeho srdce váží 850 kg. Bazilice jej věnovaly čtyři diecéze v Savojsku a na Montmertre byl dovezen 16. října 1895. Průčelí baziliky tvoří tři arkády před kterými jsou umístěny dvě jezdecké sochy.\nBílý kámen pochází z lomů v Château-Landon. Architekt Paul Abadie jej vybral pro jeho trvanlivost a samočistící schopnost při kontaktu s vodou.\n\nV interiéru je strop apsidy pokryt největší mozaikou ve Francii (rozloha 473,78 m). Autorem je Luc-Olivier Merson (1846-1920) a byla vytvořena v letech 1918-1922. Představuje Nejsvětější srdce Ježíšovo velebené katolickou církví a Francií. Krypta v podzemí má stejnou dispozici jako kostel.\n\nVětšinu sochařské výzdoby vytvořil sochař Hippolyte Jules Lefèbvre (1868-1937), především hlavní oltář a dvě bronzové jezdecké sochy umístěné před vstupem a představující významné postavy francouzské historie, krále Ludvíka IX. a Janu z Arku. Autorem stříbrné sochy Nejsvětějšího Srdce Kristova v interiéru je Eugène Benet (1863-1942).\n\nOd roku 1928 je v nice na fasádě velká kamenná socha Krista vysoká pět metrů (autor Pierre Seguin). Nahradila sochu Gustava Michela (1851-1924), která zde byla v letech 1907-1927, a která sama nahradila předchozí sochu Gabriela Julese Thomase (1824-1905).\n\nVelké varhany vytvořil Aristide Cavaillé-Coll v roce 1898 původně pro zámek barona Alberta de L'Espée. Po baronově smrti byly varhany prodány a po několika úpravách přeneseny do baziliky, kde byly dne 16. října 1919 zprovozněny.\n\n"}
{"id": "65544", "url": "https://cs.wikipedia.org/wiki?curid=65544", "title": "Rovnoběžka", "text": "Rovnoběžka\n\nRovnoběžka je pomyslná čára na zemském povrchu, vzniklá průnikem povrchu Země a rotačního kuželu, jehož vrchol je v zemském středu a jeho osa je shodná se zemskou osou. Na zjednodušeném modelu Země (na kouli nebo referenčním elipsoidu) mají rovnoběžky tvar kružnice. Rovnoběžky označujeme zeměpiskou šířkou \"φ\". Jsou rovnoběžné s rovníkem a určují směr východ-západ.\n\nRovnoběžky se zkracují od rovníku (nejdelší rovnoběžka) směrem k pólům (bod), přičemž 60. rovnoběžka je rovna 1/2 délky rovníku. Pro výpočet délky rovnoběžky lze použít vzorce \"o\" · cos \"φ\", kde \"o\" je obvod Země (40 074 km). Prahou prochází padesátá rovnoběžka. Její délka je přibližně 25 760 km.\n\nRovnoběžky se standardně označují podle své zeměpisné šířky jako např. 10. rovnoběžka s. š., ovšem některé význačné mají svá vlastní jména. Jsou to např.\n\nPouze mezi obratníky se Slunce během roku alespoň jednou dostane do zenitu. Pouze severně od severního polárního kruhu, nebo jižně od jižního polárního kruhu, Slunce alespoň jednou během roku nezapadá (viz polární den a polární noc).\n\n"}
{"id": "65546", "url": "https://cs.wikipedia.org/wiki?curid=65546", "title": "Olt (župa)", "text": "Olt (župa)\n\nOlt je župa v rumunském Valašsku. Jejím hlavním městem je Slatina. Její název pochází ze jména stejnojmenné řeky.\n\nVětšina území župy Olt vyplňuje nížina, na severu mírně zvlněná. Jižní hranice je přirozená a tvoří jí řeka Dunaj, na jih od župy se nachází Bulharsko. Ostatními sousedy jsou župy Argeș, Teleorman a Dolj. Řeka Olt tu tvoří osu, která župu dělí na dvě rovnoměrné poloviny. Většina obyvatel žije na venkově a živí se zemědělstvím. Průmysl převažuje hlavně potravinářský, je zde zastoupený ale i textilní i strojírenský. Na území župy se také nachází město Scornicești, kde se narodil rumunský komunistický diktátor Nicolae Ceaușescu.\n\n\n\n"}
{"id": "65551", "url": "https://cs.wikipedia.org/wiki?curid=65551", "title": "Aerei di Trasporto Regionale", "text": "Aerei di Trasporto Regionale\n\nItalsko-francouzský výrobce letadel Aerei di Trasporto Regionale, Avions de Transport Régional (ATR) byl založen v roce 1981 jako konsorcium francouzské firmy Aérospatiale (nyní EADS) a italské firmy Aeritalia (nyní Alenia Aeronautica).\n\nTrup a ocasní části letounů jsou vyráběny v italských závodech v Pomigliano d'Arco poblíž Neapole, Italy. Křídla jsou sestavována v závodě Airbus ve francouzském městě Sogerma, Bordeaux. Konečná montáž, testovací lety, certifikace a dodávky jsou v režii ATR sídlící ve francouzském Toulouse.\n\nGenerálním ředitelem je Christian Scherer.\n\nPrvní ze dvou prototypů ATR 42 vykonal svůj první let 16. srpna 1984, francouzská a italská certifikace následovala v září 1985 a první let s platícími pasažéry v prosinci 1985.\n\nVývoj ATR 72 byl oznámen na Pařížské letecké přehlídce v roce 1985 a výroba začala v lednu 1986. ATR 72 má oproti ATR 42 silnější motory, větší kapacitu palivových nádrží a větší rozměry.\n\nV dubnu 2000 ATR dodal zákazníkům svůj 600. stroj, ATR 72-500 pro Air Dolomiti. Mezi aerolinie používající stroje ATR patří LOT, Thai Airways International, České aerolinie, Air New Zealand, Olympic Airlines, Alitalia, TAROM ap.\n\nSpolečnost také nově vyrábí novou verzi ATR 72-600. Jde o letoun třídy Family.\n\n\n"}
{"id": "65555", "url": "https://cs.wikipedia.org/wiki?curid=65555", "title": "Poznání", "text": "Poznání\n\nPoznání (kognice) znamená jak proces nabývání znalostí (poznávání) o reálném světě, tak i jeho výsledek (poznatek, vědění). Netýká se tedy přebíraných znalostí a nauk (např. matematiky, chemie, etiky a pod.), které člověk nepoznává, ale chce se jim naučit, případně jim porozumět. Na rozdíl od nejasného \"tušení\", neověřeného a tudíž nespolehlivého \"mínění\", případně pouze přijímaného \"věření\", je výsledkem poznání určité, spolehlivé a případně i ověřené vědění.\n\nČlověk je pro poznávání vybaven – podobně jako jiní živočichové – smysly a pamětí, patrně se od nich ale liší rozvažovací schopností (rozumem) i schopností řeči, která mu dovoluje poznané sdělovat, kritizovat, uchovávat, rozšiřovat a účinně používat. Metapoznání (metakognice) také není výlučně lidské.\n\nPoznání slouží k orientaci ve světě, dovoluje využívat jeho možnosti a vyhýbat se nebezpečím a je tudíž pro každého člověka důležité. Soustavným poznáváním různých oblastí skutečnosti se zabývají vědy, kdežto povahu, případně podmínky a možnosti poznání zkoumá filosofie, zejména její odvětví gnozeologie či moderněji epistemologie.\n\nFungování smyslových orgánů dovedeme poměrně dobře popsat a pochopit, od signálu například jednotlivého očního čípku je však k poznání velmi daleko. Člověku, který vidí vajíčko, se na oční sítnici sice promítá světlá skvrna charakteristického tvaru, jenže jednotlivé tyčinky a čípky poskytují pouze údaje o jasu a barvě v daném bodě, takže celkový tvar se musí nějak rekonstruovat v mozku. Signály obou očí mohou nepřímo poskytnout i prostorové údaje, ale nic víc. Ačkoli má člověk na sítnicích jen skvrny, přece vidí vajíčko, a to i tehdy, když je část vajíčka ve stínu nebo zakryta jiným předmětem. Zde do procesu vnímání zřejmě vstupuje zkušenost s vajíčkem, kterou člověk získával už od dětství:\nZkušenost vzhledu a „pojmového druhu“ může ovšem také zavádět: „vajíčko“ může být skleněné, takže se k jídlu nehodí. Tuto přirozenou nejistotu smyslového poznání snižuje fakt, že vjemy různých smyslů se často doplňují a jakmile by člověk skleněné „vajíčko“ vzal do ruky, rozlišil by patrně jiný povrch a tepelnou vodivost než má skutečné vejce. V běžném životě hraje významnou roli také okolí a souvislosti předmětu: vajíčka se vyskytují u slepic, v lednici nebo v lahůdkářství, nikoli v knihovně nebo na louce. Jenže to všechno může být také jinak. Jakkoli jsou tedy smysly zdaleka nejdůležitějším zdrojem pro naše poznání, je to také zdroj nejistý.\n\nBěžné poznávání neznámých věcí je přirozeně neurčité, zato když člověk na ulici pozná starého známého nebo když v kousku papíru rozpozná stokorunu, je to poznání úplně přesné, a pokud se nezmýlil, i správné.\n\nŘeckému filosofovi Pythagorovi se přisuzuje objev jiného druhu poznání, které je naproti tomu bezpečné a jisté. Kdo jednou poznal, to jest pochopil a nahlédl sousední obrázek, bezpečně ví, že plocha trojúhelníka je základna krát výška lomeno dvěma, a to vždy a přesně. Podobně člověk může po chvíli přemýšlení „poznat“, že pravidelný pětiúhelník má právě pět úhlopříček, a to aniž by se díval na obrázek a mohl se tedy dozvědět něco skutečně nového. Poznatek si odvodil ze své znalosti geometrie, z pojmů \"pětiúhelník\" a \"úhlopříčka\".\n\nSprávně provedené geometrické a matematické důkazy tedy poskytují „poznání“ spolehlivé a bezpečné, které bylo pro řadu filosofů ideálem: nedalo by se podobně poznávat i v jiných oblastech? Pythagorejští filosofové si na to odpověděli obráceně: jen geometrické objekty se dají přesně a dokonale poznat, a tedy jsou to jediné, co v pravém slova smyslu „je“; všechno ostatní je nejisté, proměnlivé, a tedy spíše nejsoucí. Náš současný názor na tuto otázku vyslovil asi poprvé Immanuel Kant: geometrické „poznání“ se odvozuje ze známých vlastností geometrických objektů a kdo pochopil pojem trojúhelník, může si z něho odvodit všechno o trojúhelníku. Takové poznání nazývá Kant analytické nebo a priori a je jisté právě proto, že vlastně nic nového neříká; geometrické a matematické důkazy jsou vlastně tautologie.\n\nS tím by matematik, který dokazování nějaké věty věnoval rok života, jistě nesouhlasil, protože vydobýt nový důsledek z již známých skutečností může být velmi obtížné. Hlavní omezení rozumového poznání ale tkví v tom, že je možné jen u přesně definovaných předmětů a těch je poměrně málo. Nakonec jsou to jen ty, které definicí vznikají, jako právě čísla, geometrické objekty anebo některé pojmy administrativní (například \"držitel občanského průkazu\").\n\nBez smyslových podnětů tedy člověk nic nového poznávat nemůže. Z Démokritových zlomků se zdá, že snad poznání vysvětloval pouze činností smyslů a působením věcí na smysly. Tomáš Akvinský soudil, že „ze smyslů vychází lidské poznání“, z čehož vzniklo tvrzení, že „není v mysli, co předtím nebylo ve smyslech“, obvykle přisuzované J. Lockovi. Na tom jistě něco je, protože i naše představy, fantazie a sny využívají smyslový materiál a i jednorožec nebo sfinga jsou kombinace toho, co jsme viděli.\n\nJenže – jak správně postřehl Kant – smyslový vjem už předpokládá, že člověk „vidí“ v prostoru, rozeznává blízké a vzdálené a samozřejmě také „vnímá“ čas. Aby ze smyslového počitku vzešlo poznání, je k tomu patrně také třeba i jakási spolupráce „rozumového myšlení“, jak o něm hovoří Platón. I úplné smyslové vjemy jsou pouze materiál poznání, který pak člověk v mysli a v paměti řadí, zbavuje zbytečných podrobností – například abstrakcí a zobecněním – a dává do souvislostí, aby ho mohl použít.\n\nVe snaze o spolehlivější poznání si novověká věda počínaje Descartem vytvořila metodu rozkládání složitých jevů na jednodušší a začala místo nahodilého pozorování skutečnosti konstruovat umělá „pokusná“ uspořádání. Experiment (pokus) se snaží vyloučit ty stránky pozorovaného jevu, které nás právě nezajímají, a uspořádat věci tak, aby se výsledek dal pokud možno změřit a vyjádřit číslem a ovšem kdykoli zopakovat. Základním požadavkem na pokus je jeho opakovatelnost kdekoli na světě. Proto je vždy nutno přesně specifikovat úplné podmínky experimentu, tedy včetně použitých měřicích přístrojů, jejich výrobců a výrobní série. V současné vědecké praxi se používají standardní materiály, měřicí metody i přístroje a pokud na výsledku hodně záleží, užívá se i metoda kontrolní skupiny. Tak při testování léku se sleduje průběh nemoci u pacientů, kteří ho dostávají, a porovnává s těmi, kteří ho nedostali.\n\nPřesto nelze říci, že by se věda mohla zakládat pouze na experimentu. Než vědec experiment navrhne, musí už vědět, na co má výsledek odpovědět – musí mít předběžnou hypotézu. Musí také vědět, co si s naměřeným výsledkem počne, čili jak ho bude interpretovat. A musí ovšem předpokládat, že zkoumaná skutečnost „nehraje v kostky“ (Einstein), že není nahodile proměnlivá, nýbrž že v ní lze nalézt nějakou stálost a pravidelnost. Takže i ve vědě probíhá „hermeneutický kruh“ myšlenek, hypotéz, konstrukcí a měření, které se navzájem ovlivňují a podmiňují.\n\nNěkteré informace nejsou v kognitivním modelu jisté části reality přímo obsaženy, ale lze je z nich najít odvozením (inferencí). Model tedy umožňuje získat znalosti, které nejsou bezprostředně k disposici, ale jsou z modelu odvoditelné. Axiomatické vědy (matematika, logika) pro tento účel někdy používají formální (syntaktické) odvozování v rámci vhodného formálního jazyka. S dalšími případnými otázkami po znalostech nad rámec daného kognitivního modelu je třeba se znovu obrátit ke zkoumané realitě, tedy dále ji prozkoumat a získat další požadované znalosti o ní. Kognitivní model se takto rozšíří o další relevantní znalosti.\n\nO svých inherentně vágních poznatcích (vnitropsychickém kognitivním modelu) je člověk schopen vypovídat (přirozeným, obecně neformálním jazykem) a to samozřejmě pouze vágně (B. Russell). Touto výpovědí nelze odkrýt veškerý obsah osobního vnitropsychického kognitivního modelu s veškerou jeho vágností. Nesdělované části vágnosti říkáme \"vágnost vnitřní\", ta zůstává výhradně součástí obsahu vnitropsychického modelu. Tu, která je obsažena v jazykové výpovědi, označujeme jako \"vnější vágnost\" (J. Křemen). Jazykově lze uchopit (modelovat) pouze vágnost vnější. Neformální jazyky, např. přirozený jazyk, neumožňují rozlišit vnitřní a vnější vágnost striktně, ale pouze s mlhavou, vágní hranicí. Umělé formální jazyky (z principu musí mít nulovou vnitřní vágnost interpretace všech jazykových konstrukcí) mohou vnější vágnost modelovat fuzzy množinami (V. Novák) a fuzzy logikou (V. Novák, A. Dvořák), mírou důvěry (P. Hájek), Bayesovou apriorní a aposteriorní pravděpodobností, nebo stochastickými veličinami a funkcemi, jak to činí exaktní vědy. S vnitřní vágností (v interpretaci jazykové konstrukce) se buď musíme smířit, nebo ji zakázat. S myšlenkou zakázat (odsunout ji mimo rámec exaktních věd) vnitřní vágnost v interpretaci jazykové konstrukce přišel Newton a vybudoval na ní základ exaktních věd. Jako objektový jazyk kognitivního modelu exaktních věd lze použít výhradně \"umělý formální jazyk\" (matematika, logika). Interpretace všech jazykových konstrukcí poznáním (nyní mu říkáme umělé, na rozdíl od lidského přirozeného a vágního) vytvořeného kognitivního modelu dané části reality, musí mít nulovou hodnotu vnitřní vágnosti, je to i podmínkou pro formální inferenci v rámci formálního jazykového systému (B. Russell). Vnitřní vágnost má těsnou souvislost s relativně novou veličinou a tou je \"sémantický diferenciál\" (Osgood C. E, Suci G., Tannenbaum P.). Sémantickým diferenciálem se rozumí rozdíl v konotaci (vágní t. j. mlhavé, neostré, neurčité interpretaci), v tom, jaké významy přiřazují různí lidé určité jazykové konstrukci. Každé z individuí konotaci provádí na základě svého subjektivního, inherentně vágního vnitropsychického kognitivního modelu.\nNulová hodnota sémantického diferenciálu odpovídá nulové hodnotě vnitřní vágnosti interpretace jisté jazykové konstrukce a tak limitnímu případu spočívajícímu v naprosté shodě všech komunikujících účastníků na významu oné jazykové konstrukce. V tomto případě tedy lze jazykovou konstrukci rigorosně interpretovat.\nAby bylo možno význam všech jazykových konstrukcí, reprezentujících znalosti o jisté části reálného světa, vymezit přesně (nulový sémantický diferenciál interpretace), je nutno v reálném světě vybrat měřitelné projevy (manifestace) reality zvané \"atributy\" (veličiny, parametry). Tato selekce a tak filtrace v reálném světě tvoří Newtonův \"umělý filtr\" poznání. Atribut je vybrán tak, že mezi vzdělanci v příslušném oboru o atributu samém nesmějí vzniknout žádné pochyby v zaujatém hledisku či hloubce a šíři náhledu, tedy v interpretaci, a tedy ve významu jeho jména. V exaktních vědách je proto vždy přesně vymezen buď konsensuálně (základní množina), nebo definitoricky (odvozené). V tomto duchu píše I. Newton ve svém díle \"Philosophiae Naturalis Principia Mathematica\" v roce 1687. V současné době totéž platí pro atributy – veličiny – celosvětově zavedené soustavy veličin SI (z franc. Système international d'unités). Ve fyzice jsou atributy např. síla, intenzita elektrického pole, rychlost, atd. Objektovým jazykem exaktních věd jsou umělé formální jazyky (matematika, logika). Kognitivní model vytvořený exaktními vědami pro danou část reálného světa, sestává ze jmen (pro daný účel dominujících a neopominutelných) atributů a (pro daný účel dominujících a neopominutelných) vztahů mezi nimi, popsaných matematickými nástroji. Jelikož se modely nazývají podle objektového jazyka modelu, říká se mu \"matematický model\". Jinak řečeno, atributy a matematicky popsané vztahy mezi nimi reprezentují v tomto případě danou část reality.\n\nMezi znalostmi získanými přirozeným poznáním a znalostmi získanými poznáním metodou exaktních věd, je \"kvalitativní propast\". V prvém případě se na svět díváme tak, jak se nám sám podává, v druhém případě jej popisujeme pouze podle měřitelných vlastností, které lze kdykoli ověřit.\n\n\n\n"}
{"id": "65558", "url": "https://cs.wikipedia.org/wiki?curid=65558", "title": "Oboroh", "text": "Oboroh\n\nOboroh je označení pro druh jednoduché stodoly se stanovou střechou. Konstrukce oborohu se skládá ze čtyř vysokých kůlů zapuštěných do země, po nichž se střecha dle potřeby může posunovat nahoru a dolů. Slouží zejména pro uskladnění sena.\n\nExistence nejstarších oborohů je doložena už ve středověku miniaturou ve Velislavově bibli ze 14. století. Oboroh se v původní podobě v Česku ojediněle vyskytuje na jihovýchodní Moravě, v pozměněné podobě jako tzv. „brug“ též v okolí Jablunkova.\n\nStavby podobného typu existují též na Slovensku, v Polsku, na Podkarpatské Ukrajině a jinde.\n\n"}
{"id": "65562", "url": "https://cs.wikipedia.org/wiki?curid=65562", "title": "Národní galerie Praha", "text": "Národní galerie Praha\n\nNárodní galerie Praha (zkráceně jen NGP) je státní organizace spravující největší sbírku výtvarného umění v Česku. Galerie vznikla ze soukromě iniciované obrazárny, která od konce 18. století veřejně vystavovala původně zapůjčené obrazy, současný charakter získala v 1. polovině 20. století. Umění ze svých sbírek vystavuje ve stálých expozicích a pořádaných výstavách v několika budovách v Praze i mimo ni, které jsou všechny významnými kulturními památkami. \n\nNejstarší předchůdkyní Národní galerie je Obrazárna Společnosti vlasteneckých přátel umění, která začala vznikat jako jedna z hlavních aktivit Společnosti vlasteneckých přátel umění po jejím založení 5. února 1796. Skupinka významných představitelů vlastenecky zaměřené české šlechty (Kolovratové, Šternberkové, Nosticové) společně s několika vzdělanci z řad osvícenského měšťanstva rozhodla pozdvihnout umělecký vkus české veřejnosti. Společnost vlasteneckých přátel umění kromě obrazárny založila roku 1799 i Akademie umění, nejstarší vysokou uměleckou školu v českých zemích. V roce 1918 se Obrazárna Společnosti vlasteneckých přátel umění proměnila v ústřední uměleckou sbírku nového československého státu. Vedení Obrazárny se v roce 1919 ujal Vincenc Kramář, který ji za krátkou dobu proměnil v relativně moderní, odborně spravovanou galerii. \n\nRoku 1902 vznikla další významná instituce – Moderní galerie Království českého ze soukromého nadání věnovaného císařem Františkem Josefem I. Moderní galerie pak začala budovat základní kolekci českého umění 19. a 20. století. Moderní galerie měla český a německý odbor, českému také předsedal Vincenc Kramář.\n\nCesta ke sloučení obou institucí do jedné státní galerie byla poměrně dlouhá. Zatímco Kramářův pokus o postátnění Moderní galerie roku 1936 byl neúspěšný, stejného roku došlo k zestátnění Obrazárny SVPU a jejímu přejmenování na \"Státní sbírka starého umění\" následujícího roku. Za druhé světové války se pro ni neoficiálně používal již dříve se vyskytující pojem Národní galerie. Oficiální protektorátní název byl od roku 1941 \"Českomoravská zemská galerie\", do které byly v roce 1942 převedeny fondy zrušené Moderní galerie. Reorganizace instituce provedené za války byly zpětně potvrzeny Zákonem o Národní galerii až v roce 1949, kterým byl uzákoněn i název Národní galerie v Praze.\n\nV poválečném období se Národní galerie musela vypořádávat s nárůstem objemu sbírek, kdy v ní byly shromažďovány umělecké konfiskáty nejdříve prováděné nacisty, pak komunistickou vládou (církevní majetek, exulanti, političtí vězni), které byly částečně restituovány v letech 1968–1969 a po roce 1989. Po kvalitativní stránce měly větší význam přírůstky z vlastní akvizice a darů, z nichž nejvýznamnější byl odkaz sbírky Vincence Kramáře roku 1959. \n\nDlouho trvaly i snahy o vlastní budovu galerie. Již za první republiky vznikly například projekty Státní galerie od Josefa Gočára umístěné na Kampě (1923, 1927) a Letné (1935, 1939). I po válce byly pokusy o budovu na Letné v roce 1948 a znovu 1962 po odstranění Stalinova pomníku. Nakonec bylo rozhodnuto o decentralizovaném umístění v různých významných historických budovách v centru Prahy i mimo něj (Zbraslav, Veletržní palác).\n\n\nNárodní galerie Praha je výzkumnou organizací, jejímž hlavním účelem je provádět základní i aplikovaný výzkum a experimentální vývoj a šířit jejich výsledky prostřednictvím vědeckých publikací, výstav, výukových programů, metodik, příp. převodem technologií. Prvotní myšlenka, stojící u zrodu NGP, je přítomná ve všech složitých peripetiích jejího vývoje: prostřednictvím uměleckých děl povznést ducha národa. V tomto ideálu spatřujeme poslání NGP i dnes.\n\nPosláním Národní galerie Praha je přiblížit umění široké veřejnosti. Děje se tak mimo jiné pomocí vzdělávacích programů vedených profesionálním týmem lektorů. Oddělení vzdělávání NGP nabízí návštěvníkům galerie širokou škálu programů od komentovaných prohlídek, přednášek, debat, ale i výtvarných a jiných dílen, seminářů a kurzů. Součástí doprovodného programu k aktuálním výstavám a stálým expozicím jsou komentované prohlídky s autory výstav, kurátory, odbornými lektory a předními specialisty na danou problematiku. Program NGP dětem se pak zaměřuje na nejmenší, a pravidelně pořádá herny. \n\n\nNárodní galerie Praha spravuje nejrozsáhlejší umělecké sbírky v Česku, které jsou umístěny v depozitářích a částečně v expozicích, které jsou přístupné veřejnosti:\n\n\nČeskou výtvarnou tvorbu po roce 1930 reprezentují díla Františka Muziky, Josefa Šímy, Jindřicha Štyrského, Toyen, Zdeňka Sklenáře, Jana Kotíka nebo Václava Bartovského. Expozice mapuje i umělecké tendence od 60. let do současnosti – Informel, Akční umění, Novou citlivost i postmodernu. Přízemí Veletržního paláce, vyjma Velké dvorany, pak po celý rok přístupné zdarma, představuje periodické projekty současného umění.\n\n\nKoncepce expozice je založena na tématech, která jsou pro umění dané doby typická a charakteristická. Součástí expozice jsou obrazy Gustava Klimta, Egona Schieleho, Edvarda Muncha, Eugena Delacroixe, Paula Gauguina, Vincenta van Gogha či Pabla Picassa.\n\n\nSoučástí expozice jsou vedle obrazů a plastik předních českých, slovenských, českoněmeckých a karpatoruských umělců (Václav Špála, Josef Čapek, Jindřich Štyrský, Toyen ad.) také díla z proslulé francouzské sbírky (Paul Gauguin, Henri Rousseau, Pablo Picasso, Vincent van Gogh, ad.), kterou československý stát nakoupil krátce po svém založení ve 20. a 30. letech 20. století.\n\n\nExpozice prezentuje na více než dvou stech exponátech z oboru malířství, sochařství a uměleckého řemesla proměny formy a funkce výtvarného díla během tří staletí. Exponáty provenienčně spjaté s českými zeměmi doplňují díla vytvořená v širším středoevropském regionu. Mezi špičkové exponáty expozice a poklady národního kulturního dědictví patří díla z období vlády Lucemburků.\n\n\nZákladní časový rámec expozice tvoří období od 16. do 18. století. Expozice představuje výběr nejvýznamnějších mistrovských děl ze Sbírky starého umění (Hans von Aachen, Petr Brandl, Matyáš Bernard Braun, Lucas Cranach, Adriaen de Vries, Albrecht Dürer, El Greco, Francisco José Goya, Hans Holbein, Jan Gossaert zvaný \"Mabuse\", Rembrandt van Rijn, Jusepe de Ribera, Peter Paul Rubens, Bartholomäus Spranger, Karel Škréta, Simon Vouet,  Michael Leopold Willmann a jiní).\n\nSbírka grafiky a kresby Národní galerie Praha náleží mezi první desítku největších a nejvýznamnějších grafických sbírek v Evropě. Svým počtem kolem 450 tisíc grafik a kreseb a zlomků iluminovaných rukopisů od středověku do současnosti je největší sbírkou Národní galerie.\n\nDíky bohatství a pestrosti sbírkového fondu lze prezentovat díla nejrůznějších období a stylů. Protože však umělecké práce na papíře nelze dlouhodobě vystavovat, bývá obsah sbírek pravidelně prezentován v krátkodobých výstavách a v grafických kabinetech ve Veletržním paláci. Depozitář, studovna a knihovna sbírky grafiky a kresby se nachází v paláci Kinských.\n\nProstory pro časově omezené výstavy se nacházejí ve většině budov Národní galerie. \n\nMezi nejúspěšnější výstavní projekty Národní galerie Praha patří přehlídka celoživotního díla Františka Kupky ve Valdštejnské jízdárně, retrospektiva Gerharda Richtera či výstava francouzského impresionismu v paláci Kinských. Úspěšná byla také přehlídka děl Františka Skály ve Valdštejnské jízdárně, která jako první překonala stotisícovou návštěvnost. Velká dvorana Veletržního paláce pak hostila dva velmi úspěšné projekty – monumentální instalaci Kathariny Grosse a dílo \"Zákon cesty\" od nejslavnějšího čínského umělce současnosti Aj Wej-weje. Mezi velmi oblíbené akce Národní galerie Praha také patří zahájení nových výstavních sezón Veletržního paláce – tzv. Grand Opening.\n\n"}
{"id": "65571", "url": "https://cs.wikipedia.org/wiki?curid=65571", "title": "Medvěd baribal", "text": "Medvěd baribal\n\nMedvěd baribal, zvaný také medvěd černý či baribal, v angličtině American black bear (\"Ursus americanus\") je středně velký druh medvěda, který má svůj přirozený domov v Severní Americe. Jedná se o nejmenší a nejčastější severoamerický druh medvěda a jeho potrava závisí na místě a ročním období. Je to tedy všežravec nejčastěji obývající hustě zalesněná území, která opouští při hledání potravy. Někdy ho toto hledání zavede až k lidským obydlím, kde se k potravě může dostat snadno. IUCN nepovažuje baribala za ohrožený druh, jelikož jeho rozšíření je velké a počet jedinců se rovná dvojnásobku počtu jedinců všech ostatních druhů medvěda dohromady. Společně s medvědem hnědým a dalšími šesti druhy to je jediný vyhynutím neohrožený druh medvěda. Baribal často označuje stromy svými zuby a drápy, čímž komunikuje s ostatními baribaly.\n\nKromě češtiny se jméno baribal používá také ve francouzštině, španělštině nebo italštině. Často je jeho původ přičítán indiánským jazykům, avšak neexistují žádné důkazy, které by tento původ potvrdily.\n\nPřestože všichni baribalové žijí v Severní Americe, druh není blízkým příbuzným ani hnědého medvěda, ani ledního medvěda. Nejbližším příbuzným baribala je medvěd ušatý.\n\nNejstarší severoamerickou fosilií rodu \"Ursus\" je malý primitivní \"Ursus abstrusus\", který žil před zhruba 5 miliony lety. Může se jednat o přímého předchůdce baribala, jehož vývoj probíhal v Severní Americe.\n\nNejstarší fosilie baribala, která byla nalezena u vesnice Port Kennedy v Pensylvánii, pak značně připomíná medvěda ušatého. Pozdější vzorky dosahovaly dokonce velikosti grizzlyho. Od holocénu pravděpodobně baribal ztratil notnou dávku velikosti, ačkoli nedá se to potvrdit kvůli obtížnému datování nalezených fosilií.\n\nBaribalové žili už ve stejném období jako medvěd krátkočelý a floridský medvěd brýlatý, kteří se vyvinuli z medvědů, jenž do Ameriky přišli z Asie před asi 7 miliony lety. Zatímco krátkočelí byli téměř pouze masožravci a floridští brýlatí byli více býložraví, baribal zůstal po svých asijských předchůdcích stromovým všežravcem. Pravděpodobně to byla právě tato vlastnost, díky níž jako jediný z těchto tří druhů přežil klimatické i vegetativní změny, které přinesla poslední doba ledová. Poté, co před 10 tisíci lety krátkočelý a floridský brýlatý medvěd vymřeli, zůstali baribalové jedinými medvědy v Americe do příchodu medvěda hnědého.\n\nBaribalové jsou reproduktivně kompatibilní s ostatními druhy medvědů, což znamená, že se s nimi mohou rozmnožovat, a občas se tedy narodí kříženec. Jeden medvěd odchycený ve floridském městě Sanford byl dokonce křížencem baribala a medvěda ušatého. V roce 1859 se Londýnská zoologická zahrada pokusila zkřížit baribala s medvědem brtníkem, tři narozená medvíďata se však nedožila dospělosti. Na podzim 1986 byl v Michiganu zastřelen kříženec baribala s grizzlym, který se vyznačoval nadměrnou velikostí a poměrně velkou lebkou. DNA testy nedokázaly určit, zdali se jednalo o baribala nebo grizzlyho.\n\nMedvěd baribal má širokou lebku s tenkým čenichem a velkými čelistmi. Samice mají obvykle špičatější a užší hlavu než samci. Drápy baribala jsou černé nebo šedohnědé a krátké. Jsou stejně dlouhé na horních a dolních končetinách, avšak na horních jsou ostřejší. Baribal má delší dolní končetiny než medvěd ušatý. Ocas baribala měří jen 12 centimetrů a jeho černé uši jsou malé a kulaté. Chodidla baribala jsou černé až hnědé, bezsrsté, kožené a silně vrásčité. Baribalové jsou zruční a dokážou například odšroubovat víko konzervy nebo otevírat dveře klikou. Také jsou velice silní, i jejich mláďata dokážou jednou horní končetinou převrhnout až 150 kg těžké kameny. Baribalové se pohybují rytmickým, sebejistým pohybem a dokážou vyvinout rychlost až 50 km v hodině. Mají skvělý zrak a dokážou se učit vizuální diskriminaci pomocí barev rychleji než šimpanzi a stejně rychle jako psi. Také se dokážou rychle naučit různé tvary, především jednoduché trojúhelníky, kruhy a obdélníky.\n\nVáha baribala se liší podle věku, pohlaví, zdraví a ročního období. Sezónní váha je lehce předvídatelná, na podzim, před zimním spánkem, váží asi o 30 procent více než na jaře. Baribalové z východního pobřeží Ameriky jsou obvykle těžší než ti ze západu. Zatímco samci obvykle váží mezi 60 a 250 kilogramy, samice zhruba o 33 % méně, takže mezi 40 a 170 kilogramy. Délka těla baribala je obvykle mezi 120 a 200 centimetry, v kohoutku pak měří 70 až 105 centimetrů. Přestože se obecně jedná o nejmenšího severoamerického medvěda, někteří samci mohou být větší než všechny ostatní druhy medvědů, s výjimkou medvěda hnědého a ledního. Největší zaznamenaný divoký baribal žil v Novém Brunšviku, kde byl zastřelen v listopadu 1972 a vážil 500 kilogramů, zatímco jeho délka dosahovala 240 centimetrů. Severoamerické centrum medvědů, které se nachází ve městě Ely v Minnesotě, je domovem pro největšího baribala světa chovaného v zajetí. Samec Ted vážil na podzim 2006 zhruba 450 kilogramů. Jeho družka Honey vážila o rok později „jen“ 220 kilogramů.\n\nSrst baribala je hebká a hustá s dlouhými tlustými chlupy. Baribalové nemají tak hrubou srst jako hnědí medvědi, od srsti medvěda ušatého pak lze odlišit podle světlé brady a chlupatých tlap, které se vyskytují pouze u baribalů. Přestože v angličtině se jim říká „černí medvědi“, barva jejich srsti se často liší. Srst může mít barvu od bílé přes skořicovou, světle černou, čokoládovou až po uhlově černou, vyskytují se také přechodné varianty. Na pobřeží Aljašky a Britské Kolumbie se občas vyskytují i baribalové s namodralou srstí. Bílí až béžoví baribalové obývají většinou pobřežní ostrovy Britské Kolumbie, na jihozápadě také přilehlou pevninu. Černosrstí baribalové se vyskytují spíše ve vlhkých oblastech, jako je Nová Anglie, New York, Tennessee, Michigan nebo západní Washington. Celkem má černou srst 70 procent světové populace baribalů, ve Skalnatých horách pouze 50 procent.\n\nVe své knize \"Great Bear Almanac\" uvádí Gary Brown 20 různých zvukových projevů baribala v osmi různých situacích. Zvuky vyjadřující agresivitu jsou vrčení, štěkání, frkání, řev a bučení. Zvuky vyjadřující spokojení jsou naopak mumlání, pištění a supění. Baribalové jsou od přírody teritoriální samotářská zvířata, která označují svá teritoria otíráním svých těl o stromy a škrábání kůry stromů. Baribalové jsou výteční plavci a plavou jak při lovu, tak pro zábavu. Také často lezou na stromy, ať už kvůli potravě, strachu z nepřítele nebo hibernaci. Se zvyšujícím se věkem však schopnosti baribala vyšplhat na strom slábnou. Dospělí baribalové jsou většinou aktivní v noci, zatímco mladší generace operuje za denního světla.\n\nMedvědice obvykle porodí svá první mláďata ve věku 3 až 5 let. Ty, které žijí v hustě obydlených oblastech, však často zabřeznou v útlejším věku. Doba plození potomstva probíhá dva až tři týdny nejčastěji v červnu a červenci, v severní části rozšíření i v srpnu. Po páření bývají medvědice vůči svým druhům agresivní. Doba březosti trvá 235 dní a mláďata se tedy narodí na přelomu ledna a února. V jednom vrhu se nejčastěji narodí 2 medvíďata, avšak byly zaznamenány vrhy s 6 mláďaty. Po narození medvíďata váží 280 až 450 gramů a jejich délka dosahuje 20 centimetrů. Čerstvě narozená mláďata mají šedou srst a jsou slepá až do 28 až 40 dní po narození. Po pěti týdnech začínají chodit a po 30 týdnech přestávají být závislá na mateřském mléku. Absolutní nezávislosti dosahují ve věku 16 až 18 měsíců. Ve třech letech jsou baribalové dospělí a v pěti letech dosahují plného vzrůstu. Průměrná délka života v divočině je 18 let, rekordman se dožil 31 let, v zajetí pak 44.\n\nDo svých brlohů se baribalové stahují v říjnu a listopadu, předtím mohou nabrat až 15 kilogramů navíc, které jim pomohou dostat se až přes sedm měsíců hibernace. Ta však trvá pouhé tři až pět měsíců a srdeční tep baribala se při ní sníží ze 40 až 50 za minutu na pouhých osm úderů v jedné minutě. Hibernaci baribal tráví v brlohu, který si sám vyhloubil v dutinách stromů, pod kládami nebo kameny, v jeskyních nebo mělkých jamách. Ukázalo se, že co se týče výběru místa pro brloh, samice jsou vybíravější než samci. Aby byla potlačena chuť baribalů, uvolňuje se do jejich soustav hormon leptin. Protože baribalové při hibernaci nevypouštějí výkaly, uhlíkové odpady v jejich těle se biochemicky přemění na proteiny. To také zabraňuje ztrátě svalové hmoty, jelikož proces je také využíván k její tvorbě. Tělo baribala si však zanechává teplotu kolem 35 stupňů Celsia a baribalové jsou stále částečně na pozoru. Pokud není zima příliš krutá, mohou se dokonce vzbudit a hledat potravu. V únoru pak medvědice porodí mláďata, o která musí až do vymizení sněhové pokrývky pečovat. V zimě baribalové spotřebují 25 až 40 procent své tělesné váhy. Při hibernaci se jim také svléká kůže z chodidel, která pokryje nová vrstva. Po odchodu z brlohu na jaře musí baribal po dobu dvou týdnů chodit kolem svého teritoria, aby si jeho metabolismus opět zvykl na aktivní pohyb. Zároveň hledá potravu v podobě v zimě zahynulých zvířat a nových výhonků rostlin, především mokřadových. V horských oblastech baribalové hledají jižní svahy v nízkých nadmořských výškách a zatímco se blíží jaro, postupují výše a více na sever. Pro úkryt, ochranu proti teplu a spánek využívají hustého lesního porostu.\n\nAž 85 procent potravy baribalů tvoří vegetace, a to přestože hrabou méně než hnědí medvědi a také snědí méně kořínků a hlíz. Mladé výhonky stromů a křoviny jsou na jaře velice důležité pro probuzené baribaly, kterým pomáhají obnovit svalovou hmotu, zpevňují kostru a často jsou jedinou dostupnou potravou. Plody, trávy, pupeny a ořechy jsou v té době už většinou spaseny. Na jaře mohou baribalové také vyžírat ořechové skrýše veverek a také si s oblibou pochutnají na medu. Pokud je včelí úl příliš hluboko v kmeni stromu, nemají problém kus kmene odstranit ústy. Když už se baribal dostane k úlu, vychutná si med, aniž by mu dělaly starosti okolní včely.\n\nVětšinu masožravé složky baribalovy potravy tvoří hmyz jako včely, vosy, mravenci a larvy hmyzu. V noci pak loví lososy, které nemohou kvůli své tmavé srsti lovit za denního světla. Bílosrstí baribalové ze západní Kanady však mají o 30 procent větší úspěšnost lovu lososů než černosrstí. V některých oblastech se mohou kořistí baribala stát jelenec ušatý nebo jelenec běloocasý. V Idahu byly navíc zaznamenány útoky na mláďata wapitiů, na Aljašce se jednalo o mláďata losů. Také byly zaznamenány útoky na dospělé jeleny, ale jedná se o vskutku vzácné případy. Baribal si však klidně troufne i na dospělého losa, avšak jen s pomocí bezpečné léčky. Často pak zavlečou svou kořist do krytu, jelikož rádi jedí o samotě. Často také začnou mlékem, pokud jedí samici, i když preferují vnitřnosti. Kůži zvířete baribalové odvlečou pryč a po konzumaci vnitřností nechají kostru tak, jak je. Na rozdíl od vlků a kojotů jen vzácně rozptýlí zbytky různě po okolí. Vegetace na místě potravy je udusaná a nedaleko jsou často k nalezení trusy baribala. Občas se pokusí přikrýt zbytky větších kořistí, avšak ne tak často jako pumy nebo grizzlyové. Mezi další potravu baribala patří vejce orla bělohlavého, k jehož hnízdům rádi šplhají. Bylo také zaznamenáno, že baribalové ukradli jelení nebo jiné maso lidem.\n\nVe většině svého rozšíření jsou baribalové dominantní oproti ostatním predátorům, především v bojích o mršiny. Avšak v případě, že se do konfliktu vmísí větší medvěd hnědý, baribal musí hledat jinde. Baribalové se tedy snaží utéci kruté konkurenci tím, že jsou aktivnější za denního světla a obývají hustěji zalesněná území. V Yellowstonském národním parku byli zaznamenáni mrtví baribalové po bojích právě s hnědými medvědy.\n\nBaribalové mohou soutěžit o mršiny s pumami, od kterých, podobně jako hnědí medvědi, jsou schopni mršinu ukrást. Studie ukázala, že v Yellowstonském národním parku a v národním parku Glacier navštívily oba druhy medvědů 24 procent kořistí pum, 10 procent mršin se pak rozhodly zabrat. Souboje mezi medvědy a pumami jsou ojedinělé, ale když k nim dojde, mají vskutku násilný náboj. Existuje případ, kdy puma v takovém souboji zabila baribala.\n\nS vlky se baribalové nepotkávají tak často jako hnědí medvědi, zejména kvůli odlišnému preferovanému životnímu prostředí. Většina takovýchto interakcí se odehrává na severním konci baribalova rozšíření. V souboji jeden na jednoho je pak baribal často vítězem, proti smečce vlků však nemá šanci. A tak smečky vlků kradou baribalům i kořisti, což se u medvědů hnědých tak často nestává.\n\nV Yellowstonském národním parku bylo alespoň jednou zaznamenáno zabití rosomáka baribalem při souboji o potravu.\n\nPůvodně baribalové obývali většinu zalesněných oblastí Severní Ameriky. Nyní jsou omezeni na řídce osídlená zalesněná území.\n\nBaribalové nyní obývají většinu svého původního kanadského rozšíření s výjimkou prérií v provinciích Alberta, Saskatchewan a Manitoba. Na Ostrově prince Edwarda jsou vyhynulí od roku 1937. Celkem v Kanadě žije mezi 396 000 a 476 000 baribaly, tedy alespoň podle studií uskutečněných v sedmi kanadských provinciích v polovině 90. let minulého století. Odhad však nepočítá s populacemi v provinciích Nový Brunšvik, Nové Skotsko a Saskatchewan a v Severozápadních teritoriích. Všechny kanadské provincie v posledních deseti letech hlásí stabilitu populace baribalů.\n\nVe Spojených státech jsou baribalové rozšíření na severovýchodě, včetně států Virginie a Západní Virginie, na severním středozápadě, tedy ve státech Minnesota, Severní Dakota a Jižní Dakota, ve státech okolo Skalnatých hor, na západním pobřeží a na Aljašce. V ostatních regionech je populace baribalů buď rozkouskovaná nebo žádná. Ve výše uvedených oblastech se však populace baribalů v posledních letech zvyšuje. Studie ve 35 státech na začátku 90. let minulého století ukázala, že populace baribalů jsou buď stabilní nebo zvyšující se, s výjimkou států Idaho a Nové Mexiko. Celkem v USA žije 339 tisíc až 465 tisíc baribalů, kromě států Aljaška, Idaho, Jižní Dakota, Texas a Wyoming, kde je počet baribalů neznámý.\n\nV roce 1993 byl znám výskyt baribalů na čtyřech místech v Mexiku, avšak průzkumy, zda baribalové obývají zbylé oblasti, nebyly uskutečněny od roku 1959. Mexiko je jedinou zemí, kde je baribal označován jako ohrožený druh.\n\nBaribalové jsou důležitými postavami příběhů některých indiánských kmenů. V jednom příběhu byl baribal stvořen dobrým duchem, zatímco grizzly duchem zlým. V mytologii Hajdů, Tlingitů a Cimšjanů ze západní Kanady se lidstvo naučilo respektovat medvědy až když se mladá indiánka provdala za syna náčelníka baribalů. V mýtech Kwakjutlů byli baribalové a grizzlyové nepřáteli od doby, co samice grizzlyho zabila samici baribala za lenost. Medvíďata zabité samice pak zabila medvíďata grizzlyho. Navahové věřili, že velký baribal byl náčelníkem všech medvědů a modlili se za něj, aby jim v případě boje poskytl podporu.\n\nMorris Michtom, první výrobce plyšových medvídků, se nechal inspirovat při výrobě hračky poté, co viděl kresbu vyobrazující Theodora Roosevelta, jak odmítá zastřelit mládě baribala chycené do pasti ve stromě. Medvídek Pú, v angličtině \"Winnie the Pooh\" nese své jméno po medvědici zvané Winnie (podle Kanadského města Winnipeg), která obývala londýnskou zoo mezi lety 1915 a 1934. Medvídě, které roku 1950 uvízlo na stromě při požáru v horách Nového Mexika, bylo zvěčněno jako Smokey, maskot správy lesů USA.\n\nBaribal je rovněž maskotem Baylor University, která na svém kampusu chová dva jedince.\n\nNa rozdíl od grizzlyho, který se stal původcem strašlivých legend kolujících mezi evropskými osadníky Severní Ameriky, není baribal považován za příliš nebezpečného, přestože obývá oblasti, které byly také osídleny osadníky. Při setkání se člověkem baribal jen vzácně zaútočí a většinou používá pouze falešné výpady, zuřivé zvuky a plácaní po zemi svými předními končetinami. Podle knížky o medvědích útocích od Stephena Herrera zahynulo mezi lety 1900 a 1980 po boji s baribalem 23 lidí. Daleko více útoků na lidi mají na svědomí medvědi hnědí.\n\nV porovnání s hnědým medvědem, násilná setkání s baribalem jen vzácně vyústí ve vážné zranění. Většinu baribalů k útokům na lidi vede spíše hlad než teritoriálnost, a tak mají lidé větší šanci přežití, pokud budou s baribalem bojovat, než když se mu vzdají. Na rozdíl od grizzlyů navíc medvědice baribalů nepůsobí tolik protektivně v přítomnosti mláďat a jen zřídkakdy zaútočí na člověka při jejich přítomnosti. Nejsmrtelnější případ útoku baribala na člověka byl zaznamenán v květnu 1978, kdy baribal zabil tři teenagery rybařící v Algonquinském parku v Kanadě. Většina útoků baribalů na lidi se odehrála v národních parcích, v blízkosti tábořišť, kde jsou baribalové zvyklí na lidskou aktivitu. V národním parku Great Smoky Mountains bylo mezi lety 1964 a 1976 zaznamenáno 1 028 útoků baribala na člověka, z nichž 107 skončilo zraněním. Většina se odehrála nedaleko míst, kde lidé často krmili baribaly ručně.\n\nBaribalové útočí na dobytek především v jarním období, kdy je k tomu nutí nedostatek potravy v lesích. V létě pak mohou být baribalové k tomuto činu motivovaní nedostatkem plodů a ořechů. V některých oblastech severozápadních Spojených států mohou baribalové vážně poškodit lesy strháváním kůry stromů a požíráním kambia. Na statcích mohou zaútočit i na dospělé koně nebo skot, preferují však ovce, kozy, prasata a telata. Obvykle svou kořist zabijí kousnutím do krku a ramen, avšak mohou také zvířeti zlomit vaz úderem svých končetin. Právě podle škrábanců na krku, zádech a ramenech se dá poznat, že bylo zvíře napadeno baribalem. Normální také je, že baribal zabije více ovcí nebo koz najednou. Je také známo, že dobytek vycítí baribala na kilometry daleko, což občas vede k panice, která může vyústit ve vážná zranění i smrt.\n\nBaribalové jsou tradičním cílem lovů původních obyvatel i evropských osadníků. Některé indiánské kmeny, které ctí inteligenci baribalů, poté ozdobí jejich hlavy malými šperky a uloží je do přikrývek. Lovec, který baribala zabil, pak uctí statečnost zvířete tím, že mu do nosních děr vnese kouř z tabáku. Například Gwičinové lovili baribaly především v době hibernace. Na baribaly si troufali častěji než na grizzlye, jelikož jim při hibernaci trvalo déle se probudit. Při kolonizaci Severní Ameriky bylo mnoho baribalů zabito pro maso, tuk a kožešinu. Theodore Roosevelt často psal o lovech baribalů, například, že „když honíte baribala, jste vskutku vzrušení a občas se dokonce cítíte v mírném nebezpečí, což však dělá lov ještě zajímavější; proto se jedná o tak oblíbenou zábavu“. Také napsal, že baribalové byli díky svému životnímu prostředí obtížně stopováni, ale dali se lehce chytit do pasti. Dále psal, že na jihu Spojených států majitelé plantáží obvykle lovili baribaly na koni s pomocí svých psů. Generál Wade Hampton III byl přítomen u 500 úspěšných lovů baribala, zhruba při třetině pak zabil medvěda sám. Okolo třiceti a čtyřiceti baribalů pak zabil pouze nožem, když bodl medvěda do ramene, zatímco na šelmu útočili jeho psi. Koně byli často nepříliš užiteční při lovu baribala, pokud nebyli speciálně vycvičení. Často se totiž při spatření medvěda dali na útěk. V roce 1799 bylo z Quebecu exportováno 192 tisíc kožešin baribalů, v roce 1822 3 tisíce prodala Společnost Hudsonova zálivu. V roce 1992 stála kožešina z medvěda průměrně 165 dolarů.\n\nV Kanadě je stále baribal považován za velkou zvěř a za kožešinový druh, s výjimkou Severozápadních teritorií a Nového Brunšviku, kde jsou zařazeni pouze mezi velkou zvěř. V celé Kanadě nyní žije 80 822 licencovaných lovců baribalů, kteří jsou aktivní na podzim a na jaře. Ulovit mohou obě pohlaví, avšak v některých provinciích je zakázáno lovit samice s mláďaty nebo až rok stará medvíďata.\n\nMomentálně je lov baribalů povolen ve 28 z amerických států, z nichž devatenáct vyžaduje lovecká licence a některé dokonce licenci k lovu velké zvěře. V osmi státech je k lovu baribalů potřeba jen licence k lovu velké zvěře. Každý rok se prodá zhruba 481 500 licencí k lovu baribalů. Lovecké metody a sezony se liší podle státu, někde se může lovit pouze na podzim, jinde i na jaře, v jiných státech po celý rok. Například ve státě New Jersey je lov baribalů už pět let zakázán, avšak v prosinci 2010 byla uskutečněna šestidenní lovecká sezona určená k regulaci populace. Studie Fairleigh Dickinson University ukázala, že pro schválení této šestidenní sezony pro každý rok bylo 53 procent občanů státu. Sezonu podporovali především muži, lidé staršího věku a obyvatelé venkova. Na západě země, kde je baribalů hodně, jsou lovecké sezony buď po celý rok, nebo na jaře. Zhruba 19 tisíc baribalů bývalo každý rok mezi lety 1988 a 1992 zabito na území Spojených států, nejméně v Jižní Karolíně (6), nejvíce ve státě Maine (přes 2 000).\n\nBaribalové jsou po jelenech a wapiti nejoblíbenějším terčem lovců s lukem.\n\nMezi původními obyvateli a kolonisty mělo maso baribala vysokou cenu. Například Gwičinové žádný jiný druh medvěda nelovili, avšak maso baribala stále tvořilo jen malou složku jejich potravy. Frank Forester o něm napsal, že je „chutné, spíše lahodné, podobné vepřovému. V New Yorku se z něj stala tak obvyklá pochutina, že jeden z místních důležitých trhů dostal název \"Medvědí trh\".“\n\nTheodore Roosevelt rovněž přirovnával maso mladých baribalů k vepřovému, navíc podle něj nebylo tak surové a bezvýrazné jako maso grizzlyho. Nejchutnější kusy baribala jsou pak k nalezení v zadních končetinách a ledvinách. Maso z krku, předních končetin a ramenou pak buď bylo umleto nebo dušeno. Uchování tuku zajistí masu silnou chuť a jelikož baribalové mají často trichinelózu, musí být maso vařeno za vysoké teploty, aby došlo k vyhubení parazitů.\n\nTuk baribalů byl kdysi ceněn na poli kosmetiky, jelikož podporoval růst a lesk vlasů, a to především tvrdý bílý tuk uvnitř těla. Toho však nebylo mnoho, a tak byl výsledný olej ještě smícháván s vepřovým sádlem. Aktivisté bojující za práva zvířat však v posledních letech snižují zabíjení těchto zvířat, a tak byly výrobky s tukem baribala z kosmetického trhu staženy.\n\n"}
{"id": "65653", "url": "https://cs.wikipedia.org/wiki?curid=65653", "title": "Aérospatiale", "text": "Aérospatiale\n\nAérospatiale (původně plným názvem , ~„Národní společnost aerokosmického průmyslu“ či „Národní aerokosmická průmyslová společnost“, zkratkou SNIAS) byl francouzský letecký výrobce, jenž se soustředil na výrobu civilních a vojenských letadel a nosných raket.\n\nAérospatiale vznikla v roce 1970 po sloučení státem vlastněných společností Sud Aviation, Nord Aviation a SÉREB (Société d'études et de réalisation d'engins balistiques).\n\nV roce 1992 DaimlerBenz Aerospace AG (DASA) a Aérospatiale sloučily své divize vyrábějící vrtulníky do Eurocopter Group.\nV roce 1999 sloučením Aérospatiale s Matra Haute Technologie vznikla společnost Aérospatiale-Matra. 10. července 2000 se Aérospatiale-Matra sloučila s několika dalšími evropskými výrobci pod názvem EADS.\n\n\n"}
{"id": "65665", "url": "https://cs.wikipedia.org/wiki?curid=65665", "title": "Úřad OSN pro vesmírné záležitosti", "text": "Úřad OSN pro vesmírné záležitosti\n\nÚřad OSN pro vesmírné záležitosti ( ) je specializovaná složka Organizace spojených národů (OSN) dohlížející na využití vesmíru. UNOOSA je tedy úřadem OSN odpovědným za podporu mezinárodní spolupráce v mírovém využití vesmíru. Organizace sídlí ve Vídni v Rakousku.\n\nUNOOSA slouží jako všeobecné shromaždiště pro programy, které se zaobírají právě mírovým využitím a mezinárodní spoluprací. Výbor, který má tuto část přímo na starost, se nazývá Výbor pro mírové využití vesmíru (opět z anglického originálu \"Committee on the Peaceful Uses of Outer Space\", ve zkratce UNCOPUOS, první dvě písmena značí anglický název Organizace spojených národů/United Nations). Výbor se skládá ze dvou podvýborů a to z technicko-vědeckého a právního.\n\nÚřad OSN pro kosmické záležitosti naplňuje každodenní agendu vztahující se k využívání kosmického prostoru uvnitř OSN. Činnost UNOOSA se člení mezi Sekci poskytující služby a výzkum pro potřeby Výboru OSN pro mírové využívání kosmického prostoru a Sekci pro kosmické aplikace. Provádění přijatých rozhodnutí Výboru OSN pro mírové využívání kosmického prostoru zajišťuje Sekce poskytující služby a výzkum pro potřeby Výboru OSN pro mírové využívání kosmického prostoru(dále jen jako Sekce).\n\nKromě provádění přijatých rozhodnutí v Výboru OSN pro mírové využívání kosmického prostoru se pracovníci Sekce podílí na přípravě materiálů pro další jednání Výboru OSN pro mírové využívání kosmického prostoru a jeho podvýborů. Pracovníci Sekce rovněž vypracovávají odborné zprávy či výzkumné studie, které jsou následně předloženy na jednání UNCOPUOS a jeho jednotlivých podvýborů. Do současnosti bylo přitom vypracováno několik desítek odborných studií v rámci činnosti Úřadu OSN pro kosmické záležitosti zaměřujících se na různá témata související s využíváním a objevováním kosmického prostoru včetně praktických aplikací kosmických technologií či témat vztahujících se k mezinárodnímu právu kosmického prostoru.\n\nMezi emeritními řediteli UNOOSA jsou také dva občané Československa. Jako první zastával funkci ředitele UNOOSA Luboš Perek v období let 1976-1981. Během svého působení vypracoval odbornou studii O vzájemných vztazích kosmických misí, v níž jako první upozornil na problém kosmického odpadu v OSN. Na přelomu nového tisíciletí přispěl k rozřešení sporu o povaze geostacionární dráhy, když ve vědecko-technickém podvýboru předložil návrh považující geostacionární dráhu za součást kosmického prostoru.\n\nDruhým občanem Československa, který zastával funkci ředitele UNOOSA v letech 1983-1989, byl mezinárodní právník Vladimír Kopal.\n\n"}
{"id": "65668", "url": "https://cs.wikipedia.org/wiki?curid=65668", "title": "Kestřany", "text": "Kestřany\n\nKestřany (pro rozlišení od Nových Kestřan dříve nazývané též Staré Kestřany) jsou vesnice a obec v jižních Čechách, v okrese Písek, nedaleko Ražic u soutoku Otavy a Brložského potoka. Žije v nich obyvatel. První písemná zmínka o vesnici pochází z roku 1338.\n\nV obci stojí dvě tvrze – horní tvrz a dolní tvrz. Jedná se o raritu, dvě zachovalé tvrze v těsném sousedství. Třetí tvrz stávala pravděpodobně v místech, kde byl později postaven kestřanský zámek. Jižně od obce se rozkládá národní přírodní rezervace Řežabinec a Řežabinecké tůně. Velký Potočný rybník severně od Kestřan je chráněn jako přírodní památka.\n\nKestřany byly založeny ve 14. století. Roku 1315 je první písemná zmínka o daru píseckému klášteru od Alberta z Kestřan, Kestřanští z Kestřan. On i jeho synové Michal, Šimon a Bartoloměj byli velmi pobožní.\n\nHistorie obou tvrzí se prolíná, přestože se jedná o dvě rozdílné stavby. Horní tvrz je starší, dolní tvrz byla založena později. Roku 1360 po úmrtí sirotků měla část Kestřan připadnout králi, ale na něm si je vyprosili Buzek, Přibík a Jakub ze Lhoty. Roku 1396 v horní tvrzi sídlil Arnošt Údražský z Kestřan. Roku 1416 na dolní tvrzi sídlili synové Mikuláše Barocha ze starého rodu Barochů. Ctibor Baroch zemřel za vlády krále krále Ladislava. Jeho syn Mikuláš Baroch roku 1475 prodal dolní tvrz Bohuslavovi z Kestřan. Od této doby dolní tvrz postupně chátrá.\n\nRoku 1446 byla Horní tvrz včetně dvorců prodána Vaňku Koktanovi. Dědictvím připadla jeho synovcům, dále pak Bohuslavovi. Po něm vládli jeho synové. Jan, Petr, Bohuslav. Roku 1491 byly obě tvrze a i oba dva dvory a část vesnice prodány Jindřichovi ze Švamberka. Dolní tvrz je uvedena jako pustá. V dolní tvrzi byl zřízen pivovar roku 1553. Později tato tvrz sloužila jako sýpky i jako kravín. K tomuto panství náležela Sudoměř a Dobev a bylo přikoupeno Zátaví.\n\nRoku 1574 po smrti Jindřicha připadla tvrz jeho manželce Elišce a poté byl jejím dědicem Kryštof ze Švamberka. Od roku 1534 po jeho smrti patří Kestřany Borské větvi. Roku 1588 prodal Jan Vilém část majetku Píseckým a část Drahonickým pánům. Jeho syn Jiří Ernreich se nepřidal k stavovskému odboji a přesto po bitvě u Záblatí byl poškozen na svém majetku. Stejně jako ostatní vesnice byly Kestřany vypleněny a drancovány. Po smrti Jana Viléma si dědictví rozdělily jeho tři dcery. Kestřany připadly Františce Polyxeně z Paaru, která se svým manželem nechala postavit nový zámek. Po smrti svého manžela vše prodala roku 1685 Zuzaně z Gerštorfu.\n\nPak dalšími prodeji tvrze opět změnily majitele. Stal se jím Adam Humprecht Koc z Dobrše. Byl to známý lidumil, hejtman kraje a lidový léčitel, ale kvůli těmto aktivitám panství upadalo. Roku 1700 tvrze odkoupil Ferdinand ze Schwarzenberka a ten je začlenil do svého rozsáhlého protivínského panství.\n\nObec Kestřany se skládá ze tří částí na třech katastrálních územích.\n\nDo Kestřan lze dojet po silnici směrem z Písku na Štěkeň. Do vesnice vede cyklotrasa č. 1045. Přes Kestřany vede modře značená pěší turistická trasa, z Písku měří celkem 12 km. Je možno přijít i z opačné strany, po modré značce od železniční stanice Sudoměř.\n\nKaždý rok se zde konají soutěže v rýžování zlata.\n\nHorní tvrz byla založena nejspíše už ve třináctém století. Až do roku 1491 sloužila jako sídlo rodu Kestřanských z Kestřan, kteří ji pradali pánům ze Švamberka. Ti ji jako sídlo využívali jen příležitostně a Františka Polyxena ze Švamberka, provdaná Paarová, nechala během třicetileté války postavit barokní zámek. Jádrem tvrze je budova tzv. purkrabství. Do obvodové hradby byly později zapojeny dvě hranolové obytné věže a okrouhlá věž, která měla pouze obrannou funkci. Na konci patnáctého století obytné prostory rozšířil nový palác s průjezdem na jihovýchodní straně.\n\nDolní tvrz si na konci čtrnáctého století postavili synové Mikuláše z Kestřan společně s Martinem Brusem z Kovářova. Jejich potomci na ní sídlili do roku 1475, kdy ji koupil Bohuslav z Kestřan, majitel horní tvrze. Nejstarší částí areálu je hranolová obytná věž, kterou ve druhé polovině patnáctého století doplnila nová palácová křídla na jih na jižní a východní straně a opevnění s okrouhlou obrannou věží v nároží.\n\n\n"}
