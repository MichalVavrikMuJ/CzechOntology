{"id": "67031", "url": "https://cs.wikipedia.org/wiki?curid=67031", "title": "Markku Uusipaavalniemi", "text": "Markku Uusipaavalniemi\n\nMarkku Juhani Uusipaavalniemi, přezdívaný Uusis a M-15 (* 23. listopadu 1966, Karkkila, Finsko) je finským reprezentantem v curlingu. Jeho tým mj. získal zlato na evropském šampionátu v roce 2000.\n\nOd roku 2006 je také aktivní v politice.\n\n"}
{"id": "67036", "url": "https://cs.wikipedia.org/wiki?curid=67036", "title": "Saturn V", "text": "Saturn V\n\nSaturn V (Saturn 5) je americká vícestupňová nosná raketa, používaná v programu Apollo a Skylab. Byla to největší raketa typu Saturn, i když NASA měla připravené návrhy i větších a silnějších raket, například rakety Nova. Saturn V byl navržen a vyvinut v Marshall Space Flight Center pod vedením Wernhera von Brauna, který v průběhu druhé světové války pracoval na německém programu raketových střel V-2. Hlavními dodavateli byly firmy Boeing, North American Aviation, Douglas Aircraft a IBM.\n\nOd 1967 do 1973 NASA vypustila třináct raket Saturn V bez toho, aby ztratila jedinou. \"Apollo 6\" a \"Apollo 13\" měly sice poruchy motorů, palubní počítače to ale dokázaly eliminovat tím, že ostatní motory nechaly běžet déle. Hlavní úlohou těchto raket bylo vynést kosmickou loď Apollo, která potom dopravila astronauty NASA na Měsíc. Tyto rakety též vynesly kosmickou stanici Skylab a byly plánovány i jako hlavní nosné rakety pro později zrušený program kosmických sond na Mars (Voyager). Tento projekt byl v roce 1976 nahrazen programem Viking.\n\nNa přelomu padesátých a šedesátých let dvacátého století měl Sovětský svaz v kosmických závodech výrazný náskok před Spojenými státy. V roce 1957 Sověti vypustili Sputnik 1, první umělou družici a 12. dubna 1961 se Jurij Gagarin stal prvním člověkem, který uskutečnil oblet Země.\n\n25. května 1961 prezident USA Kennedy oznámil, že Amerika se pokusí do konce dekády přistát na Měsíci. V té době jedinou zkušeností Spojených států s pilotovanými kosmickými loďmi byl 15minutový suborbitální let lodě Freedom 7 s astronautem Alanem Shepardem. Žádná raketa na světě by v té době nebyla schopná vynést najednou celou kosmickou loď na Měsíc. Raketa Saturn I byla sice ve vývoji, ale ještě neletěla. I tak by kvůli své malé velikosti bylo nutno více startů na vynesení všech součástí kosmické lodi pro cestu k Měsíci.\n\nNa začátku plánovacího procesu NASA uvažovala o třech hlavních způsobech letu na Měsíc: Spojení na zemské orbitě, přímý let a spojení na lunární orbitě. Jako první NASA zavrhla spojení na orbitě Měsíce (s odůvodněním, že tato spojení by mělo proběhnout nejprve na zemské orbitě). Nakonec se rozhodlo, že spojení na zemské orbitě je nejrychlejší a nejsnazší způsob jako dosáhnout cíle, který vytyčil prezident Kennedy.\n\nOd 1960 do 1962 Marshall Space Flight Center (MSFC) vyvíjelo rakety, které se daly použít pro různé mise. Začínalo s modelem C-1, z něhož se později vyvinul model Saturn I. Ve své první verzi jako Saturn I měl dva stupně a byl určen na testy maket lodí Apollo na oběžné dráze Země. První stupeň byl poháněn osmi motory H-1 (tah 8× 835 kN), které spalovaly kapalný kyslík a letecký petrolej RP-1. Druhý stupeň S-IV měl šest motorů RL-10 (tah 6× 67 kN), které spalovaly kapalný kyslík a vodík. Nosnost byla 9 100 kg. Saturn IB vznikl výměnou druhého stupně za stupeň S-IVB, který měl jen jeden kyslíkovo-vodíkový motor J-2 (tah 1 000 kN).\n\nPrvní stupeň měl tah zesílený na 8× 912 kN. Nosnost tím vzrostla na 14 000 kg. Vývoj rakety C-2 se nedostal daleko. MSFC jej zrušila ve prospěch vývoje modelu C-3, kde použila dva motory F-1 na prvním stupni, čtyři motory J-2 na druhém stupni a na stupni S-IV šest motorů RL-10. NASA plánovala použít tuto raketu jako součást konceptu spojení na zemské oběžné dráze, kdy by potřebovala nejméně čtyři až pět startů pro jedinou misi.\n\nMSFC ale plánovalo postavit ještě větší raketu C-4. Ta by použila stupeň S-IVB s jedním motorem J-2. Na jejím prvním stupni by byly čtyři motory F-1. Druhý stupeň měl být zvětšená verze druhého stupně rakety C-3. Tato raketa by potřebovala jen dva starty pro jednu misi.\n\n10. ledna 1962 NASA oznámila plán postavit raketu C-5. Ta měla mít pět motorů F-1 na prvním stupni, pět motorů J-2 na druhém stupni a třetí stupeň S-IVB. V třístupňové verzi měla nosnost 45 000 kg k Měsíci. První čtyři starty měly otestovat všechny stupně rakety s tím, že poslední testovací let měl být okolo Měsíce. První pilotovaný let se neměl uskutečnit dříve než v roce 1969 (nakonec se však první let s lidskou posádkou uskutečnil v prosinci 1968).\n\nV polovině roku 1962 se NASA rozhodla, že otestuje všechny tři stupně už na prvním testovacím letu. To by zkrátilo čas na testy a vývoj, ale jen v případě, že všechny tři stupně by pracovaly perfektně. Též zredukovala počet potřebných raket z 25 na 15. V roce 1963 byla raketa C-5 přejmenována na Saturn V. V tom samém roce firma Rocketdyne dodala do Marshall Space Flight Center první motory F-1, určené pro statické testy. Ve druhé polovině roku 1966 vrcholila série statických zkoušek a 6. září byl motor F-1 kvalifikován pro mise s lidskou posádkou. Po několika letech intenzivního vývoje a testů, raketa po prvé vzlétla 9. listopadu 1967 s nepilotovanou kosmickou lodí \"Apollo 4\".\n\nSaturn V byl více než 110 m vysoký s průměrem 10 m. Naplněn palivem vážil necelé tři tisíce tun, byl schopen vynést 118 000 kg užitečného nákladu na nízkou oběžnou dráhu Země. Pro porovnání, výškou by se vyrovnal druhému největšímu mrakodrapu v České republice City Tower na Pankráci. Svými parametry tedy vysoce převyšoval všechny do té doby postavené nosné rakety.\n\nSaturn V byl navržen v Marshall Space Flight Center v Huntsville. Používal nové výkonné motory F-1 a J-2. Vývojáři od počátku vycházeli z technologii a zkušenosti získaných při vývoji rakety Saturn I. Třetí stupeň, S-IVB, rakety Saturn V byl postaven na základě druhého stupně S-IV rakety Saturn I a byl identický s druhým stupněm Saturnu IB. Přístrojová sekce, která kontrolovala všechny měřené veličiny a řídila Saturn V během aktivní fáze letu, byla dalším vývojovým stupněm jednotek použitých už na Saturnu I a byla identická s jednotkou Saturnu IB.\n\nSaturn V se skládal z tří stupňů a přístrojové části, které byly vyvinuty a dodány společnostmi Boeing North American Aviation a Douglas Aircraft. V současnosti je vlastníkem všech tří dodavatelů firma The Boeing Company. Dodavatelem motorů byla společnost Rocketdyne. Dalšími subdodavateli byly například společnosti IBM, Honeywell, Texas Instruments, Chrysler.\n\nVšechny tři stupně používaly i malé motory na tuhé palivo společnosti Thiokol, které po oddělení stupeň zpomalily a zabránily tak zpětnému kontaktu popřípadě srážce se zbytkem rakety. Další série pomocných motorů, tentokrát na kapalné pohonné látky, byla umístěna na třetím stupni. Jejich úkol byl dodat stupni počáteční impuls, při druhém zážehu. Druhý zážeh probíhal ve stavu beztíže a toto „postrčení“ bylo potřeba pro natlačení kapalného paliva k sacímu hrdlu turbočerpadel. (viz Raketový motor na kapalné pohonné látky – nevýhody)\n\nV případě, že by přerušení letu vyžadovalo zničení rakety, příslušný pracovník Eastern Test Range by vyslal povel k aktivaci sebedestrukční sekvence. Nejprve měly být odstaveny motory, poté by byl aktivován únikový systém, který by zajistil oddělení velitelského modulu a oddálil ho od rakety. Poté by byly odpáleny tvarové nálože, které byly navrženy na přesné protržení nádrží a bezpečný rozptyl pohonných látek do okolí.\n\nPrvní stupeň S-IC byl zcela jiné konstrukce než první stupeň Saturnu I a Saturnu IB. Tyto předchozí stupně byly sestaveny z trupů starších raket Redstone a Jupiter a vycházely z koncepce von Braunova projektu Super-Jupiter (viz Saturn I – historie). Nový stupeň však měl být mnohem větší a byl projektován zcela od začátku. V raných stádiích konceptu Saturnu V, tehdy ještě pod názvem C-5, byly definovány základní parametry. Průměr měl být 10 metrů, výška 40 metrů a měl být vybaven čtyřmi motory F-1 na RP-1 a kapalný kyslík. Na počátku roku 1961 byl počet motorů zvýšen na pět. Kontrakt na vývoj a výrobu byl udělen společnosti Boeing a práce probíhaly v Michoud Assembly Facility v New Orleans. (později zde byly vyráběny externí nádrže pro Space Shuttle).\n\nKonstrukce stupně sestávala z oddělených nádrží na palivo a okysličovadlo, podpůrné konstrukce, a předního adaptéru pro druhý stupeň. Rozměry těchto hlavních komponent byly obrovské a jejich výroba představovala velký problém. Většina konstrukčních prvků byla vyrobena ze slitin hliníku a spojování částí bylo realizováno pomocí svarů. Kvůli velikosti jednotlivých segmentů musely být svary velmi dlouhé a zároveň dokonalé. Byly proto vyvinuty nové postupy svařování a každý svár musel být kontrolován na průsaky a skryté vady. Svařování bylo komplikováno také rozdílnými tloušťkami spojovaných plátů a obtížnou svařitelností nových slitin. Na práce dohlíželi zástupci Marshall Space Flight Center, kteří na průběh prací v Michoud Assembly Facility dohlíželi a podíleli se na vývoji.\n\nS-II byl postaven firmou North American Aviation v Seal Beach. Jako palivo používal tekutý vodík a jako okysličovadlo tekutý kyslík. Jeho pět motorů J-2 bylo uspořádáno podobně jako na stupni S-IC. Druhý stupeň poháněl Saturn V během průletu horními vrstvami atmosféry a disponoval tahem 5 MN. Po natankování tvořilo 97 % hmotnosti stupně palivo a okysličovadlo. Namísto toho, aby byly nádrže fyzicky oddělené podobně jako u prvního stupně, použili u S-II konstruktéři příčku na vrchu nádrže s kyslíkem a na spodku nádrže s vodíkem. Příčka byla složená ze dvou hliníkových desek oddělených plastem z fenolové živice. Ta měla izolovat 70 °C teplotní rozdíl mezi nádržemi. Použití této příčky ušetřilo 3,6 tuny.\n\nS-IVB byl postaven ve firmě Douglas Aircraft Company v Huntington Beach. Používal jeden motor J-2 a stejné palivo jako druhý stupeň. Tento stupeň byl v průběhu mise použit dvakrát: poprvé po oddělení druhého stupně pro vstup na oběžnou dráhu a později pro navedení na translunární dráhu. Tento stupeň též měl fenolovou příčku na oddělení nádrží. S-IVB byl jediný ze stupňů Saturnu V, který byl dostatečně malý na to, aby se dal převážet letadlem, v tomto případě letadlem Aero Spacelines Super Guppy. Kromě mezistupňového adaptéru byl tento stupeň skoro identický se druhým stupněm rakety Saturn IB.\n\nPřístrojová část Saturnu byla vyvinuta firmou IBM a byla umístěna na vrchu třetího stupně. Postavena byla v Space Systems Center v Huntsville. Počítač kontroloval a řídil operace od několika sekund před startem až po odhození třetího stupně. To zahrnovalo řízení navigačních a telemetrických systémů rakety. Měřením zrychlení a dosažené výšky byl schopen vypočítat pozici a rychlost rakety a upravit odchylky.\n\nSovětská raketa porovnatelná se Saturnem V byla raketa N-1. Saturn V byl vyšší a těžší, ale první stupeň N-1 měl větší průměr a výrazně větší tah motorů. V průběhu jejích čtyř testů, předtím než byl vývoj zrušen, N-1 nikdy nevydržela do úspěšného oddělení prvního stupně – nejúspěšnější pokus selhal přibližně 10 sekund před oddělením. Rozhodnutí použít na prvním stupni rakety Saturn V pět velmi výkonných motorů se ukázalo být lepší konfigurací než třicet menších motorů na prvním stupni rakety N-1 (sověti v té době neměli podobně silný raketový motor). Během letů \"Apollo 6\" a \"Apollo 13\" byl Saturn V dokonce schopen nahradit výpadek jednoho motoru delším provozem zbývajících motorů (postupné vypínání motorů se jinak používalo ke snížení přetížení). N-1 sice měla počítač naprogramovaný na vykrytí případných výpadků motorů, ale nikdy ho úspěšně nepoužila – v jednom případě dokonce počítač vypnul všechny motory prvního stupně namísto jednoho chybného.\n\nTřístupňová raketa Saturn V měla maximální tah 34,02 MN (Se-504 a následující) a mohla vynést 118 000 kg na nízkou oběžnou dráhu. Jen několik z novějších raket může ohrozit některé rekordy vytvořené Saturnem V:\n\nPo svém dokončení byly jednotlivé stupně přesunuty do Kennedyho vesmírného střediska. První dva stupně byly tak velké, že je bylo možné přesunout jen nákladními čluny po vodě. S-IC, který vyrobili v New Orleansu, byl přesunut po řece Mississippi do Mexického zálivu. Po obeplutí Floridy byl po řece Banana dopraven do hangáru Vertical Assembly Building (dnes Vehicle Assembly Building). Stupeň S-II zkonstruovaný v Kalifornii se přesouval přes Panamský průplav. Třetí stupeň a přístrojová část byly dopraveny letecky letadly Pregnant Guppy a Super Guppy.\n\nPo dovezení do montážní haly Vertical Assembly Building byl každý stupeň dříve než ho vztyčili, zkontrolován ještě v horizontální poloze. NASA též vytvořila obrovské konstrukce válcovitého tvaru, které měly při vztyčovaní nahradit chybějící stupně. Tyto makety měly stejnou hmotnost a elektrické propojení jako skutečné stupně.\n\nNASA se rozhodla pro převoz rakety na odpalovací rampu použít pojízdnou odpalovací plošinu převáženou pásovým vozidlem Crawler-Transporter postaveným v Marion Power Shovel ve státě Ohio). To znamená, že raketa byla sestavena a připravena vedle odpalovací věže v hangáru a poté se celá konstrukce přesunula na odpalovací rampu pomocí pojízdné odpalovací plošiny, která se používala v programu amerických raketoplánů. Pohybuje se po čtyřech dvojproudových cestách až na 5 km vzdálenou startovací rampu.\n\nSaturn V vynesl astronauty programu Apollo na Měsíc. Všechny rakety Saturn V odstartovaly ze Startovacího komplexu 39 v Kennedyho vesmírném středisku. Po opuštění startovací věže přebralo kontrolu a řízení Johnsonovo vesmírné středisko v Houstonu.\n\nPrvní stupeň hořel 2,5 minuty, vynesl raketu do výšky 61 kilometrů a udělil jí rychlost 8 600 km/h. Přitom spálil 2 000 000 kg paliva.\n8,9 sekundy před startem se začala sekvence zapálení prvního stupně. Nejprve byl zapálen střední motor, následovaný protilehlými páry motorů s 300milisekundovým zpožděním. Ve chvíli, kdy palubní počítače zaznamenaly plný tah, byla raketa ve dvou krocích uvolněna. Nejprve se odpojila zadržovací ramena startovací věže a potom, když raketa začala směrem nahoru zrychlovat, byly do půl sekundy odstraněny ostatní kovové části, kterými byla raketa přichycena k věži. Když se raketa začala pohybovat směrem vzhůru, neexistoval, v případě selhání motorů, bezpečný způsob, jak ji dostat zpět na Zem.\n\nTrvalo přibližně šest sekund, než raketa opustila věž. Když opouštěla věž, pootočila se, aby si zabezpečila dostatečnou volnost v případě protivětru nebo selhání motorů. Ve výšce 130 metrů se raketa začala otáčet a naklánět do správného azimutu. Od startu až do 38. sekundy po zapálení druhého stupně, Saturn V letěl předprogramovaným sklonem podle převládajících větrů v měsíci startu. Čtyři boční motory se odklonily od centrálního, aby v případě, že se některý z nich vypnul dříve, ostatní směřovaly k těžišti rakety. Saturn V zrychloval. Ve výšce dvanácti kilometrů měl rychlost 500 m/s.(Viz http://www.youtube.com/watch?v=F0Yd-GxJ_QM&feature=related) Počátek letu byl určen k získání výšky s tím, že dopřednou rychlost získá později.\n\nAsi 80 sekund po startu raketa dosáhla bodu maximálního dynamického tlaku („Max Q“). Dynamický tlak na raketu je přímo úměrný atmosférickému tlaku v okolí rakety a druhé mocnině rychlosti. I když se rychlost dále zvyšovala, dynamický tlak se vzrůstající výškou klesal.\n\n135,5 sekund po startu byl vypnut centrální motor, aby se snížilo přetížení. Raketa se totiž po spálení paliva stala lehčí a motor F-1 se nedal přiškrtit, takže to byl nejjednodušší způsob. Posádka zažila největší přetížení, 4 g (39 m/s²), těsně před oddělením prvního stupně. Ostatní motory pokračovaly v činnosti až dokud nevyčerpaly okysličovadlo nebo palivo, což bylo signalizováno senzory v nasávání. 600 milisekund po zastavení motorů byl první stupeň pomocí zpětných raket na tuhé palivo oddělen.\n\nStalo se to ve výšce okolo 62 km. První stupeň pokračoval setrvačností v letu až do výšky 110 km a potom dopadl do Atlantského oceánu asi 560 km od startovací rampy.\n\nPo oddělení stupně S-IC se na 6 minut zapálil druhý stupeň S-II, který dostal loď do výšky 185 km a udělil jí rychlost 24 600 km/h, blízké orbitální rychlosti.\n\nZapálení druhého stupně probíhalo ve dvou krocích. V prvním kroku se na čtyři sekundy zapálilo osm raketových motorů na pevné palivo, aby udělilo raketě pozitivní zrychlení. Poté se zapálilo pět motorů J-2. V druhém kroku, asi třicet sekund po oddělení prvního stupně, byl od druhého stupně oddělen mezistupeň. Toto byl důkladně kontrolovaný manévr, protože bylo nepřípustné, aby se mezistupeň dotknul kteréhokoliv z motorů a vzdálenost od nich byla jen jeden metr. Ve stejném čase jako mezistupeň byl oddělen i únikový systém.\n\n38 sekund po zapálení druhého stupně automatická kontrola letu Saturnu V přepnula z předprogramovaného řízení sklonu rakety na interaktivní, které zabezpečovala přístrojová jednotka rakety na základě údajů o zrychlení a výšce. Pokud přístrojová jednotka neudržela raketu v stanovených hranicích, posádka mohla přebrat řízení pomocí ručního řízení v kabině.\n\nAsi 90 sekund před oddělením druhého stupně byl vypnut centrální motor, aby se snížila výšková pogo oscilace. Přístroj, který potlačoval tuto oscilaci, byl poprvé nainstalován v misi Apollo 14, ale centrální motor byl i tak vypnut dříve. V tu chvíli se hladina tekutého kyslíku snížila, což změnilo poměr obou dvou složek paliva, aby se zajistilo, že po oddělení druhého stupně v nádrži zůstane co nejméně paliva.\n\nNa dně každé nádrže S-II bylo pět senzorů. Když dva z nich zůstaly nezakryté, přístrojová jednotka iniciovala oddělení druhého stupně. O jednu sekundu později byl stupeň oddělen a za dalších deset sekund se zapálil třetí stupeň. S-II dopadl asi 4 200 km od startovací rampy.\n\nTřetí stupeň byl zapálen na následující 2,5 minuty, stalo se to přibližně 12 minut po startu. Ke kosmické lodi zůstal připojen dva a půl oběhu na parkovací oběžné dráze okolo Země, zatímco astronauti kontrolovali loď a raketu, aby se ujistili, že všechny systémy pracují normálně.\n\nNa rozdíl od předcházejícího oddělení, toto oddělení nebylo dvojfázové. Mezistupeň mezi druhým a třetím stupněm zůstal totiž připojen k druhému stupni (i když byl vyroben jako součást třetího).\n\n10 minut a 30 sekund po startu byl Saturn V ve výšce 164 km a 1 700 km vzdálen od místa startu. Po zhruba 5minutovém zážehu byl motor třetího stupně vypnut. Loď byla ve výšce okolo 180 km. To je velmi nízká oběžná dráha, která není dlouhodobě stabilní. Je to způsobeno brzděním o zemskou atmosférou. Jen pro dvě mise Saturnu V – \"Apollo 9\" a Skylab, byla oběžná dráha vyšší. Následující dva a půl oběhu bylo využito pro řízení lodních systémů a přípravu lodě na TLI manévr (Trans Lunar Injection), kterým se loď dostala na dráhu k Měsíci.\n\nTLI přišel přibližně dvě a půl hodiny po startu. Byl znovu zažehnut třetí stupeň, aby vynesl loď k Měsíci. S-IVB hořel téměř šest minut. Rychlost celé lodě při dohoření byla téměř 11 km/s. Několik hodin po manévru TLI byl Velitelský a servisní modul (CSM) oddělen od třetího stupně, otočen o 180 stupňů a připojen k lunárnímu modulu, který byl v průběhu startu uložen pod ním. CSM a LM se potom oddělily od třetího stupně.\n\nPokud by třetí stupeň zůstal na stejné dráze jako kosmická loď, mohl by ohrozit další průběh mise, takže byl vypuštěn zbytek paliva z nádrží a tím se změnila jeho trajektorie. Po rozhodnutí řídícího střediska, třetí stupně misí \"Apollo 13\" a pozdějších dopadly na Měsíc. Seizmometry, které zanechaly na povrchu předcházející mise dopad zaznamenaly a informace pomohly zmapovat nitro Měsíce. Třetí stupně z přecházejících výprav (kromě \"Apolla 9\" a \"Apolla 12\") byly navedeny na průlet okolo Měsíce a poslány na heliocentrickou dráhu. Třetí stupeň \"Apolla 9\" S-IVB byl na sluneční orbitu poslán přímo.\n\nStupeň S-IVB z mise \"Apolla 12\" měl jiný osud. 3. září 2002 Bill Yeung objevil podezřelou planetku, kterou dočasně označil J002U3. Vypadalo to, že obíhá okolo Země a brzy bylo speciální analýzou zjištěno, že její povrch je pokryt bílým oxidem titaničitým, stejným, jaký se použil na natření Saturnu V. Řídící středisko mise plánovalo poslat ho po průletu okolo Měsíce na sluneční orbitu, zážeh po oddělení od kosmické lodě Apollo trval příliš dlouho a S-IVB poslal na kvazi stabilní dráhu okolo Země a Měsíce. V roce 1971 se předpokládalo, že po sérii gravitačních turbulencí vstoupí na oběžnou dráhu okolo Slunce a vrátí se na zemskou orbitu o 31 let později. Zemskou orbitu opustil v červnu 2003.\n\nJediný start rakety Saturn V, který nepatřil do programu Apollo, byl start kosmické stanice Skylab. V roce 1968 byl vytvořen Apollo Applications Program pro nalezení využití zařízení vyvinutého a použitého během programu Apollo. Většina plánů se soustředila na myšlenku kosmické stanice. Původně se plánovala tzv. ‚mokrá dílna‘ (anglicky ‚wet workshop‘), kde raketový stupeň bude vynesen do vesmíru a potom na orbitě vybaven zařízením.\n\nTato myšlenka byla nahrazena konceptem ‚suché dílny‘ (anglicky ‚dry workshop‘), kde stupeň S-IVB byl na Zemi přebudován na kosmickou stanici a vynesen Saturnem V. V tomto případě vznikla stanice Skylab a použit byl S-IVB z rakety Saturn IB se zálohou vyrobenou z třetího stupně Saturnu V. Tato záloha je nyní vystavena v National Air and Space Museum. Od 25. května 1973 do 9. února 1974 se na stanici Skylab vystřídaly tři posádky. Samotný Skylab byl na oběžné dráze do května 1979.\n\nDoufalo se, že Skylab vydrží na orbitě dost dlouho na to, aby ho v průběhu svých prvních letů navštívily raketoplány z programu Space Shuttle. Ty mohly zvýšit jeho oběžnou dráhu a potom by byl použit jako základ budoucích vesmírných stanic. Ale raketoplány nelétaly až do roku 1981.\n\nS raketoplány se počítalo jako s nosiči nákladu, které by létaly současně s raketou Saturn V. Raketoplány by zabezpečovaly logistiku vesmírné stanice, zatímco Saturn V by vynášel jednotlivé komponenty. Nedostatek financí pro obnovení výroby raket Saturn V způsobil změnu plánu a Spojené státy zůstaly bez těžké nosné rakety. Někteří představitelé americké vesmírné komunity komentují tuto situaci slovy, že pokračující výroba by dovolila vybudovat Mezinárodní vesmírnou stanici jen s několika starty.\n\nWernher von Braun a jiní plánovali vytvořit raketu s osmi motory F-1 na prvním stupni, která by dovolovala vyslat lidskou posádku na Měsíc přímým letem. Jiné plány pro Saturn V chtěly použít raketu Centaur jako poslední stupeň nebo přidat jiné lehčí nosiče. To by umožnilo poslat velké kosmické sondy bez posádky k vnějším planetám nebo lodě s lidskou posádkou na Mars. Druhá série raket Saturn Vs (pokud by byla realizována) by pravděpodobně v prvním stupni použila motory F-1A, které měly větší tah než motory F-1. Jiná výrazná změna by spočívala v odstranění aerodynamických stabilizátorů, která v porovnání se svou hmotností přinesla jen malý užitek a prodloužení prvního stupně S-IC na podporu výkonnějších motorů F-1A a zvýšení výkonu motorů J-2 pro horní dva stupně. Saturn V měl být též nosičem atomového raketového stupně RIFT a později pro NERVA. Americké návrhy z konce 50. let na raketu větší než Saturn V ji nazývaly Nova. Jméno Nova neslo více než třicet různých návrhů velkých raket.\n\nV roce 2005 NASA zveřejnila plány postavit těžkou nosnou raketu Ares V, používající dvě pětisegmentové verze nosných raket na pevné palivo pro americký raketoplán spolu s pěti hlavními motory pro Space Shuttle (SSME) nebo třemi raketovými motory RS-68, které se v současnosti používají v raketách Delta IV. Tento projekt by využil současně technologie, protože motory SSME jsou efektivnější než motory F-1 nebo J-2 a dovolil by NASA do roku 2020 vrátit se na Měsíc. Jediný motor odvozený z motorů nosné rakety Saturn, J-2, by byl použit v nové raketě jako J-2X (dříve J-2S) pro Orion namísto jednoho SSME a na nejvyšším stupni (známém jako „Earth Escape Stage“) nosné rakety SDLV. V roce 2011 byl tento program zrušen a nahrazen novým, Space Launch System (SLS).\n\nOd roku 1964 do roku 1973 bylo na vývoj a výrobu Saturnu V použito 6,5 miliard dolarů s maximem v roce 1966 a to 1,2 miliard dolarů. Jedním z hlavních důvodů pro zrušení programu Apollo byla cena. V roce 1966 získala NASA největší rozpočet a to 4,5 miliard, což bylo v té době asi 0,5 % z HDP Spojených států amerických. Ve stejném roce resort obrany dostal 63,5 miliard dolarů. \n\nV současnosti je možné vidět rakety Saturn V na třech místech (všechny jsou v horizontální poloze):\nZ těchto třech raket jen ta v Johnson Space Center se skládá ze stupňů, které měly vzlétnout. The US Space & Rocket Center má též vztyčený model Saturnu V ve skutečné velikosti. První stupeň z SA-515 se nachází v Michoud Assembly Facility v New Orleans a třetí stupeň byl předělán na záložní pro program Skylab a v současnosti je vystaven v National Air and Space Museum.\n\nPopulární, ale nepravdivá legenda z roku 1996 tvrdí, že NASA ztratila nebo zničila plány rakety Saturn V. Ve skutečnosti plány stále existují na mikrofilmech v Marshall Space Flight Center.\n\n\n\n\n"}
{"id": "67045", "url": "https://cs.wikipedia.org/wiki?curid=67045", "title": "Marasmius conigenus", "text": "Marasmius conigenus\n\nMarasmius conigenus je starší biologický název pro dva druhy hub:\n\n"}
{"id": "67048", "url": "https://cs.wikipedia.org/wiki?curid=67048", "title": "Branice", "text": "Branice\n\nBranice jsou obec ležící v jižních Čechách v okrese Písek. První písemná zmínka o obci pochází z roku 1488. Žije zde obyvatel.\n\nBranice mají společné dějiny se Stehlovicemi. Do roku 1736 existovala Branická rychta, ke které patřily Stehlovice, Jickovice, Velká, Osek, Rukáveč, Jetětice, Kučeř, Květov.\n\nSbor dobrovolných hasičů byl v obci založen roku 1898. Roku 1929 byl založený družstevní lihovar. V roce 1930 zde bylo vedeno 46 popisných čísel a žilo zde 310 obyvatel. Školou, farním a poštovním úřadem Branice náležely k Veselíčku.\n\n\n"}
{"id": "67050", "url": "https://cs.wikipedia.org/wiki?curid=67050", "title": "Kosmické těleso", "text": "Kosmické těleso\n\nKosmické těleso (též vesmírné těleso, také nepřesně \"nebeské těleso\") je objekt nacházející se ve vesmírném prostoru. Kosmická tělesa mohou být přirozená nebo umělá (tj. vyrobená člověkem).\n\nNepočítá se mezi ně:\n\n\n"}
{"id": "67053", "url": "https://cs.wikipedia.org/wiki?curid=67053", "title": "Shadowrun", "text": "Shadowrun\n\nShadowrun (v překladu \"stínový běh\") je stolní RPG od FASA corporation odehrávající se v roce 2053. První edice vyšla v roce 1989 a nejnovější je pátá.\n\nHráčské postavy jsou \"stínoví běžci\" (\"shadowrunneři\"), obvykle si je najímají korporace nebo bohatší lidé, aby pro ně pracovali na hranici (či za hranicí) zákona.\n\n\n\nNejvýznamnější novinkou je kyberware neboli implantáty řízené počítačem, avšak podřízené nervovému systému. Na klinikách jsou schopni operací od náhrady končetiny přes umělou paměť v mozku až po reflexní vlákna, která urychlují lidské reakce. Jelikož jsou tyto zákroky do organismu zvláště agresivní, každý implantát snižuje \"esenci\" (jiným slovem auru - která je důležitá především pro mágy, ti proto kyberware zpravidla nemají), která je pevně určena pro každou postavu a pokud esence klesne na nulu, postava okamžitě umírá.\n\nKrom výše vyjmenovaných lze v různých sourceboocích nalézt též půlčíka a ve třetí edici „companion“ se vyskytují zvláštní varianty běžných ras:\nkyklop (troll), kobokuru (trpaslík), fomori (troll), menehume (trpaslík), hobgoblin (ork), obr (severská varianta trolla), gnóm (trpaslík), Oni (ork), wakyambi (elf), Ogr (ork), minotaur (troll), satyr (ork), noční elf (elf), dryáda (elf, vyskytují se pouze ženy).\n\nPravidla se postupem let měnila, ale 2. edice, která byla v ČR v provozu nejdéle měla následující herní principy.\nPriorita A znamená největší odbornost, naopak E nejnižší. Podle toho v čem má postava vynikat jsou jí přiřazeny priority.\n\nVyšla v oficiálním českém překladu. Herní mechanizmy jsou popsány výše.\n\nDošlo zde k několika drobným úpravám, především v prioritách za rasu a cenám jednotlivého vybavení. Dalším faktorem je rozdělení dovedností na podskupiny (např. již není \"boj se zbraní\", ale jsou sečné, drtivé a tyčovité zbraně). Také se zde pozměňuje vylepšování charakteristik pomocí karmy, což vede k větší variabilitě. K tomuto faktu také přispívá množství sourcebooků (rozšíření pravidel).\nČeský překlad je pouze domácky vyrobený a zahrnuje jen základní pravidla.\n\nV nejnovější edici pravidel došlo k několika velkým změnám. Již není tvoření postav podle priorit, ale podle bodového systému, kdy se Tvorba postavy stává ze 400 bodů, které je možné libovolně rozdělit. Tato změna vede k větší variabilitě postav. Odpadají zde rezervy, které jsou nahrazeny atributem, který se pevně váže k dovednosti (například reakce+řízení pozemních dopravních prostředků). Největší změnou je, že se nezvyšuje CČ, ale snižuje se počet kostek, kterými se hází a CČ je konstantně 5. Vzrostla také hrozba Fatálního neúspěchu, který nyní nastává, pokud v testu padne více než polovina 1.\nČeský překlad je pouze domácky vyrobený a zahrnuje jen základní pravidla.\n\nSvět Shadowrunu byl využit ve videoherním průmyslu. V roce 2013 vydalo studio Harebrained Schemes tahové taktické RPG Shadowrun Returns, které pak následovaly (2014) a (2015).\n\n"}
{"id": "67062", "url": "https://cs.wikipedia.org/wiki?curid=67062", "title": "Trifon Zarezan", "text": "Trifon Zarezan\n\nTrifon Zarezan „Trifon Prořezávač“ je svátek křesťanského světce Trifona Kampsadského slavený 14. února v Srbsku, Severní Makedonii a Bulharsku. Jedná se o oslavu zahradníků a především vinařů, jichž je světec patronem, spojenou s prořezáváním vinné révy, zahrnující třídenní oslavy s chorovody, tanci kukerů, procesími a posvěcení vinohradu kněžími.\n\nV Praze bulharská menšina každoročně oslavuje svátek Trifona Zarezana na stejnojmenné folklorně-společenské akci, jejímž organizátorem je spolek Zaedno.\n\n"}
{"id": "67068", "url": "https://cs.wikipedia.org/wiki?curid=67068", "title": "GS1", "text": "GS1\n\nGS1 je nadnárodní organizace zaměřená na navrhování a praktické zavádění globálních standardů, postupů a řešení k zlepšování efektivity a průhlednosti vztahu nabídky a poptávky v celosvětovém měřítku a napříč odvětvími.\nGS1 byla založena sjednocením Uniform Code Council (UCC), Electronic Code Council of Canada (ECCC) a EAN International. Sídlí v Bruselu, New Jersey a Ohiu. Jejími partnerskými organizacemi jsou UN/EDIFACT, AIM, ISO, CEN a NSA.\n\nSystém GS1 je globálním standardem pro identifikaci, automatický sběr dat a jejich komunikaci mezi obchodními partnery.\nZabývá se tvorbou globálních standardů a jejich implementací s cílem zvýšit efektivitu a transparentnost logistických a dodavatelsko-odběratelských řetězců na globální, ale zároveň také mezioborové úrovni. Hlavní sektory, kde je systém GS1 využíván, jsou maloobchod a rychloobrátkové zboží, logistika a doprava, spotřební elektronika, zdravotnictví, DIY, státní správa, obrana a bezpečnost, energetika.\nSystém GS1 je tvořen čtyřmi základními pilíři:\n\n\n"}
{"id": "67076", "url": "https://cs.wikipedia.org/wiki?curid=67076", "title": "Mumlavský vodopád", "text": "Mumlavský vodopád\n\nMumlavský vodopád (německy \"Mummelfall)\" je necelých 10 metrů vysoký vodopád, který se nachází v Libereckém kraji, okrese Semily v České republice asi 2 km od Harrachova. Jedná se o přírodní zajímavost, která se nachází v ochranném pásmu Krkonošského národního parku. \n\nZ hydrologického hlediska se jedná o jeden z nejmohutnějších vodopádů v České republice a díky tomu je považován za jeden z nejkrásnějších a turisty nejvyhledávanějších vodopádů v Čechách. Zajímavostí vodopádu jsou pak tzv. obří hrnce a kotle, místně nazývané \"Čertova oka\", kterých se na toku nachází hned několik. Největší z těchto prohlubní, vytvořených evorzí, t.j. rotačním pohybem vody v korytě říčky Mumlavy, dosahuje v průměru až 6 metrů a hloubky 3 metrů.\n\nOkolí vodopádu je bohaté na typickou lesní flóru a faunu. Přístup k vodopádu je možný po asfaltové cestě přímo z Harrachova po modré turistické značce.\n\nJméno Mumlavského vodopádu pochází z něm. slova \"murmeln,\" česky mumlat. Tento název byl použit, protože dokonale vystihuje zvuk, který vodopád vydává.\n\nMumlavský vodopád se rozprostírá v Harrachovské kotlině na řece Mumlavě.\n\nVodopád se nachází 760 m n. m. Je vysoký v průměru 8,9 m, výška se liší na levé a pravé straně, kde se stěna mírně svažuje. Od jednoznačně nejvýše položené tůně je pak vysoký 9,9 m. Šířka dosahuje až 10 m, nicméně při nízkém průtoku se tok může rozdělit na několik menších ramen. Průměrný roční průtok činí 800 l/s. Plocha povodí je zhruba 19 km. Mohutnost se udává na 7120 m*l/s.\n\nPrvní zmínky o Mumlavském vodopádu začínají s prvními turistickými výlety v Krkonoších. První věrohodné záznamy se objevují v díle J. K. E. Hosera z roku 1804, který říčku nazývá Muml. Další zmínky jsou od českých turistů z roku 1882 Řivnáčův Průvodce po království Českém, jež je také nejstarším souhrnným průvodcem po Čechách. Přestože je Mumlavský vodopád zakreslen ve všech turistických mapách a je jedním z nejvýznamnějších  vodopádů v ČR, s jeho staršími obrazy či rytinami se z neznámých důvodů ale nesetkáváme.\n\nJedná se o nejdokonalejší typ horizontálního celistvého vodopádu v České republice.\n\nPřírodní podmínky jsou po většinu roku drsnější než bývají v údolí. Jedná se zde o horské klima, a tak tomu odpovídají i teploty. Podnebí je tu ovlivněno přilehlými horami, proto je ve vyšších nadmořských výškách přes celý rok obecně chladněji.\n\nGeologický podklad Mumlavského vodopádu a přilehlé krajiny tvoří středně zrnitá biotická žula. Jedná se o strukturně-tektonickou, tj. kompaktnější horninovou partii, se systémem podélných a příčných puklin. Významné jsou pak i šikmo příčné či příčně svislé pukliny.\n\nVodopád je ovlivněn zpětnou erozí a lokální erozí Harrachovské kotliny v důsledku tektonického poklesu. Tato lokální eroze proběhla v mladších třetihorách. Vznikla zde nerovnost, která se prohlubovala a dala vzniknout nynější Harrachovské kotlině. Není vyloučeno, že se tento proces neopakoval znovu i v pozdější době.\n\nMumlavský vodopád vytváří horská řeka Mumlava, která protéká Krkonošemi. Ta se skládá z Malé a Velké Mumlavy, které se ve výšce 1030 m n. m. u turistického rozcestníku Krakonošova snídaně spojují.Cestou překonává až 12 m vysoké převýšení  tvořené skalními bloky v žulovém řečišti. Mumlava protéká Mumlavským dolem a po 12,2 km se vlévá do Jizery. Tvoří tak hranici mezi Krkonošemi a Jizerskými horami.\n\nMumlavský vodopád má po většinu roku stálý tok a stává se tak jedním z nejvodnatějších vodopádu v ČR. Nejmohutnější je vodopád při jarním tání. Naopak v zimě proud vody zamrzá a vytváří unikátní přírodní dílo tzv. ledopád.\n\nZajímavostí jsou tzv. obří hrnce a kotle nazývané také jako čertova oka. Jsou to útvary, respektive prohlubně, které vznikly působením silného proudu řeky na žulové bloky, do kterých padající voda společně s kamínky vyhloubila díru, ve které nadále cirkulovala. Tyto útvary zde dosahují až 6 metrů v průměru a až 3 m hloubky. Lze je najít přímo pod vodopádem, ale i jinde v řečišti. V létě při vysokých teplotách mohou tyto přirozeně vytvořené tůně lákat turisty ke koupání, bohužel tůně jsou hluboké, dokonale hladké a často v nich bývá velmi silný proud, proto hrozí nebezpečí, že člověku se nepodaří vylézt bez cizí pomoci a může se i utopit.\n\nLesy v okolí vodopádu jsou již nepůvodní. Zaujímá jej především smrkovo-bukový les. V dnešní době je snaha k přiblížit se původnímu složení lesa a jeho ochrana proti škůdcům a negativním vlivům. Z tohoto důvodu se zde hojně vysazují především listnaté stromy, jelikož jsou odolnější. Jsou to např. buky, jasany, javory nebo jilmy. Zástupce jehličnanů jsou jedle, které zde také bývaly původní.\n\nHojně se zde vyskytují různé druhy lišejníků, mechorostů a hub. Např.: dutohlávka sobí (\"Cladonia\" \"rangiferina\"), pukléřka islandská (\"Cetraria islandica\"), ploník ztenčený (\"Polytrichum\" \"formosum\"), bělomech sivý (\"Leucobryum\" \"glaucum\"), troudnatec pásovaný (\"Fomitopsis\" \"pinicola\") aj.\n\nFaunu tvoří zejména lesní zvěř a ptactvo. Jmenovitě např.: jezevec lesní (\"Meles\" \"meles\"), psík mývalovitý (\"Nyctereutes\" \"procyonoides\"), liška obecná (\"Vulpes\" \"vulpes\"), kuna lesní (\"Martes\" \"martes\"), prase divoké (\"Sus\" \"scrofa\"), jelen evropský (\"Cervus\" \"elaphus\"), srnec obecný (\"Capreolus\" \"capreolus\"), zajíc polní (\"Lepus\" \"europaeus\"), králík divoký (\"Oryctolagus\" \"cuniculus\"), veverka obecná (\"Sciurus\" \"vulgaris\") aj. Zástupci ptáků jsou např.: sojka obecná (\"Garrulus\" \"glandarius\"), straka obecná (\"Pica\" \"pica\"), datel černý (\"Dryocopus\" \"martius\"), sluka lesní (\"Scolopax\" \"rusticola\"), tetřev hlušec (\"Tetrao\" \"urogallus\"), tetřívek obecný (\"Tetrao\" \"tetrix\"), sokol stěhovavý (\"Falco\" \"peregrinus\"), jestřáb lesní (\"Accipiter\" \"gentilis\"), výr velký (\"Bubo\" \"bubo\"), puštík obecný (\"Strix\" \"aluco\") aj.\n\nMumlavský vodopád je jedním z nejvyhledávanějších turistických cílů západní části Krkonošského národního parku a spolu s Labským a Pančavským vodopádem nejnavštěvovanější vodopád v České republice. Je velmi dobře přístupný pěšky, na kole, ale trasa je vhodná i pro vozíčkáře a rodiny s kočárky. Vede zde široká asfaltová cesta, na které je zákaz motorových vozidel. Jestliže budete pokračovat dále proti proudu řeky Mumlavy, nenáročnou procházkou lze dorazit k dalším vodopádům, byť už o něco menším.\n\nPod vodopádem stojí Mumlavská bouda, kterou zde nechal vybudovat hrabě Jan Harrach právě kvůli vodopádu.Původně se jednalo o hájenku nyní objekt slouží jako výletní restaurace.\n\nK Mumlavských vodopádům se můžete vydat hned několika směry. Nejjednodušší a zároveň nejkratší začíná od Harrachovského autobusového nádraží po tzv. Harrachovské cestě, která je značena modrou turistickou značkou. Trasa je dlouhá 7,7 km s převýšením pouhých 163 m. Další možností je vyjít z Rýžoviště nebo od Hornického muzea, které také stojí za návštěvu. Další z možností je vydat se od harrachovské sklárny po červené turistické značce.\n\nDalšími turistickými lákadly v okolí Mumlavských vodopádů je Hornické muzeum, které se nachází přímo na cestě k vodopádům. V centru Harrachova je možné navštívit sklářské muzeum nebo chatu Šindelku, ve které je umístěna lesnicko-myslivecká expozice. Čertova hora s vyhlídkou do okolní krajiny také stojí za návštěvu. O něco dál je možné navštívit Labský důl, Labskou louku, pramen řeky Labe a další vodopády, které s v KRNAPu vyskytují.\n\nMumlavský vodopád - turistika, lyžování, vodáctví\n"}
{"id": "67088", "url": "https://cs.wikipedia.org/wiki?curid=67088", "title": "Fourierova transformace", "text": "Fourierova transformace\n\nFourierova transformace je integrální transformace převádějící signál mezi časově a frekvenčně závislým vyjádřením pomocí harmonických signálů, tj. funkcí formula_1 a formula_2, obecně tedy funkcí komplexní exponenciály. Slouží pro převod signálů z časové oblasti do oblasti frekvenční. Signál může být buď ve spojitém či diskrétním čase.\n\nFourierova transformace formula_3 funkce formula_4 je definována integrálním vztahem\n\nFunkci formula_4 vypočteme z formula_3 inverzní Fourierovou transformací\n"}
{"id": "67090", "url": "https://cs.wikipedia.org/wiki?curid=67090", "title": "Oslov", "text": "Oslov\n\nOslov je středně velká vesnice v Jižních Čechách v okresu Písek. Spolu s vesnicemi Svatá Anna, Tukleky a osadou Pazderny tvoří obec Oslov. Žije v ní obyvatel. Nachází se asi 8 km vzdušnou čarou severovýchodně od Písku na silnici vedoucí ze Záhoří na Zvíkovské Podhradí. První písemná zmínka pochází z roku 1226.\n\nV Oslově se nachází několik chalup a statků, kostel s farou, obchod a několik hospod. Své jméno dostala obec podle vyprávění po oslech (lidová etymologie vysvětlující tvar vzniklý ze jména \"Oslav\").\n\nPrvní písemné zmínky o vesnici jsou z roku 1226, ves má středověký původ. V tomto roce byla vesnice připojena k hradu Zvíkov. Býval zde biskupský statek, který biskup Daniel ve 12. století nebo 13. století daroval klášteru premonstrátek. Farní kostel je doložen od 14. století. Ves zůstala součástí zvíkovského panství, posléze orlického. Roku 1654 zde bylo vedeno 7 osazených usedlostí (4 selské a 3 chalupnické ) jedna usedlost byla pustá.\n\n\nObec Oslov se skládá ze čtyř částí na dvou katastrálních územích.\n\nK Oslovu patří také osada Pazderny na hranici katastrálních území Oslov a Tukleky u Oslova.\n\n"}
{"id": "67094", "url": "https://cs.wikipedia.org/wiki?curid=67094", "title": "Specifická fobie", "text": "Specifická fobie\n\nSpecifická fobie je všeobecný termín označující skupinu úzkostných poruch. Projevuje se bezdůvodným nebo nesmyslným strachem spojeným s určitým objektem nebo situací. V důsledku toho se osoba postižená fobií těmto objektům nebo situacím vyhýbá. \n\nStrach nebo úzkost, které obvykle vyústí v panický záchvat, mohou být spuštěny setkáním s obávaným objektem či situací nebo očekáváním tohoto setkání (tzv. anticipační úzkost). V případě dospělých si je většinou osoba fobie vědoma. Přesto je pro ni obtížné kontrolovat úzkost a vyhýbavé chování, ačkoli to může výrazně ovlivnit fungování v běžném životě i fyzické zdraví (hlavně v případě aichmofobie).\nPočátek fobie bývá v dětství (v dospělosti obvykle spontánně odezní). Příčinou může být vrozená úzkostnost (30–40 % případů) nebo traumatický zážitek.\n\nTypy fobií podle DSM-IV:\n\nPodmínkou pro diagnózu specifické fobie jsou následující příznaky:\n\n\nVyužívá se expoziční terapie. Pacient je postupně vystavován obávaným situacím (začíná se od situací působících nejnižší úzkost). Tato technika je založena na faktu, že úzkost nemůže růst do nekonečna a po určité době začne klesat. \n\nExpozice by měla: \n\n\n"}
{"id": "67106", "url": "https://cs.wikipedia.org/wiki?curid=67106", "title": "Edmund Spenser", "text": "Edmund Spenser\n\nEdmund Spenser (asi 1552 – 13. ledna 1599) byl anglický básník a \"poeta laueratus\", jeden z vrcholných epiků anglické renesance. Ve svém díle zachytil dobovou atmosféru v Anglii na konci 16. století a rozklad aristokratické společnosti. Pro zápal, s nímž ve svých politických pamfletech prosazoval zničení irské kultury, je považován za kontroverzní osobu britských dějin.\n\n\n"}
{"id": "67108", "url": "https://cs.wikipedia.org/wiki?curid=67108", "title": "Východní Germáni", "text": "Východní Germáni\n\nGermánské kmeny, označované jako východogermánské, vznikly vlnou migrací ze Skandinávie do oblastí mezi řekami Odra a Visla mezi roky 600 př. n. l. - 300 př. n. l. Později dále pokračovali směrem na jih Evropy.\n\nNa rozdíl od severních a západogermánských kmenů nedokázali zachovat svou etnickou identitu (i když ve starověku zakládali po Evropě různá království) a v průběhu let byli asimilováni především západogermánskými kmeny a římskými kmeny a kolonisty. Jediným východogermánským jazykem, který přežil do konce 18. století, byla krymská gótština.\n\n\n"}
{"id": "67110", "url": "https://cs.wikipedia.org/wiki?curid=67110", "title": "Plemena ovcí", "text": "Plemena ovcí\n\nPlemena ovcí jsou populace ovce domácí stejného původu s charakteristickými vlastnostmi a znaky. Během domestikace se umělým výběrem posílily jednotlivé žádoucí vlastnosti zvířat a v současnosti se od sebe chovaná plemena více či méně výrazně odlišují. Na světě existuje až 600 jednotlivých plemen. Tato plemena se zařazují do jednotlivých plemenných skupin a liší se užitkovým zaměřením. V České republice se chovají především plemena s masnou užitkovostí, dále plemena s užitkovostí kombinovanou a plemena plodná. Na území Česka vznikla dvě plemena ovcí, ovce šumavská a ovce valašská. Obě plemena jsou zařazena do genových zdrojů.\n\nStejně jako ostatní plemena hospodářských zvířat lze i plemena ovcí dělit podle řady hledisek. Zootechnická klasifikace rozděluje plemena ovcí podle délky a tvaru ocasu, dále se plemena třídí podle užitkovosti a stupně prošlechtění, podle charakteru vlny či podle geografického rozšíření a země původu.\n\nDomácí ovce je zvíře polyfyletického původu, to znamená, že její původ je odvozen od více divokých předků. Z těchto divokých zvířat vychází jednotlivé plemenné skupiny současných domestikovaných ovcí.\n\nDle současných výzkumů je platnost tohoto modelu zpochybňována. Na vzniku domácích ovcí měly zřejmě největší podíl ovce kruhorohá a ovce stepní. Muflon evropský je zřejmě zdivočelý potomek neolitických domácích ovcí, dovezených na Sardinii a Korsiku člověkem. Význam argaliho je dosud sporný, jeho potomky mohou být některá tlustozadká plemena Centrální Asie (např. ovce hissarská) a ovce tibetské, vyznačující se velkým tělesným rámcem. Jisté je, že na vzniku ovce domácí neměla žádný podíl paovce hřivnatá, která se s ovcí domácí nekříží.\nZootechnická klasifikace pak ovce třídí podle délky a tvaru ocasu do čtyř základních plemenných skupin. \n\n\nHlavní užitkovost ovcí spočívá v produkci ovčí vlny, masa a mléka. Zvláštností jsou ovce šlechtěné pro výrobu kožichů a kožešin, existují též hobby plemena chovaná ze záliby. Podle užitkového směru se ovce dělí na několik skupin víceméně specializovaných plemen: \n\n\nKulturní plemena ovcí jsou prošlechtěna pro určitý konkrétní užitek (vlna, maso, mléko, kožešina). Zpravidla mají jen jednostrannou užitkovost - vynikají v kvalitě masa, mléka nebo vlny, zatímco ostatní užitkovost je zanedbatelná. Například vlnařská plemena se vůbec nedojí ani neporážejí pro maso, ale jsou šlechtěna jen na vysokou produkci vlny. Maso mají málo chutné a mléko stačí pouze pro jehňata. Na druhou stranu zušlechtěná, přechodná plemena zpravidla mají užitkovost kombinovanou. Jejich užitkovost je vyšší než u primitivních plemen, ale nedosahují produkce plemen kulturních.\n\nPrimitivní plemena jsou ta nejstarší, nejpůvodnější plemena ovcí. Nejsou změněna umělým výběrem, ale vznikla na podkladě výběru přirozeného. Jsou zpravidla nenáročná, velmi odolná, ale jejich užitkovost je nízká. Slouží jako genová rezerva, zásobárna alel pro další šlechtění. Mezi primitivní plemena patří valašská ovce, vřesovištní ovce či soayská ovce.\n\nPlemena ovcí lze třídit i podle vlny, a to podle jejího charakteru, jemnosti, délky či barvy, podle utváření rouna a podle počtu ročních střiží.\n\nPodle jemnosti vlny se plemena dělí na následující skupiny plemen:\n\nPodle počtu ročních stříží se plemena dělí na plemena jednostřížná, která se stříhají jedenkrát ročně, do této skupiny patří všechna jemnovlnná a některá polojemnovlnná, masná plemena ovcí, dále na plemena dvojstřížná, která se stříhají 2x ročně, mezi tato plemena náleží polojemnovlnná, polohrubovlnná a hrubovlnná plemena, a plemena vícestřížná, která se stříhají minimálně 3x ročně, příkladem je romanovská ovce.\n\nDalším hlediskem, podle kterého se rozdělují plemena ovcí do jednotlivých skupin, je chovný směr. Jedná se o kombinaci třídění podle užitkovosti a podle kvality vlny.\n\nZ hlediska geografického rozšíření lze rozlišit plemena severská, jako je ovce finská, romanovská, či skudde. Plemena horská vznikla v horských oblastech, příkladem je bílá alpská ovce, šumavská ovce, skotská černohubka či lacaune. Plemena nížinná jsou plemena ze severního pobřeží západní Evropy, jako je bělohlavá masná ovce, východofríská ovce, charollaiská ovce či pomořanská ovce a dále ovce z Velké Británie, hampshirská ovce, suffolkská ovce nebo oxford down. Mezi stepní a polopouštní plemena se řadí ovce karakulská. Ze stepních ovcí vychází ovce vřesové, přizpůsobené spásání chudých vřesovišť.\n\nPlemena ovcí lze rozdělit rovněž podle zemí jejich původu:\n\n\n"}
{"id": "67112", "url": "https://cs.wikipedia.org/wiki?curid=67112", "title": "Xfire", "text": "Xfire\n\nXfire je program (freeware) pro hráče počítačových her. Kromě počítání nahraných hodin umí stahovat soubory přes sítě P2P a také zprostředkovává komunikaci hráčů.\n\nProgram podporuje mnoho her, které sám vyhledá buď podle záznamu v registrech nebo podle předem nastavených souborů (vyhledání netrvá příliš dlouhou dobu). Automaticky dokáže najít např. SWAT 4, Age of Empires III nebo World of Warcraft. K těmto hrám lze přes Xfire stahovat aktualiazace, trailery, demo verze, atd.\n\nVývojáři Xfire spolupracují s významnými společnostmi, jako je například firma Blizzard. Konkrétně s ní byla pořádána soutěž. Na Xfire chatu se také čas od času objeví tvůrci významných her a lze si s nimi popovídat.\n\nPřes Xfire lze chatovat podobně jako přes ICQ nebo MSN Messenger. Xfire je spíše určen lidem, kteří na počítači hrají velice často. Tomu napovídá i fakt, že Xfire detekuje hru, kterou uživatel právě hraje a ostatním ji zobrazí jako vlastní stav. Ve stavu přátel tedy na Xfire naleznete například text Battlefield 2.\n\nXfire podporuje integraci do hry, tj. nemusíte hru minimalizovat a můžete komunikovat přímo z herního prostředí.\n\nXfire dále podporuje hlasovou komunikaci, posílání souborů, stahování demoverzí a patchů pro vaše hry. Pomocí externí aplikace lze přidat i podporu pro MSN protokol.\n\nXfire dovede informace nejen získávat, ale také publikovat na internet. Nahrané hodiny se uloží na stránku hráčova profilu, konkrétně http://profile.xfire.com/jmeno. Zde také lze nalézt screenshoty, které ve hře uživatel sejme klávesovou zkratkou ScrollLock+S (samozřejmě nastavitelné). Do profilu mohou být doplněny např. informace o stylu hry, o věku nebo jméno.\n\nS pomocí Xfire je možné vytvořit malý banner, pro vkládání na webové stránky, např. do podpisu na fórech, nebo na osobní stránku.\n\n"}
{"id": "67114", "url": "https://cs.wikipedia.org/wiki?curid=67114", "title": "Plemena koz", "text": "Plemena koz\n\nPlemena koz můžeme stejně jako ostatní plemena hospodářských zvířat dělit podle řady hledisek.\n\nKoza domácí je pravděpodobně polyfyletického původu (pochází z více divokých předků). Největší podíl na vzniku kozy domácí však má jednoznačně koza bezoárová (Capra aegagrus). Podíl kozy šrouborohé se omezuje na několik plemen lokálního významu (plemena Kavkazu, girgentanská koza ze Sicílie). Platnost druhu koza keltská (\"Capra prisca\") je v poslední době zpochybňována, neboť se pravděpodobně jedná o neolitickou domácí kozu. Plemena dříve odvozovaná od kozy keltské zřejmě vznikla rovněž z kozy bezoárové.\n\n\n\nPodle užitkovosti dělíme plemena koz na:\n\n\nDle tohoto rozdělení se zvířata dělí podle jednotlivých zemí nebo regionů.\n\n\n\n\n\n\n\n"}
{"id": "67118", "url": "https://cs.wikipedia.org/wiki?curid=67118", "title": "Plemena koní", "text": "Plemena koní\n\nPlemena koní můžeme stejně jako ostatní plemena hospodářských zvířat dělit podle řady hledisek. Jednak „podle původu“, „geografického rozšíření“, „stupně prošlechtění“ a „teritoriálního rozšíření“.\n\nKoně jsou původu polyfyletického, tzn. že mají více než dva předky v rámci své fylogeneze.\n\n\nplemena koní u kterých se vyskytuje mnoho \"primitivních znaků\"\n\nTeplokrevník je kůň plemenné skupiny koní orientálních (\"Equus gmelini\"), koní stepních (\"Equus przewalskii\") a jejich kříženců, vyjímaje křížence po plnokrevnících. Jedná se o lehčí plemena s kohoutkovou výškou (KVH) nad 147 (148) cm. Využívají se především v jezdectví a pro lehčí tah.\n\nPlnokrevník je označení pro koně, jehož všichni předkové jsou zapsáni v plemenné knize do doby jejího uzavření (pro anglického plnokrevníka do roku 1791). Jedná se o stará ušlechtilá plemena, která zůstala nezasažena příměsí jiné krve a dodnes si zachovala svůj původní ráz, nebo teplokrevné plemeno, které již nelze dalším křížením zkvalitnit.\n\nPolokrevník je označení pro koně, v jehož rodokmenu se vyskytují buď angličtí nebo arabští plnokrevníci. \n\nChladnokrevníci jsou skupinou plemen koní pocházejících fylogeneticky z původních koní západních (\"Equus robustus\"). Vyznačují se mohutností a klidným temperamentem. Jedná se o těžká plemena šlechtěná na tah, práci v zemědělství, v lese a těžký tah (doly...).\n\nmalá plemena, maximální výška v kohoutku(KVH) 147 (148) cm\n\n\nDle tohoto rozdělení se zvířata dělí podle jednotlivých zemí nebo regionů.\n\n"}
{"id": "67121", "url": "https://cs.wikipedia.org/wiki?curid=67121", "title": "Bob obecný", "text": "Bob obecný\n\nBob obecný (\"Vicia faba\", syn. \"Faba vulgaris\") je významná zemědělská plodina mírného pásma, patřící do čeledi bobovité (\"Fabaceae\").\n\nStarší název pro bob obecný je též bob koňský.\n\nBob obecný byl v minulosti řazen do samostatného rodu \"Faba\". V současné taxonomii je součástí rodu \"Vicia\" (vikev) jako \"Vicia faba\". České názvosloví se přidržuje spíše původního názvu bob obecný, i když se lze setkat i s názvem vikev bob.\n\nBob je statná, až metr vysoká rostlina s mohutným květenstvím. Kořenový systém není příliš vyvinutý. Květy jsou bílé, až 4 cm velké. Květy jsou podobně jako u všech bobovitých rostlin souměrné, skládají se tedy z 5 srostlých korunních lístků různých tvarů, vytvářejících velkou horní část zvanou pavézu, po straně dvě křídla a dopředu vyrůstající člunek (srostlý ze dvou lístků).\nPlody jsou tvořeny podlouhlými lusky hnědočerného zbarvení. Listy jsou trojčetné (podobné jeteli, ale větší), lístky jsou asi 5 – 8 cm dlouhé a 3 – 5 cm široké.\n\nBob pochází ze severní Afriky a jihozápadní Asie. Již kolem roku 6000 př.n.l. byl běžnou součástí stravy ve východním Středozemí. Ve střední Evropě se objevuje později (patrně až počátkem doby bronzové) a jeho pěstování se patrně nikdy nestalo masovým.\n\nBob je pěstován především v řepařské a obilnářské výrobní oblasti jako zelené hnojení (velká biomasa, symbiotické bakterie na hlízkách fixují atmosférický dusík) a jako krmivo pro hospodářská zvířata (odtud původní název – bob koňský). Používá se též jako krycí plodina. V poslední době požívá pěstování bobu jako krmiva renesanci, protože podobně jako sója obsahuje velké množství bílkovin – 26 až 28 %, ale na rozdíl od sóji nehrozí jeho kontaminace geneticky modifikovanými odrůdami, což má velký význam především v ekologickém zemědělství. Novější odrůdy navíc mají menší obsah antinutričních látek (taninu a vicinu).\n\nBob se vysévá brzy na jaře, do hloubky 8 až 10 cm. Bob se pěstuje v úzkých řádcích (15 až 25 cm). Sklízí se optimálně při vlhkosti semen 15 až 20 %, teoreticky je možné sklízení i při vyšší vlhkosti (např. ve vlhkých rocích), ale je nutné jej dosoušet.\n\nV lidské stravě se v Čechách bob příliš neobjevuje a ani v minulosti nepatřil k častějším pokrmům. V Německu v 15. a 16. století byl ale tradičním pokrmem selských domácností. Některé alternativní léčebné metody jej doporučují vzhledem k vysokému obsahu bílkovin např. k léčbě kloubů. V anglosaských zemích jsou rozšířené odrůdy s velkými semeny, jejichž využití je podobné jako u fazolí.\n\nBob je v České republice pěstován na 4 500 ha.\n\nBob obecný není pro včely příliš atraktivní rostlinou. Jeho nektarodárnost není vysoká. Nektarium bobu vyprodukuje za 24 hodin 0,6 mg nektaru s cukernatostí 33 %. Cukerná hodnota, tedy množství cukru vyprodukovaného v květu za 24 hodin, je 0,2 mg. Bob produkuje velké množství pylu s vysokou výživnou hodnotou pro včely, pylové rousky jsou bělavé, dýmově šedé nebo tmavě šedé. Druhové medy bobu nejsou známy.\n\nBob obecný bývá napadán mšicí bobovou, která je významným zdrojem medovice. Zajištění 3-4 včelstev na hektar porostu bobu zvyšuje výnos semen a bob dozrává pravidelněji.\n\n"}
{"id": "67131", "url": "https://cs.wikipedia.org/wiki?curid=67131", "title": "Pýcha a předsudek", "text": "Pýcha a předsudek\n\nPýcha a předsudek (anglicky \"\") je nejznámější román anglické spisovatelky Jane Austenové. První věta románu je jedním z nejslavnějších úvodů knihy v anglické literatuře vůbec: \"„It is a truth universally acknowledged, that a single man in possession of a good fortune, must be in want of a wife.“\" (česky podle překladu Evy Kondrysové: \"„Světem panuje skálopevné přesvědčení, že svobodný muž, který má slušné jmění, se neobejde bez ženušky.“\")\n\nPrvní verzi románu sepsala v letech 1795 – 1797 a pojmenovala ji \"First Impresions\" (\"První dojmy\"). Nepodařilo se jí ale pro něj najít vydavatele, takže jej prozatím odložila a začala pracovat na románu \"Rozum a cit\" (\"Sense and Sensibility\"), po jehož vydání (1811) se k \"Prvním dojmům\" vrátila, přepracovala je a pod jménem \"Pýcha a předsudek\" vydala (1813).\n\n\"Pýcha a předsudek\" je tzv. román rodinného života (angl. \"domestic novel\"), který s ironickým podtextem líčí prostředí anglického venkova, tamní rodinné vztahy a snahy matek najít pro své dcery vhodné ženichy. Hlavními postavami románu jsou slečna Elizabeth Bennetová (patrně zosobnění autorky) a pan Darcy.\n\nPříběh začíná tím, že paní Bennetová, matka pěti dcer, které chce za každou cenu co nejlépe provdat, se dozví, že se do sousedství přistěhoval mladý, bohatý a svobodný muž pan Bingley. Když se pan Bingley spolu se svými sestrami a důvěrným přítelem, panem Darcym - poněkud pyšně, povýšeně a pohrdavě působícím mužem - seznámí na plese s rodinou Bennetových, téměř okamžite se zamiluje do nejstarší dcery, Jane Bennetové, s kterou protančí celý večer. Mezitím se i druhá nejstarší dcera Bennetových - slečna Elizabeth - stane terčem zájmu jednoho muže, i když o tom ani netuší.\n\nElizabeth se díky svým mladším sestrám seznámí s důstojníkem z pluku Wickhamem. Ten má jisté osobní zkušenosti s panem Darcym a jeho rodinou a rád o nich slečně Elizabeth povypráví. Ta je značně rozhořčena chováním pana Darcyho a Wickhama považuje za ušlechtilého muže a projevuje mu své sympatie.\n\nRodinu Bennetových přijíždí navštívit otcův bratranec Collins, který si chce jednu ze sester vzít a nastěhovat se s ní na svoji faru, kde žije pod ochranou velmi bohaté a vysoko postavené lady Catherine de Bourgh, tety pana Darcyho. Jeho volba padne na Elizabeth, která důrazně odmítne, a tak si vezme její přítelkyni Charlotte. Mezitím pan Bingley i pan Darcy odjíždějí do Londýna a Jane má zlomené srdce, protože si myslela, že její vztah s Bingleym je vážný. Jede proto navštívit svou tetu a strýce do Londýna, aby nemusela snášet matčiny narážky. Elizabeth se také vydává na cestu, ale ke své - teď už vdané - přítelkyni Charlotte. Několikrát navštíví i zámek lady Catherine a dozví se o jejich svatebních plánech své dcery a pana Darcyho. Pan Darcy shodou okolností na zámek přijíždí také spolu se svým bratrancem, plukovníkem Fitzwilliamem, se kterým se Elizabeth seznámí a ten jí také nepřímo řekne, že kvůli Darcymu Bingley odjel do Londýna a dál se nestýká s její sestrou.\n\nElizabeth se jeden večer necítí dobře a nejde s ostatními na zámek. Na její překvapení je přijde navštívit pan Darcy. Mnohem víc ji ale zarazí, když jí řekne, že ji miluje a chce si ji vzít. Elizabeth jeho nabídku odmítne a vyčte mu činy vůči panu Wickhamovi, její sestře a panu Bingleymu. Darcy odjíždí a ráno jí předá dopis, ve kterém vysvětluje, že Bingleyho odvedl od její sestry, protože si myslel, že ona jej nemiluje a chce si ho vzít jen kvůli penězům a že Wickhama vůbec neošidil o peníze, ale naopak on vydíral jeho a později chtěl s jeho sestrou tajně utéct. Elizabeth se tento dopis nejdřív dotknul a nechtěla mu příliš věřit, ale nakonec musela uznat, že Darcy uvádí argumenty, kterým nelze nevěřit. Zanedlouho odjela zpět domů. Doma zjistila, že vojáci se chystají odejít a její nejmladší sestra chce cestovat s nimi. Otec jí to dovolí a Lydia odjede.\n\nElizabeth je na cestě se svou tetou a strýcem po Anglii a přijeli také na Darcyho sídlo Pemberley, Elizabet se ujistí, že tam není a jde se tam podívat, při prohlídce parku se ale Darcy nečekaně objeví a jde ji pozdravit, zjistí, že se velmi změnil a je velmi ráda, jak milý je k jejím příbuzným. Začne přemýšlet o svém dřívějším odmítnutí a zjišťuje, že její dřívější nenávist se začíná vytrácet. Seznámí se s jeho sestrou a na Pemberley je na návštěvě i Bingley. Elizabeth se zdá, že je do její sestry stále zamilovaný. Zanedlouho ale přijde dopis z domu, ve kterém je jí sděleno, aby se okamžitě vrátila, jelikož její sestra Lydia utekla s Wickhamem a nikdo neví kam. Poví o tom panu Darcymu a rychle odjíždí.\n\nPo návratu domů zjišťuje, že se otec Lydii vydal hledat do Londýna, tak se strýc vydává za ním. Celá rodina Bennetových zažívá velkou ostudu, protože Lydia a Wickham se nevzali, ale přesto spolu žili. Po otcově návratu přichází dopis, že strýček Lydii našel a zařídil, aby byla svatba. Všichni jsou za to rádi, ale nedokáží pochopit, proč si ji nakonec Wickham vzal, když nemá žádné pořádné věno. Po čase se Lydia s Wickhamem na chvíli vrátí domů a jí uklouzne, že na svatbě byl i pan Darcy, což Elizabeth zarazí, jelikož ví, proč Darcy Wickhama nemůže vystát, napíše proto tetě do Londýna a ta jí sdělí, že Darcy dal Wickhamovi peníze, aby si Lydii vzal a odstranil tak ostudu, která na nich byla. Elizabeth přemýšlí, proč to udělal a jestli to nebylo kvůli tomu, že ji pořád miluje. Zanedlouho se na své sídlo opět vrací pan Bingley i pan Darcy a Elizabeth zjistí, že Darcy asi napravil, co způsobil a Bingley a Jane se zasnoubili. Darcy musel nakrátko odjet do Londýna, ale nečekaně Bennetovy navštívila lady Catherine, která se domnívala, že se její synovec a Elizabeth zasnoubili. Elizabeth jí sdělí, že to tak není, ale lady Catherine na ni naléhá, aby se s Darcym úplně přestala stýkat, to Elizabeth popudí a rychle se rozloučí. Jelikož se ale ona mezitím do Darcyho zamilovala, má strach, aby jej jeho teta neovlivnila natolik, že by se už nevrátil.\nTak se ale nestalo a Darcyho z toho, co slyšel od lady Catherine, usoudil, že nyní by mohl mít u Elizabeth šanci. Po jeho opětovném příjezdu se zasnoubili a po svatbě se odstěhovala na jeho sídlo Pemberley.\n\"Pýcha a předsudek\" se dočkala mnoha televizních a filmových adaptací :\n\n\n\n"}
{"id": "67138", "url": "https://cs.wikipedia.org/wiki?curid=67138", "title": "Hromosvod", "text": "Hromosvod\n\nHromosvod, vzácněji nazývaný bleskosvod, je zařízení, které vytváří umělou vodivou cestu k přijetí a svedení bleskového výboje do země. Používá se jakožto ochrana budov a dalších objektů před poškozením tepelnými a mechanickými účinky blesku, tj. před jejich požárem nebo mechanickým poškozením.\n\nPodle souboru norem \"ČSN EN 62305 - Ochrana před bleskem\", platného v ČR od 1. 12. 2006, je hromosvod jiný název pro vnější systém ochrany před bleskem. Je to ta část LPS (\"lightning protection system\"), která se skládá z jímací soustavy, soustavy svodů a uzemňovací soustavy.\n\nHromosvod vynalezl v polovině 18. století v Evropě premonstrát Prokop Diviš, který ve své farní zahradě v Příměticích blízko Znojma umístil v roce 1754 první hromosvod. Ve světě platí za vynálezce hromosvodu také americký vědec a politik Benjamin Franklin, který kolem roku 1750 prováděl podobné experimenty. První hromosvod na území českého království, který byl umístěn na stavbě, byl instalován na zámku v Měšicích roku 1775.\n\nNa území Hlavního města Prahy se ochrana před bleskem musí zřizovat na stavbách a zařízeních tam, kde by blesk mohl způsobit ohrožení života nebo zdraví osob nebo materiální škody.\n\nMimo území Hlavního města Prahy se ochrana před bleskem musí zřizovat na stavbách a zařízeních tam, kde by blesk mohl způsobit:\n\n\nU obytných budov však není nutno ochranu před bleskem zřizovat v případě, je-li obytná budova v ochranném prostoru vyšších budov.\n\nChráněno před bleskem musí být jakékoli strojní zařízení, \"které je třeba za provozu chránit proti úderům blesku\".\n\nVšude, kde jsou zaměstnanci, patří ochrana zařízení, které může být vystaveno účinkům atmosférické elektřiny, zejména zasažení bleskem, mezi minimálními požadavky na bezpečný provoz a používání zařízení v závislosti na příslušném riziku vytvářeném daným zařízením.\n\nHromosvodem je nutno opatřit budovy krytých rozvoden.\n\nPři navrhování elektrických instalací v prostředí s nebezpečím výbuchu je třeba provést opatření pro snížení účinků úderu blesku na bezpečnou úroveň.\n\nMezi zemí a bouřkovým mrakem může během bouřky vzniknout rozdíl elektrických potenciálů. Překročí-li rozdíl těchto potenciálů elektrickou pevnost vzduchové vrstvy mezi takovýmto mrakem a zemí, dojde k elektrickému bleskovému výboji. K tomuto výboji dojde v místě, kde vzduchová vrstva mezi zemí a mrakem je nejtenčí. Proto bleskem bývají zasažena nejčastěji různá vyvýšená místa v krajině, např. stromy nebo budovy.\n\nHromosvod využívá této zákonitosti. Lze jej obecně popsat jako elektricky vodivý předmět umístěný ve výšce \"nad\" chráněným objektem a vodivě spojený se zemí. Tím, že je hromosvod umístěn nad chráněný předmět, zvyšuje se pravděpodobnost, že blesk zasáhne hromosvod (který bezpečně svede potenciál blesku do země) a nikoli objekt nacházející se pod hromosvodem.\n\nKaždý hromosvod má tři hlavní části – \"jímací zařízení\" \"(jímač)\", \"svod\" a \"uzemnění\".\n\nJímač zajišťuje zachycení blesku. Bývá umístěn nejčastěji na vrcholu chráněného objektu, výše než nejvýše umístěné části objektu, neboť blesk má tendenci zasáhnout nejvýše umístěné předměty. Svod je elektrický vodič, který vodivě spojuje jímač blesku s uzemněním. Bývá proveden nejčastěji ve formě charakteristických ocelových lan vedených svisle na vnějších stěnách objektu od střechy směrem k zemi. Uzemnění tvoří nejčastěji pásy ze zinkované oceli zakopané v zemi podél objektu.\n\nJímače mohou být provedeny v podobě jímací tyče, jímacího vedení nebo mřížového jímače. Tyto jímače označujeme jako strojené. Jako jímače mohou být využity též i vhodné vodivé konstrukční prvky objektu, např. plechová krytina. Ty pak označujeme jako náhodné jímače.\n\nJímací tyč je plná ocelová tyč kolmo vztyčená na vrcholu objektu. Tento druh jímače je charakteristický pro hromosvody mnoha budov, především těch starších. Ochranné pásmo tyčového jímače má tvar kužele s vrcholem na horním konci tyče a sklonem pláště 45° (vrcholový úhel 90°). Jímací tyč musí mít tedy takovou výšku, aby její ochranné pásmo spolehlivě pokrylo všechny části chráněného objektu. Má-li objekt větší půdorysnou plochu, lze na něm rozmístit více jímacích tyčí.\n\nJímací vedení tvoří ocelový v ohni pozinkovaný drát průměru 8 nebo 10 mm nebo pásková ocel 100 mm s minimální tloušťkou 3 mm. Vedený po střeše objektu rovnoběžně s jejím povrchem. Ochranné pásmo jímacího vedení má tvar trojúhelníku se sklonem 45° na obě strany a vrcholem 90° na jímacím vedení, sunutého po ose jímacího vedení. Je-li tedy jímací vedení taženo po hřebenu sedlové střechy se sklonem větším nebo rovným 45°, je jako ochrana před bleskem dostačující. Nejmenší vzdálenost jímací soustavy nového neizolovaného hromosvodů od střechy z hořlavého materiálu je 0,10 m, u doškových střech 0,15 m.\n\nJe-li sklon střechy menší než 45°, musí být jímací vedení na hřebenu doplněno v určitých vzdálenostech příčnými vedeními. Tím je vytvořena mřížová jímací soustava. Rozteč mezi dvěma příčnými dráty nesmí překročit 20 m a rozteč mezi dvěma podélnými dráty nesmí překročit 60 m (15 m u zesíleného hromosvodu). Příčná a podélná vedení jsou ve všech bodech propojena, takže tvoří síť.\n\nVyskytuje-li se na střeše objektu vyvýšená část (např. komín), kterou nepokrývá ochranné pásmo jímací soustavy, musí být tato část vybavena vlastní jímací tyčí.\n\nSvod spojuje jímací soustavu s uzemněním (zemniči). Svody mohou být strojené, vodiči vedenými na povrchu objektu či v omítce, nebo náhodné (využití stávajících prvků konstrukce objektu – ocelových sloupů, výztuže atd.)\n\nPočet svodů se řídí obvodem půdorysu chráněného objektu. Na každých započatých 30 m obvodu půdorysu objektu náleží jeden svod. Je-li půdorysný obvod menší než 30 m, musí být objekt vybaven alespoň dvěma svody. Je-li objekt vyšší než 30 m, umísťuje se jeden svod na každých 15 započatých metrů jeho půdorysného obvodu.\n\nSvod, je-li veden po povrchu střechy, může sloužit také jako jímač.\n\nUzemnění může být provedeno zemnícími tyčemi, deskami, dráty, či pásky, uloženo v zemi, nebo v základovém betonu. Svodové vodiče jsou se zemniči spojeny rozpojitelnými šroubovacími svorkami.\n\nSamotný hromosvod může být buď spojený s konstrukcí budovy, nebo izolovaný od chráněné budovy.\n\nPři použití více tyčových zemničů ke zřízení uzemnění má být mezi nimi vzdálenost vždy větší než délka jednotlivých tyčí, aby se účinnost zemniče nezmenšila.\n\nPřívod do základového zemniče musí být na přechodu z betonu na povrch chráněn proti korozi 10cm v betonu a 20 cm nad povrchem.\n\nZemní odpor uzemňovací soustavy pro nově zřizovanou ochranu před bleskem a přepětím by neměl přesáhnout 10 ohmu. \n\nKromě „klasických“ hromosvodů (Franklinova typu – hřebenové, mřížové, tyčové, oddálené, stožárové, závěsové, klecové) existují tzv. \"hromosvody aktivní\" (zařízení se včasnou emisí výboje, PDA). PDA jsou tvořena aktivním jímačem a svodem podobně jako u Franklinova typu. Aktivní jímač vytváří elektrický potenciál (není fyzikálně jasné jak, ani to nebylo nikdy nikým vysvětleno), který při včasné emisi stáhne výboj bouřkového mraku do aktivního jímače na základě ochranného poloměru jímače. Takovýto typ hromosvodu bývá použit u otevřených prostorů a velkých objektů. Dle různých typů jímačů je možné chránit různě velké objekty. PDA byla testována v různých laboratořích, kde prokázali jejich účinnost. Veškeré funkční aktivní hromosvody jsou testovány a certifikovány. V dnešní době existuje už mnoho firem, které vyrábí aktivní jímače PDA. PDA je schopný svést mnoho výbojů za sebou. Je často použit na památných objektech, jelikož není nutné použít mnoho drátových svodů.\n\nKritici PDA považují aktivní jímače za úspěšný komerční trik, případně podvod. Příkladem je třeba i velmi odborné vyvrácení prezentované velikosti ochranného prostoru aktivních jímačů.\n\nJedním z řady problémů používání aktivních jímačů je to, že se navrhují a instalují podle norem platných v jiných státech, zejména pak dle francouzské normy NF C 17-102. Těžko ale například říci, zdali je tato norma vůbec ještě platná, popřípadě kde se její platnost vůbec ověřuje? Navíc neexistuje ani žádný oficiální překlad této normy z francouzštiny do češtiny. Na Slovensku sice byly vydány postupně dvě slovenské normy na aktivní jímače, avšak druhá z norem byla pro silný odpor odborné veřejnosti na návrh zrušena k 1. 3. 2017 bez náhrady.\n\nDle Nejvyššího správního soudu platí, že \"\"Z vymezení pojmu normová hodnota ve vyhlášce č. 268/2009 Sb. vyplývá, že se u odkazů na technické normy v této vyhlášce nejedná o tzv. indikativní odkazy ve smyslu čl. 45a a odst. 1 Legislativních pravidel vlády, ale o odkazy závazné. Technické normy, na které je ve vyhlášce odkazováno, totiž neobsahují příklady, jak lze splnit povinnosti stanovení právním předpisem, ale stanoví přímo tyto povinnosti (…) Stanovení určité normové hodnoty neznamená, že nemůže být zvoleno ještě lepší řešení. Aby někdo ale mohl zvolit lepší řešení, musí vědět, jaký je minimální povolený standard, kterého musí dosáhnout.\"\" Neboli nejprve je nutno splnit požadavky platných ČSN, a teprve až po jejich splnění lze používat nějaká \"lepší řešení\". Nicméně použití aktivních jímačů patrně není oním \"lepším řešením\", neb dle stanoviska subkomise „Ochrana před bleskem“ při Technické normalizační komisi 97 ze dne 27. 7. 2012 není dosaženo francouzskou národní normou NF C 17-102, potažmo slovenskou technickou normou STN 34 1391, stejných nebo vyšších technických parametrů, jako kdyby se postupovalo dle českých technických norem ČSN EN 62305-1 až 4.\n\nMimo území Hlavního města Prahy je používání aktivních jímačů v rozporu s legislativou, neboť pro stavby, kde se musí zřizovat ochrana před bleskem musí být proveden výpočet řízení rizika podle normových hodnot k výběru nejvhodnějších ochranných opatření stavby. Jelikož je ale normovou hodnotou technický požadavek, uvedený v české technické normě, pak musí být výpočet rizika proveden podle ČSN EN 62305-2 ed. 2. Jenže tato norma uvádí, že výpočty podle ní jsou platné jen tehdy, pokud jímací soustava vyhovuje ČSN EN 62305-3 ed. 2 (čemuž instalace aktivních jímačů nevyhovují).\n\nDruhým právním problém je, že se normy cizích států mohou u nás používat až tehdy, pokud danou oblast nepokrývají evropské normy (EN), harmonizační dokumenty (HD) nebo národní normy obsahující HD, či pokud danou oblast nepokrývají národní normy. Jenže oblast aktivních jímačů je pokryta národní přílohou v ČSN EN 62305-3 ed. 2 Změna Z1 (viz další ostavec), tudíž pro ně nelze používat normy cizích států.\n\nSoučasný platný soubor norem ČSN EN 62 305 ed. 2 použití aktivních hromosvodů sice nezakazuje, ale pro stanovení ochranného prostoru dovoluje uvažovat jen skutečné fyzické rozměry kovové jímací soustavy, kdy se u jímačů zohlední jen jejich fyzická délka. Soustava svodů se pak musí provádět vždy podle platného souboru ČSN EN 62305 ed. 2 bez ohledu na použití technologie jímací soustavy. Dle těchto normových požadavků pak používání aktivních jímačů postrádá jakýkoli ekonomický smysl, neboť se celá jímací soustava musí provést jako klasická, a aktivní jímače na ní lze používat jen jako jímače klasické.\n\nJedním z hlavních technických problémů aktivních jímačů je pak jejich malý počet svodů, což fyzikálně znamená, že je u nich mnohem větší \"dostatečná vzdálenost\". Laicky mnohem větší nebezpečný prostor kolem svodu (v případě aktivních jímačů je řeč o metrech, kdežto u klasické jímací soustavy s více svody jde řádově o desítky centimetrů), kde může dojít k přeskoku výboje.\n\nMateriály v Česku nejvíce používané na jímací vedení, svody a uzemnění jsou:\n\n\n"}
{"id": "67158", "url": "https://cs.wikipedia.org/wiki?curid=67158", "title": "Černolice", "text": "Černolice\n\nObec Černolice se nachází v okrese Praha-západ, kraj Středočeský. Rozkládá se asi 24 km jihozápadně od centra Prahy a 6 km jižně od města Černošice. Nadmořská výška jejího katastru se pohybuje mezi 300 a 460 m. Žije zde obyvatel. Za obcí se zdvihají Černolické skály, chráněná přírodní rezervace.\n\nO vsi (původně \"Črňlice\"), je první písemná zmínka v listině kláštera kladrubského z roku 1239. Daší historické názvy obce byly Črnidlice, Žernolycze či Tezernolyze. Vedla tudy významná obchodní a vojenská cesta. Panovníci či jejich poslové putovali od Prahy přes Ořech, Chýnici, Třebotov a dál na Černošice, museli někde mezi Dolními a Horními Mokropsy přebrodit Mži (Berounku) a pak stoupali podél Všenorského potoka k Černolicím a Řitce. Tady se oddělovala jedna trasa k Bechyňsku, druhá trasa, známá jako Zlatá stezka, k Prachaticím - právě po ní se do Čech vozila sůl.\n\nPřed rokem 1620 byly Černolice majetkem svatovítské kapituly. Urbář z té doby uvádí: \"„V té vsi jest krčma výsadní…“\" Na počátku 18. století byl vystavěn Nový Dvůr. Čilý společenský život se zde začíná rozvíjet v roce 1898, kdy je ve vsi založen sbor dobrovolných hasičů, který byl v roce 1925 rozšířen o dramatický divadelní kroužek. V sále pana Antonína Procházky se v následujících letech konají několikrát ročně divadelní představení. Dalším kulturním centrem Černolic byl hostinec pana Františka Kříže, kde byly pořádány tancovačky a plesy. V roce 1922 se dřívější osada Všenor osamostatňuje. Tohoto roku se zde nalézalo 71 domů, ve kterých žilo 354 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Černolice \"(406 obyvatel)\" byly v roce 1932 evidovány tyto živnosti a obchody: cihelna, družstvo pro rozvod elektrické energie v Černolicích, galanterie, 2 hostince, obchod s mlékem, řezník, 4 obchody se smíšeným zbožím, trafika, velkostatek, vetešník.\n\nPočet obyvatel je uváděn za Černolice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé černolické aglomeraci nicméně žije necelých 400 obyvatel.\n\nNad obcí se tyčí chráněná přírodní památka Černolické \"Čertovy\" skály, tvořené pevnými ordovickými křemeny. Místně se označuje jako \"Čertovy skály\". Skály patří k nejstarším horolezeckým terénům v Čechách, minimálně od roku 1904 byly využívány jako cvičné terény pro přípravu lezení v horách. Lezci je dělí na pět částí - Kuličku, Malou skálu, Dvojitou věž, Střední věž a Severovýchodní věž. Ze skal se otevírají výhledy na okolní krajinu. Na některé místa se dá dostat i po normální cestě. Od roku 2002 jsou chráněny jako přírodní rezervace (2,21 ha). Lezení po nich podléhá povolení. Poblíž se nachází mohyla s prstí z bojišť našich legionářů v 1. světové válce. Několik skalek lze obdivovat na kopci nad vesnicí, který se jmenuje Červená hlína (467 m). V plánech obce od roku 2010 je postavit na tomto vrchu rozhlednu, ze které má být vidět jak do kraje pod skalami, tak do údolí Berounky na druhé straně. V roce 2017 probíhalo jednání o stavebním povolení pro tuto stavbu.\n\nSoučástí Černolic je osada Potoky. Vznikla někdy za I. republiky, kdy si tady šest kamarádů postavilo první srub. Postupně přibývaly další sruby, výletní restaurace. Dnes se Potoky dělí na tři části. Nejstarší je Durango, dále je tady chatová kolnie Na cihelně a nejmladší osada Stivínka. Její vznik je spojen se zajímavou osobností, babičkou hudebníka Jiřího Stivína. Marie Stivínová byla považována za prvorepublikovou dámu. Bydlela ve vile na Hanspaulce v Praze 6 a pohybovala se mezi pražskou smetánkou. Když ji to přestalo bavit, koupila si v Černolicích skromný domek a začala pěstovat květiny. Koníček se brzy změnil v zaměstnání a místo se stalo vyhlášeným zahradnictvím alpinek. Nakupovat sem chodil i Karel Čapek. Dnes tady rostou hlavně jalovce - ten vůbec první v Čechách údajně rostl právě tady. Specialitou jsou i různé cypřiše a jiné okrasné dřeviny. Zahradnictví dnes již nefunguje a pozemek zarůstá náletovými dřevinami.\n\nVšemi částmi osady Potoky protéká Všenorský potok, který zde vyhloubil pozoruhodný kaňon. Po obou stranách zde najdeme vysoké stěny a další část skal v okolí Černolic. Většina je již na katastru obce Jíloviště, protože potok tvoří přirozenou hranici mezi katastry obou obcí. V údolí jsou patrné odvaly, těžební jámy a stopy struh po středověkém kutání a rýžování zlata.\n\nVýznamnou roli v obci má fotbalový klub SK Černolice založený v roce 1933. V tomto sportovním klubu hráli krajský přebor známí prvoligoví hráči či známé sportovní hvězdy jako je Günter Bittengel, Ivan Hašek, Jozef Chovanec, Petr Rada, Oldřich Rott, Petr Králíček, Ladislav Vízek a další. Předsedou klubu je v současnosti Luděk Macela.\n\nDopravní síť\n\nVeřejná doprava 2011\n\n\n"}
{"id": "67160", "url": "https://cs.wikipedia.org/wiki?curid=67160", "title": "Černolické skály", "text": "Černolické skály\n\nČernolické \"Čertovy\" skály je skalní masív tvořený pevnými ordovickými křemeny, který se tyčí se nad obcí Černolice v okrese Praha-západ.\n\nSkály jsou od roku 2002 chráněny jako přírodní památka Černolické „Čertovy“ skály na rozloze 2 ha.\n\nZ vrcholu skal je překrásný pohled do okolního kraje. Jsou to první horolezecké skály v Čechách (písemná zmínka z roku 1905). Na černolické Čertovy skály vedou převážně výstupy lehké a střední obtížnosti pevným terénem. Proto jsou také oblíbeným terénem horolezeckých škol a kurzů z Prahy a středních Čech.\n\n"}
{"id": "67162", "url": "https://cs.wikipedia.org/wiki?curid=67162", "title": "Septimius Severus", "text": "Septimius Severus\n\nLucius Septimius Severus, jako císař \"Lucius Septimius Severus Pertinax\" (11. dubna 146 Leptis Magna, Afrika – 4. února 211 Eburacum, Británie), byl římský císař vládnoucí od 9. dubna 193 do 4. února 211, nejprve spolu s Clodiem Albinem (193–196/197), později se svými syny Caracallou a Getou. Severus založil novou dynastii, vyvedl římskou říši z vnitropolitické krize a přistoupil k zásadním reformám v oblasti vojenství a správy. Vedle Diocletiana je bezpochyby nejvýznamnějším panovníkem 3. století.\n\nSeptimius Severus se narodil ve městě Leptis Magna v dnešní Libyi jako syn jezdce Publia Septimia Gety a Fulvie Pie. Jeho rodnou řečí byla punština, řeč starého Kartága, velmi brzy však začal studovat řeckou a latinskou literaturu a poté odešel k dalšímu vzdělávání do Říma, kde ho na přímluvu příbuzného přijal císař Marcus Aurelius do řad senátu.\n\nSeverova kariéra ve strukturách impéria byla poměrně rychlá. V roce 170 se stal quaestorem, v roce 171/172 působil na Sardinii, v roce 173/174 ve funkci legáta prokonzula Afriky, následovala praetura (178), jmenování velitelem IV. legie skythské a nakonec roku 190 konzulát (\"consul suffectus\"). Roku 191 ho císař Commodus poslal jako místodržitele do Horní Panonie.\n\nZe dvou manželství, jež Severus uzavřel, má mnohem větší význam druhé, s Iulií Domnou, neboť z něj vzešli oba jeho synové a pozdější nástupci na římském trůně – Caracalla a Geta. První manželka Paccia Marciana zemřela kolem roku 185.\nCísařem byl Septimius Severus provolán 9. dubna 193 v Carnuntu, prakticky ihned poté, co do Panonie došla zpráva o zavraždění císaře Pertinaka pretoriánskou gardou. Nového panovníka Didia Iuliana Severus neuznal, stejně jako nároky populárního Pescennia Nigra, a po desetidenních přípravách vytáhl v čele vojska do Itálie, aby rozhodl zápas pro sebe. Chytře tehdy jmenoval místodržitele Británie Clodia Albina \"caesarem\" a svým spoluvládcem, což mu zajistilo neutralitu západních provincií. Po celou dobu pochodu na Řím se Severus zdržel vší císařské okázalosti.\n\nJeho panonské legie dosáhly úspěchu relativně snadno, během necelých dvou měsíců. Didius Iulianus byl 2. června 193 zavražděn, Severus rozpustil starou pretoriánskou gardu a dosáhl uznání od senátu. Přinejmenším formálně byl převrat dovršen, zbývalo jen vyřešit situaci na východě, kde syrské legie prohlásily krátce po Severovi Pescennia Nigra za císaře.\n\nDne 9. července 193 zahájil Septimius Severus tažení proti Nigrovi, jehož mezitím uznaly téměř všechny východní provincie včetně Egypta. Boje probíhaly převážně v Malé Asii a Niger v nich utrpěl řadu porážek. Rozhodující bitva se strhla koncem března 194 u Issu, na stejném místě, kde roku 333 př. n. l. porazil Alexandr Veliký perského krále Dareia III. Jak zdůrazňují kronikáři, i tentokrát triumfovaly síly ze západu a Niger byl na útěku zabit. Na Severovu stranu poté přešel celý východ římské říše.\n\nVítěz postupoval i nadále energicky. Přestože jeho prvořadým úkolem byla konsolidace nově získaných provincií a odstranění následků občanské války, nezalekl se ani konfliktu se svým dosavadním spojencem a spoluvladařem Clodiem Albinem. Většina historiků označuje za původce války jeho, nikoli Albina, a přičítá to nezměrné Severově ctižádosti i faktu, že měl dva syny, jimž chtěl předat následnictví mnohem spíše než krajanu Albinovi. Jakkoli je míra zavinění diskutabilní, měření sil mezi oběma muži skončilo v únoru 197 vítězstvím severovských jednotek, byť ne tak rozhodným jako v případě Nigra. Clodius Albinus spáchal u Lugduna v Galii sebevraždu.\n\nJeště před Albinovou porážkou vedl Severus v roce 195 krátkou válku s Parthy, v níž pak pokračoval v letech 197–198. Jako záminka mu posloužila formální podpora Nigra ze strany parthských vazalů, ve skutečnosti šlo však spíše o získání pověsti rozmnožitele říše a dobyvatele. Severus chtěl dát najevo, že své vojenské schopnosti umí uplatnit nejen v občanských válkách doma, ale i v boji proti tradičním nepřátelům za hranicemi.\n\nKonflikt s králem Vologaisem V. vyvrcholil obléháním parthského hlavního města Ktésifóntu na řece Tigris a jeho dobytím koncem roku 198. Bylo to již třetí vyplenění parthské metropole od dob císaře Traiana. Při následných jednáních o míru, táhnoucích se až do roku 199/200, získali Římané držbu Osroény i s její metropolí Nisibis. Současně byla zřízena nová římská provincie \"Mesopotamia\" a zformovány tři legie nesoucí název \"Parthica\".\n\nNa rozdíl od všech císařů ve 2. století, s výjimkou Commoda a Didia Iuliana, byl Severův vztah k senátu po celou dobu jeho vlády napjatý, až nepřátelský. Důvodem byla mj. podpora Clodia Albina ze strany mnohých senátorů a následné represe nařízené císařem, zčásti velmi tvrdé. Severus se ve větší míře než jeho předchůdci opíral o kolegium rádců (\"consilium principis\"), v němž získali hlavní slovo právníci. Na administrativní a vojenské rovině získali na významu příslušníci nižšího stavu jezdců, trend, který pak pokračoval po celou první polovinu 3. století.\n\nPro Severovu vládu se v moderní historiografii někdy razí pojem \"vojenská monarchie\", aby se zdůraznil rozdíl oproti dřívějším časům, kdy do popředí vystupovaly spíše civilní prvky vládnutí. Je pravda, že Severus se opíral o armádu mnohem více než předchozí císaři a že ji i velmi protežoval. Jeho vladařskou filozofii dobře vystihuje rada synům, kterou pronesl na smrtelné posteli: \"Udržujte mezi sebou svornost, obohacujte vojáky a o ostatní se nestarejte.\" Na císařův příkaz bylo vojákům poprvé od vzniku žoldnéřské armády povoleno uzavírat manželství a obzvlášť zasloužilí centurioni byli přijímáni do stavu jezdců. Povolení sňatků se často kritizuje, neboť snížilo \"pohyblivost\" jednotek a zvýšilo riziko revolt – vojáci mající rodiny v určitých provinciích byli méně ochotní přesouvat se v případě potřeby do vzdálenějších krajů. Na druhé straně Severus patrně jen legalizoval daný stav, jelikož partnerské svazky uzavírali vojáci již dříve.\n\nPoučen válkou z let 193–197 omezil Severus moc místodržitelů tím, že rozdělil některé provincie na menší celky a snížil počet legií v nich. Po pádu prefekta pretoriánů Plautiana nařídil i tuto funkci rozdělit mezi dvě osoby, aby se zabránilo nadměrné koncentraci moci v rukou jednotlivce. Ve finanční oblasti způsobily mimořádné výdaje na armádu první projevy inflačních tendencí, které se dále zhoršily za jeho nástupců.\n\nV širokých vrstvách obyvatelstva byl Severův energický styl vládnutí velmi oblíbený, což se přeneslo i na celou dynastii. Ideologicky Severus navazoval na politický odkaz Antoninů, zejména Marka Aurelia, za jehož adoptivního syna se vydával. V této souvislosti nechal také prohlásit Markova syna Commoda za boha a svému staršímu synovi Caracallovi změnil jméno na Marcus Aurelius Antoninus.\n\nSeptimius Severus byl stejně jako většina jeho předchůdců náruživým stavebníkem. Jeho zásluhou vyrostl na římském Palatinu nový palác (\"Domus Severiana\") s monumentálním \"Septizodiem\" a \"Forum Romanum\" ozdobil vítězný oblouk vztyčený u příležitosti triumfu nad Parthy. Spolu s vítěznými oblouky císařů Tita a Konstantina Velikého patří oblouk Septimia Severa k nejlépe dochovaným antickým stavbám v Římě. Vedle toho Severus velkoryse přebudoval své rodné město Leptis Magna v Africe.\n\nPoslední léta Severova panování byla poznamenána neskrývanou rivalitou mezi oběma jeho syny, designovanými následníky trůnu. Stárnoucí císař, sužovaný dnou, se za této situace rozhodl podniknout výpravu do Británie, ohrožované útoky Piktů ze severu. Chtěl tak syny odvést od dvorských intrik a službou ve prospěch státu je přimět k ukázněnosti. Roku 209 pověřil mladšího Getu civilními záležitostmi v provincii, zatímco se starším Caracallou vytáhl do dnešního Skotska.\n\nBoje probíhaly se střídavým štěstím a císař byl v jejich průběhu většinou upoután na lůžko. Jeho starší syn se zatím pokoušel získat na svoji stranu armádu. Dne 4. února 211 Severus v Eburaku zemřel, poté co nechal znovu opevnit Hadrianův val. Z rozhodnutí senátu byl prohlášen za boha.\n\n\n"}
{"id": "67164", "url": "https://cs.wikipedia.org/wiki?curid=67164", "title": "Bitva o Francii", "text": "Bitva o Francii\n\nBitva o Francii (\"Fall Gelb\", 10. května – 22. června 1940) byla mohutná vojenská operace druhé světové války. V této bitvě bojovali na jedné straně vojáci Třetí říše a Itálie proti spojencům. Bitva skončila vítězstvím Osy; především kvůli překvapivému útoku německých vojsk na neutrální Benelux. Byla prokázána síla nových zbraní jako byly tanky, letadla a výsadkáři. Samotné tažení trvalo 32 dní. Hitler ovšem před Dunqkerquem zastavil své tankové klíny a tak umožnil evakuaci Britského expedičního sboru a Svobodných Francouzů z přístavu Dunkerque. Ta umožnila Spojencům zachovat alespoň obranyschopnost Velké Británie, zatímco odpor Francie se po rozsáhlých ztrátách během tří týdnů zhroutil.\n\nVítězství Třetí říši zajistil jednak blitzkrieg – nová bojová doktrína, na niž nebyli spojenci připraveni, a jednak geopolitická bezohlednost, která nebrala ohledy na neutralitu států Beneluxu. Nutno říci, že šlo až o druhý plán, zcela odlišný od prvního. Spojenci navíc reagovali na porušení neutrality chybně a při snaze zabránit Němcům v obsazení Belgie se především Britský expediční sbor ocitl v pasti.\n\nPůvodní verze německého plánu byla poměrně primitivní a představovala pouze jakousi variantu Schlieffenova plánu. Aby úder obešel silně opevněnou Maginotovu linii, měl být veden přes neutrální stát(y): Belgii (případně ještě i Nizozemsko a Lucembursko v některých jeho mírně modifikovaných verzích). Tento plán však padl do rukou Belgičanů, když německý letoun s několika důstojníky, kteří s sebou vezli materiály s jeho podrobným popisem, omylem přistál v Belgii. Německá strana samozřejmě poté cítila nutnost prozrazený plán přepracovat. Snad to ani nebylo nutné, protože spousta spojeneckých velitelů jej považovala za podvrh, každopádně ale generál Erich von Manstein přišel s lepším plánem, který dokonce dokázal prozrazení původního plánu využít.\n\nPodle Mansteina měl být útok veden přes všechny tři neutrální země a hlavní roli měla sehrát dvě hlavní úderná seskupení. První mělo napadnout vlastní jádra Belgie a Nizozemska a potvrdit tak Spojencům, že prozrazený plán je v podstatě platný a dodržovaný. Předpokládalo se, že Francie a Velká Británie ve snaze pomoci vysunou své nejlepší jednotky z jejich silných obranných postavení do exponovaných pozic hluboko na území Belgie a Nizozemska a tím umožní splnit úkol druhé invazní skupině, která měla poté rychle projít Ardenami (které spojenecké velení považovalo za těžko prostupné pro moderní obrněnou techniku), a prudkým výpadem na severozápad k průlivu La Manche odříznout elitu spojeneckých sil. Po jejím zničení už měla být likvidace Francie relativně snadnou záležitostí.\n\nMnoho německých generálů Mansteinův plán odmítalo jako velice riskantní, podpořili jej však Gerd von Rundstedt a především samotný Hitler, což bylo rozhodující. Definitivní plán umožňoval oproti první variantě německé straně vyhnout se čelnímu střetu armád a silně tak zredukovat vlastní ztráty, byť i jeho původní podoba by patrně vedla k německému vítězství. Spojenci sice měli mírnou převahu v lidech a poměrně podstatnou v množství a kvalitě tanků, nicméně měli podstatně slabší letectvo, nejednotné velení a proti bleskové válce neúčinné bojové metody. Na spojence též udělali obrovský dojem parašutisté, kteří se z nebe snášeli za linie nepřítele a dokázali obsazovat klíčové mosty a silnice, jakož i dobývat silné pevnosti.\n\nSamotní Němci vyčlenili k dobytí Nizozemska pouze jednu pancéřovou divizi. Nizozemsko padlo tak rychle zejména kvůli výsadku parašutistů, kteří dokázali dobýt důležité mosty a pomohli velkou měrou dobýt pevnost Holandsko. I když to bylo přímo bleskové tažení, Nizozemci se drželi velice dobře. Německý plán závisel na obsazení mostů na jih od Rotterdamu přes řeku Nová Máza a dále na jihovýchod přes Mázu u Dordrechtu a Moerdijku výsadkovými jednotkami. Po těchto mostech pak měla projít německá armáda a dobýt Rotterdam. Němci měli ze začátku v plánu obsadit město Haag parašutisty a ihned zajmout královnu a vládu. Nizozemci byli překvapeni německým útokem, ale jakmile se vzpamatovali, zatlačili Němce zpět a do večera 10. května byli Němci z Haagu vytlačeni. I když to bylo jednoznačné vítězství Nizozemců, zaměstnali parašutisté nizozemské zálohy, které byly zapotřebí jinde. Už 10. května obsadili němečtí výsadkáři mosty k Rotterdamu, dříve, než se je podařilo zničit. Rozpoutal se divoký boj mezi německými a nizozemskými vojáky. Mezitím postupovala německá armáda k mostům v Moerdijku, ale proti nim postupovala francouzská armáda generála Girauda. Obě armády se střetly před zmíněnými mosty. Němci měli podporu ze vzduchu a měli i větší počet tanků. Naopak Francouzi postrádali podporu letadel, a neměli ani žádné protitankové zbraně. Francouzská armáda byla rychle zatlačena a Němcům se podařilo přejít mosty (které předtím obsadili výsadkáři) v Moerdijku a Dordrechtu. 12. května dorazila německá armáda k rotterdamským mostům, kde se po zuřivých bojích nakonec podařilo německým výsadkářům udržet již dříve zmíněné mosty. I tak nebyly německé tanky schopny přejet přes mosty do města Rotterdam, protože Nizozemci uzavřeli severní konce mostů. 14. května se německý útok zastavil.\n\nNizozemsko bylo sice v zoufalé situaci, ale mělo stále naději. Pevnost Holandsko se stále držela a Rotterdam ani další velká nizozemská města nebyla dobyta. Německý generální štáb hledal způsob jak okamžitě donutit Nizozemsko ke kapitulaci. Nakonec bylo nařízeno bombardovat Rotterdam německými letouny. V téže chvíli byly vyjednávány podmínky kapitulace města s německými a nizozemskými důstojníky u Rotterdamu. Když se Nizozemci vraceli do města s německými podmínkami kapitulace, objevily se německé bombardéry a srovnaly centrum města se zemí. Bylo zabito více jak 800 civilistů a 78 000 lidí přišlo o střechu nad hlavou. Tento válečný zločin si budou Nizozemci dlouho pamatovat. Město se ze strachu z dalších německých náletů vzdalo. Poté se vzdala i nizozemská armáda a královna Vilemína společně s vládou uprchla do Londýna. 15. května byla podepsána oficiální kapitulace. Na pět let se z Nizozemska stala podrobená země Německa, spravovaná jako tzv. Říšský komisariát Nizozemsko.\n\n14. květen bylo přelomové datum. I když se jednalo teprve o čtvrtý den bitvy, v této době bylo již mnoho věcí předem rozhodnuto. 13. května obsadily německé tanky čtyři předmostí na zalesněných březích Másy od Dinantu k Sedanu. Německé armády začaly ohrožovat celistvou linii spojenců, na kterou rychle dorazil výkvět britských a francouzských armád. 14. května Němci zaútočili. Německá koncentrace tanků a letadel byla nevídaná a Francouzi si s nimi prostě nevěděli rady a neměli ani zbraně, kterými by tankům čelili. Sedmá a druhá francouzská armáda byla zničena a Němci se velice rychle přesouvali k Lamanšskému průlivu. Němci postupovali tak rychle hlavně díky sborům ženistů, kteří co nejrychleji stavěli pontonové mosty přes řeky a kanály. Na obou stranách města Dinant na Máse prolomil francouzskou linii XV. pancéřový sbor generála Hermanna Hotha (jedné z těchto divizí velel neznámý generálmajor Erwin Rommel). Souběžně s postupem generála Hotha táhl o něco jižněji (město Montherm) XLI. pancéřový sbor generála Georga-Hanse Reinhardta. I když byly tyto útoky těžkými ranami pro francouzské armády, největší porážky se dostalo Francouzům u Sedanu. Zde se 14. května ráno nečekaně přepravily přes řeku dvě pancéřové divize XIX. pancéřového sboru generála Heinze Guderiana, načež udeřily na spojenecké síly na západě. Zde se svedla bitva o mosty u Sedanu. Francouzské tanky a britské bombardéry se snažily tyto mosty zničit, ale byly s těžkými ztrátami zahnány zpět a mosty se jim zničit nepodařilo. Německé předmostí u Sedanu bylo 50 kilometrů široké a 25 kilometrů hluboké.\n\nSpojenecké armády (britské, francouzské a belgické) se octly ve velkém nebezpečí, že budou obklíčeny na severu. Spojenci se domnívali, že prvních pár dnů se pro ně vyvíjelo docela dobře. Přece vytvořili silnou obrannou linii napříč Belgií, na které jejich vojáci Němce početně převyšovali. Měli k dispozici 36 divizí proti 20 divizím německým. Avšak Belgičané, kteří bojovali na severovýchodní hranici své země, se nedokázali udržet dostatečně dlouho. Stejně jako ostatní spojenecké armády si nevěděli rady s novými postupy wehrmachtu. Němcům se v Belgii podařilo, stejně jako v Nizozemsku, obsadit životně důležité mosty s pomocí výsadkářů. Ti zde přistáli pomocí větroňů a dokázali dobýt dva ze tří mostů přes Albrechtův kanál. Obrovského úspěchu se dostalo Němcům při dobývání pevnosti Eben Emael. Tato pevnost kontrolovala oblast soutoku Másy a Albertova kanálu. Byla považována za nedobytnou a to jak Němci, tak spojenci. Pevnost byla chráněná ocelobetonovou konstrukcí a střelecké věže byly chráněny silným pancířem (samotnou pevnost obsluhovalo 1 200 mužů). Očekávalo se, že tato pevnost padne až za velice dlouhou dobu (padne-li vůbec), protože neexistoval způsob, jak ji rychle dobýt - vlastně až na jeden. 10. května přistálo přibližně 80 německých vojáků na střeše pevnosti pomocí kluzáků. Ihned umístili nálože na střelecké věže. Tyto nálože zničily věže a rozšířily oheň do spodních chodeb pevnosti. Němcům se díky plamenometům a dalším těžkým zbraním dařilo držet Belgičany v šachu. Když Belgičané zjistili, že pevnost obklíčily tanky, vztyčili bílou vlajku. Osmdesáti německým vojákům se podařilo dobýt nedobytnou pevnost Eben Emael, kterou bránilo 1 200 belgických vojáků. Popsaná situace a další postup německých vojáků přesvědčily spojence, že útok je veden skrz spojenecké levé křídlo (stejně jako roku 1914).\n\nTo však Němci přesně chtěli. Na severu (viz výše) se německé tanky hnaly k břehům Lamanšského průlivu. V německém generálním štábu vyvstala otázka, zda neprovedou Francouzi útok z jihu, aby zabránili obklíčení svých a spojeneckých armád. Bohužel pro spojence neexistovala žádná strategická záloha, která by tento útok uskutečnila. Jednoduše proto, protože francouzské armády byly buď zničeny, a nebo byly právě na severu, kde je zaměstnával německý klamný útok, a vůbec si nevšímaly toho, že budou brzy obklíčeny. Němci kvapně postupovali a 20. května německá 2. pancéřová divize dosáhla přístavu Abbeville, který leží na břehu Lamanšského průlivu. Belgičané, Britský expediční sbor (BEF) a tři francouzské armády byli obklíčeni. Spojenci však stále měli naději - pokud by se odtrhli od německé 6. armády, která je zaměstnávala v Belgii, mohli se pokusit o průlom na jihozápadě. Německé pancéřové divize byly vyčerpané a útok měl naději na úspěch. Ve francouzském generálním štábu došlo ke změnám a zmatkům. Generál Gamelin byl odvolán a nahrazen generálem Weygandem. Než se vrchní francouzské velení vzpamatovalo, bylo již pozdě. Němci posílili své jednotky a co bylo horší, byla narušena spojenecká komunikace, která odsoudila každý koordinovaný spojenecký útok k neúspěchu. Mezitím Němci dobyli Bolougne, obklíčili Calais a dosáhli přístavu Gravelins. 24. května byli spojenci v zoufalé situaci a jedinou záchranu pro ně představoval přístav Dunkerque. Belgické vojáky to však nezachránilo. Během evakuace, 28. května, se dozvěděli, že jejich král kapituloval.\n\nBelgický král Leopold III. udělal jedno z nejkontroverznějších rozhodnutí celé historie. Mladý panovník, který před 2. světovou válkou obnovil neutralitu Belgie a nepřidal se na stranu spojenců ani když bylo zřejmé, že Německo na Belgii zaútočí, požádal o vojenskou pomoc spojence, když Hitler udeřil. Nakonec se ale v nejkritičtější hodině bitvy rozhodl kapitulovat. Král kapituloval dokonce proti jednomyslnému doporučení vlády, což je v Belgii protizákonné. 25. května se Leopold III. setkal se třemi členy vládního kabinetu. Všichni tři odrazovali panovníka od kapitulace a doporučovali mu, aby stejně jako nizozemská královna a norský král uprchl do Londýna, kde by mohl zastávat svou funkci z exilu. Panovník odpověděl na tato slova takto: „\"Rozhodl jsem se zůstat, věc spojenců je ztracena\".“ 27. května v 17.00 vyslal k Němcům zástupce náčelníka belgického generálního štábu, aby požádal o příměří. Ve 22.00 přinesl generál nazpět německé podmínky. Hitler požadoval okamžité složení zbraní. Kapitulace byla přijata ve 23.00 a ve čtyři hodiny ráno následujícího dne byly boje ukončeny.\n\nSpor v otázce Leopoldovy kapitulace se řeší ještě dnes. Leopoldovi zastánci se domnívají, že král učinil správnou a odvážnou věc, když se rozhodl sdílet osud se svým lidem. O tom, že belgičtí vojáci byli unavení a že se nacházeli v zoufalé situaci, není třeba diskutovat. I když bojovali více jak statečně a zarputile, Němci stejně dokázali postupovat dál. Na druhou stranu Leopold jednal protizákonně. Belgické armády byly pod spojeneckým velením a Leopold měl přinejmenším prodiskutovat otázku kapitulace s ostatními generály. Belgičtí vojáci byli zoufalí, ale stále se drželi a v žádném případě se nehodlali vzdát. Spojence Leopoldova kapitulace překvapila, najednou měli třicetikilometrovou trhlinu ve svých liniích, kterou pronikaly německé tanky. Nakonec si Belgičané udělali o této události vlastní obrázek. Když se Leopold III. roku 1950 vrátil na belgický trůn, vyvolal jeho návrat takovou reakci mezi belgickým obyvatelstvem, že hrozilo vypuknutí občanské války. Nakonec Leopold III. abdikoval ve prospěch svého syna a stal se jednou z nejvíce diskutovaných osobností novodobé belgické historie.\n\nJiž od 20. května, kdy si Guderianovy tanky vynutily vstup do města Abeville, započala britská admiralita připravovat plán, jak dostat obklíčené spojenecké armády do Anglie. 24. května dosáhly německé jednotky kanálu Aa ležícího pouze 30 kilometrů od Dunkerque. I když nebyl terén v této oblasti příliš vhodný pro tanky, není sporu o tom, že by se jim podařilo spojenecké vojáky rozdrtit. Avšak 24. května večer dorazil z vrchního velitelství Wehrmachtu rozkaz, že tanky se nehnou ani o píď. Tento rozkaz vydal samotný Hitler a většina německých generálů začala proti tomuto rozhodnutí ihned protestovat. Spojeneckému velitelství poskytl tento odklad životně důležitý čas na to, aby se shromáždilo dostatečné množství lodí a letadel. Neví se úplně přesně, proč došlo k tomuto nevysvětlitelnému a hloupému rozkazu. Nejspíš to mělo na svědomí několik faktorů. Hitler si byl jist, že Francie brzy padne, a chtěl šetřit své cenné pancéřové divize. Hermann Göring, vrchní velitel Luftwaffe, se také přimlouval za tento plán. I když \"Luftwaffe\" a její propracovaná doktrína taktického bombardování a podpory pozemních sil představovala jeden z rozhodujících faktorů německého vítězství, nejvíce pozornosti bylo věnováno německým pozemním silám. Göring proto chtěl obklíčené britské síly u Dunkerque zničit pomocí letectva, čímž by získal velkou bitvu, kterou by dokázala \"Luftwaffe\" vyhrát sama. Za Hitlerovým rozkazem stály i politické důvody. Hitler si přál, aby se rozhodující bitva odehrála spíše na francouzské a ne na vlámské půdě. Jako poslední (a málo pravděpodobná) možnost se jeví to, že Hitler chtěl ušetřit Británii od hořké porážky. Chtěl si z Britů udělat spojence nikoliv nepřátele. Britové by ale na takový návrh nikdy nepřistoupili. Hitlera také ani ve snu nenapadlo, že by se Britům podařilo evakuovat tak obrovské množství mužů.\n\n26. května, tři minuty před devatenáctou hodinou (těsně předtím, než Hitler zrušil rozkaz o neútočení), zahájila britská admiralita operaci Dynamo, jak byla tato záchranná akce nazývána. Němci se tentýž večer pustili do útoku na Dunkerque. Německé tanky postupovaly jen velmi pomalu. Generál Gort, vrchní velitel BEF, totiž stihl rozmístit tři divize pěchoty podporované těžkým dělostřelectvem. Evakuace se účastnilo více než 850 plavidel všech velikostí a tvarů. Během prvních čtyř dnů operace bylo zachráněno více než 126 000 vojáků. Samotné Brity to překvapilo, protože se předpokládala záchrana pouhých 45 000 mužů. Další den byl nejúspěšnější, bylo evakuováno přibližně 68 000 mužů. Němci ze začátku nepřikládali lodím u Dunkerque žádný význam, ale brzy pochopili, co se děje. Bylo nařízeno bombardování přístavu letadly Luftwaffe. Počasí však Němcům nepřálo a když se po několika dnech vyjasnilo, narazili němečtí letci na nečekaně silný odpor RAF. Luftwaffe sice potopila velké množství plavidel (243), ale nesplnila to, co Göring slíbil. Během těchto bojů byli evakuováni další a další vojáci. 2. června se dostal Dunkerque do palby německých děl a evakuace musela být zastavena. Ještě večer z 2. na 3. června bylo evakuováno dalších 60 000 mužů. Zbylých 40 000 se bránilo až do 4. června. Celkový počet zachráněných vojáků činí 338 226. Pro německé generály to byl šok a po válce se mnozí přiznali, že to byl první velký neúspěch Německa. Britové oslavovali úspěch evakuace. Samotný Winston Churchill byl také šťasten, ale jak sám podotkl: „\"Evakuacemi se války nevyhrávají\".“\n\nVzhledem k tomu, že Itálie měla spojenecké závazky s Třetí říši, dalo by se čekat, že Itálie vstoupí do války společně s Německem. Mussolini nevstoupil do války s Francií hlavně kvůli tomu, že se obával porážky. Hitler si během bitvy o Francii našel čas a dopisoval si s Mussolinim. Informoval ho o německých triumfech a přesvědčoval ho, aby vstoupil do války. Německým generálům bylo vcelku jedno, jestli se Itálie zapojí do války. Mussolini nakonec svolil, že zaútočí na Francii 5. června. Nakonec toto datum změnil na 10. června. Italským armádám se však nevedlo vůbec dobře. I když byla Francie na pokraji porážky, stále bojovali její vojáci s odvahou a neumdlévajícím hrdinstvím. Hitler pozval Mussoliniho 18. června do Mnichova, aby s ním prodiskutoval podmínky kapitulace Francie. V té chvíli bojovaly italské a francouzské armády celý týden. Italové měli k dispozici 30 divizí oproti francouzským 6 divizím. I tak neměli Italové skoro žádné územní zisky. V té chvíli se ukázalo, jak je na tom italská vojenská síla. Mussolini se neustále vychloubal silou italských armád a teď předvedl celému světu, jaká to byla prázdná slova. Hitler měl v Mnichově možnost Mussoliniho znemožnit, z čehož měl italský diktátor strach. Führer ale byl v dobré náladě a nehodlal Mussoliniho nijakým způsobem dostat do rozpaků. Mussolini doufal, že se mu podaří získat některá francouzská města a území. Požadoval údolí řeky Rhony včetně města Toulon a Marseilles a odzbrojení Korsiky, Tuniska a Džibuti. Všechny tyto požadavky Hitler okamžitě smetl ze stolu. Nehodlal se dělit o slávu s někým, kdo se k němu připojil na poslední chvíli. Duce byl zklamán a pln hořkosti se vracel zpátky do Itálie. Italská intervence skončila neslavně a znamenala velké ponížení Itálie.\n\n5. června ráno, den po pádu Dunkerque, zahájili Němci rozsáhlou ofenzívu na Sommě. Netrvalo dlouho a německé jednotky útočily zdrcující silou podél celé 600kilometrové fronty, která se táhla napříč Francií od Abbeville až k hornímu Porýní. Francouzi byli předem odsouzeni k porážce. Proti 143 německým divizím, včetně deseti pancéřových, byli schopni nasadit pouze 65. Všechny tyto divize byly druhořadě vycvičeny i vybaveny. O nejlepší jednotky přišli Francouzi v Belgii a většina tanků byla nenávratně ztracena. Z francouzského letectva také moc nezbývalo a Britové nebyli schopni Francouze účinně podporovat, pokud by nechtěli ohrozit bezpečnost svého státu. Ke všemu bylo francouzské nejvyšší velení, nyní ovládané Pétainem a Weygandem, nasáklé poraženectvím. Přesto některé francouzské jednotky neustále vystavované bombardování Luftwaffe bojovaly statečně a urputně. V některých úsecích se jim dařilo zastavovat německý postup. Byl to však nerovný boj. Němců bylo příliš mnoho a měli velké množství tanků, proti kterým nemohli Francouzi účinně bojovat. Němci neustále postupovali až se 14. června dostali do Paříže. Na Eiffelově věži byl ihned vztyčen prapor s hákovým křížem. 16. června abdikovala francouzská vláda a byla nahrazena Pétainem a jeho vládním kabinetem.\n\nV bitvě o Francii se projevily schopnosti čs. letců. Podle francouzského generála Roberta Bresse tvořili asi 12 % z celkového počtu letců. Jeho komentář z 12. dubna 2008: „Byl jsem překvapený že dokázali bojovat s takovým klidem a důstojností. Byli jsme v zemi, kde nikdo nic takového nedokázal, byl to skvělý příklad pro celou Evropu.“\n\nZ československých letců uveďme alespoň několik jmen: Miroslav Štandera, Stanislav Hlučka, Otto Špaček, Petr Uruba, František Müller, Alois Vašátko, František Peřina.\n\nČeskoslovenské pozemní jednotky se účastnily bojů s Němci v bojích u Coulommiers, Giers a Les Béreuls. V bojích si vedly dobře, ale ve dnech 22. a 23. června byly odzbrojeny a část vojáků od jednotek odešla.\n\nČs. vojáci, zejména letci, se později přesunuli do Británie. V bitvě o Francii padlo 400 Čechoslováků.\n\n15. června se podařil německým vojskům průlom Maginotovy linie, která byla z velké části dobyta o den později. Německá armáda překročila horní tok Rýna a francouzská vláda v čele s Paulem Reynaudem odstoupila. Nastoupila nová vláda, kterou sestavil maršál Philippe Pétain, jenž okamžitě požádal německé představitele o mír. Zbytky francouzských vojsk na Maginotově linii a v Lotrinsku se zoufale bránily, přesto ale byly obklíčeny tankovým sborem generála Guderiana. Německé svazky se dále dostaly až do Lyonu a odtud do Alp. Francouzské vedení přistoupilo na požadavky a 22. června podepsalo v Compiègne s německými zástupci kapitulaci Francie. K podpisu došlo na stejném místě a ve stejném vlakovém vagónu, ve kterém byla 11. listopadu 1918 podepsána kapitulace Německa po prohrané první světové válce, a dokonce poblíž místa, kde roku 1871 na konci prusko-francouzské války kapitulovala Francie.\n\nFrancie byla rozdělena na dvě části. Sever země byl okupován Němci a na jihu země působila francouzská vláda, v jejímž čele stál maršál Pétain a která sídlila ve Vichy. Odtud pochází název Vichistická Francie, respektive \"Vichistický režim\". Tato vláda byla formálně svobodná, kolaborovala však s Němci a po nějakém čase se dostala pod absolutní moc Třetí říše. 24. června bylo v Římě podepsáno příměří mezi Itálií a Francií a o den později nastal klid zbraní. 1. července obsadil Wehrmacht Normanské ostrovy v kanálu La Manche. Bylo to jediné britské území, které bylo za druhé světové války dobyto a okupováno Německem.\n\nPo kapitulaci Francie stála britská admiralita před otázkou, co bude dál s téměř neporušenou francouzskou flotilou. Z obavy, aby francouzské lodě nepadly do rukou Němcům nebo Italům, byla zahájena operace „Catapult“. 3. července 1940 byly obsazeny všechny francouzské lodě v britských přístavech v Alexandrii a jejich posádky byly internovány. K Mers-el-Kébiru, francouzské středomořské základně kde bylo shromážděno největší množství válečných lodí, připlul britský „svaz H“ a zahájil palbu na zde kotvící francouzskou flotilu (útok na Mers-el-Kébir). Francouzská flotila byla vážně poškozena a zahynulo 1297 Francouzů. Výstřely, které zde Britové vystřelili na Francouze, byly první od bitvy u Waterloo a operace „Catapult“ na dlouhou dobu poznamenala britsko-francouzské vztahy.\n\n\n"}
{"id": "67165", "url": "https://cs.wikipedia.org/wiki?curid=67165", "title": "Sasyk", "text": "Sasyk\n\nSasyk ( ) nebo Kunduk ( )) je lagunové slané jezero v Oděské oblasti na jihu Ukrajiny. Má rozlohu 210 km². Je protáhnuté ze severu na jih v délce 29 km při šířce 3 až 12 km. Dosahuje maximální hloubky 2,7 m.\n\nOd Černého moře bylo téměř zcela oddělené písečnými kosami a spojené s ním jen úzkým průlivem. Do jezera ústí řeky Sarata a Kogiľnik (\"Kunduk\"), které vodu v něm na jaře oslazují. Hladina jezera kolísá v rozmezí 1 m. Zamrzá v prosinci a rozmrzá v březnu. Roku 1978 byla dokončena betonová hráz, která Sasyk od Černého moře zcela oddělila. Zároveň byl otevřen kanál, který lagunu spojil s řekou Dunaj. Tím slanost jezera silně klesla a životní podmínky živočichů se změnily.\n"}
{"id": "67166", "url": "https://cs.wikipedia.org/wiki?curid=67166", "title": "Vodopád", "text": "Vodopád\n\nVodopád je příkrý až svislý stupeň v říčním korytě, přes který přepadá vodní tok. Příčiny vzniku vodopádu jsou strukturně geologické (odolné horniny spočívají na měkkých, síť puklin) nebo geomorfologické (visutá boční údolí). Mohlo by je však vytvářet i samotné proudění vody.\n\n\nNejvyšším vodopádem světa je buďto Salto Ángel ve Venezuele (979 m), nebo vodopád Tugela v Jihoafrické republice (948 m či 983 m). Největší systém vodopádů (2,7 km široký přepadový lem a v závislosti na roční době 150 až 270 samostatných vodopádů) představují vodopády Iguaçu na hranici mezi Brazílií a Argentinou.\n\nNejvyšším vodopádem v Česku je Pančavský vodopád v Krkonoších, který je vysoký 148 m.\n\n\n"}
{"id": "67169", "url": "https://cs.wikipedia.org/wiki?curid=67169", "title": "Čtyřúhelník", "text": "Čtyřúhelník\n\nČtyřúhelník (cizím slovem tetragon) je rovinný geometrický útvar, mnohoúhelník se čtyřmi vrcholy a čtyřmi stranami.\n\nSoučet velikostí vnitřních úhlů čtyřúhelníku je roven 360° (2π). To platí i pro nekonvexní čtyřúhelník vyplývá to z faktu, že jej lze úhlopříčkou rozdělit na dva trojúhelníky.\n\nformula_1\n\nObvod čtyřúhelníku o stranách a, b, c, d je roven\n\nkde \"s\" je poloviční obvod, vyskytující se v dalších vzorcích.\n\nObsah čtyřúhelníku je roven\nkde \"e\", \"f\" jsou délky úhlopříček a φ je (libovolný) úhel, který svírají.\n\nKonvexní čtyřúhelník má všechny vnitřní úhly konvexní.\n\nPro jeho obsah platí Bretschneiderův vzorec:\n\nkde \"a\", \"b\", \"c\", \"d\" jsou strany čtyřúhelníka, \"s\" jeho poloviční obvod, α a γ úhly při protilehlých vrcholech (např. A a C).\n\nOdtud plyne, že čtyřúhelník s danou posloupností stran má největší obsah, pokud je to tětivový čtyřúhelník.\n\nObsah je také možno vypočíst pomocí rozdělení na dva trojúhelníky:\n\nformula_5\n\nKe konstrukci obecného čtyřúhelníku potřebujeme 5 prvků, z nichž aspoň 2 musí mít rozměr délky. Nejčastěji si jej vhodně rozdělíme (např. úhlopříčkou) na dva trojúhelníky a začne tím, ve kterém známe 3 prvky. K doplnění druhého trojúhelníku postačí 2 prvky, protože společnou stranu již známe. \n\nMá-li čtyřúhelník nějaké zvláštní vlastnosti (symetrie), pak k jeho narýsování stačí méně prvků (u rovnoběžníku jen 3, u čtverce 1 prvek).\n\n\n"}
{"id": "67170", "url": "https://cs.wikipedia.org/wiki?curid=67170", "title": "Seznam vodopádů v Česku", "text": "Seznam vodopádů v Česku\n\n"}
{"id": "67172", "url": "https://cs.wikipedia.org/wiki?curid=67172", "title": "Okuširi", "text": "Okuširi\n\nOkuširi (奥尻町, \"Okuširičó\") je město, které pokrývá prakticky celou rozlohu malého japonského ostrova Okuširitó ležícího západně od ostrova Hokkaidó. Okuširi je součástí podprefektury Hijama.\n\nV roce 2005 mělo město 3 725 obyvatel. Rozloha města a zároveň ostrova je 142,98 km².\n\nV roce 1993 byl ostrov zasažen devastující tsunami, která byla důsledkem zemětřesení o síle 7,8 stupně Richterovy škály, jež proběhlo 12. července. Vlna tsunami, která udeřila pouhých pět minut po zemětřesení, zabila 202 lidí a stovky dalších zranila.\n"}
{"id": "67174", "url": "https://cs.wikipedia.org/wiki?curid=67174", "title": "Taroky", "text": "Taroky\n\nTaroky jsou zdvihová karetní hra pro čtyři hráče. Hra se hraje se speciálním balíčkem tarokových karet. Taroky jsou v Česku oblíbené spíše na Moravě, v Čechách je populárnější mariáš. Některé herní prvky převzal z taroků licitovaný mariáš.\n\nV Česku se hraje ve čtyřech hráčích s balíčkem čítajícím 54 karet. V balíčku je 32 karet francouzského typu ve čtyřech barvách a 22 taroků, které představují pevné trumfy ve hře. V jiných zemích můžou být počty karet i druh karetního listu jiné. Například v Maďarsku se hraje s 42 kartami, ve Francii pak se 78. S jiným druhem karetního listu se hraje v Itálii.\n\nJeště v 18. století se hrála převážně varianta pro tři hráče, ale postupně si oblibu získala varianta pro čtyři hráče. V 19. století se setkáváme už jen s touto variantou. V poslední čtvrtině 20. století hráčů ubývalo a už se zdálo, že taroky potká podobný osud jako Špády, ale nakonec bylo úsilí zbývajících tarokářů korunováno úspěchem, hra si opět získala širší oblibu a v celé republice se pravidelně pořádají soutěže a řada samostatných turnajů.\n\nV typickém balíčku čítajícím padesátčtyři listů nalezneme čtyři barvy (kříže, piky, káry a srdce) a taroky. Ve všech barvách jsou tyto figury, od nejsilnější k nejslabší: král (honer), dáma, kaval (jezdec) a kluk. V černých barvách jsou karty hodnot (od nejslabší): 7, 8, 9, 10, v červených barvách jsou karty hodnot (od nejslabší): 4, 3, 2 a eso. Figury přebíjejí ostatní karty v dané barvě. Taroky číslo I až XXI a škýz jsou vždy nejsilnější karty ve hře.\n\nV některých pravidlech se neuplatňuje placení do žida. Pokud se na žida hraje, pak se do něj přispívá při prohrané varšavě a rozebírá si při uhrané druhé povinnosti.\n\nV pravidlech jsou významné rozdíly mezi regiony i skupinami, proto je vhodné před začátkem hraní si tato ujasnit. Nejčastěji se liší hlášky, závěrečné vyúčtování. Níže uvedené informace platí pro v Česku nejčastěji hranou verzi - volání devatenáctky. Existují i další verze jako volání dvacítky, volání krále, taroky ve třech hráčích, štramandl a další.\n\nCílem hry je získat co nejvíce bodů. Pětibodové karty jsou škýz, mond, pagát a králové. Čtyřbodové dámy, tříbodoví kavalové, dvoubodoví kluci. Ostatní karty jsou hodnoceny jedním bodem. Dále se do závěrečného vyúčtování započítavají hlášky.\n\nRozdává proti směru hodinových ručiček, začne se 6 kartami do talonu a potom dvakrát dokola každému hráči po šesti listech. Následuje dražba a hlášení.\n\nV tarokách se musí \"barvit\" (hrát stejnou barvou, jaká byla nesena) a nemusí se \"přebíjet\" (hrát vyšší hodnotu). Pokud hráč nemá příslušnou barvu, musí hrát tarokem. Nemá-li tarok, může hrát libovolnou kartou podle svého uvážení. První kartu do nového zdvihu vynáší vždy ten, kdo bral předchozí.\n\nNa každou vydraženou hru je možno dát flek, i opakovaně. Každé flekování zdvojnásobuje postupně hodnotu bodů.\n\nNa této povinnosti začíná každá hra. Forhont prve určí s kterým tarokem hraje. Začíná se od devatenáctky, pokud tento tarok má na ruce, volí osmnáctku a tak dále až po šestnáct. Z talónu bere aktér 4 karty, dva další hráči v pořadí po kartě a stejný počet karet každý odhodí zpět. Pokud forhont neřekne, s kterým tarokem hraje, hraje automaticky s devatenáctkou, i když ji má případně v ruce.\n\nDruhá povinnost se podobá první, také předák hlásí s kterým tarokem hraje (počínaje od devatenáctky) a rozebírá se talon v počtech 4+1+1 karet, stejný počet karet se odhazuje. Rozdíl je ten, že vydražitel se zavazuje pro získání posledního zdvihu pagátem (tarok číslo I).\n\nV této povinnosti vydražitel hraje sám proti ostatním hráčům. Vydražitel si bere první, druhou nebo znovu první trojici karet z talónu. Podle toho, kterou trojici zvolil rozlišujeme tři „stupně“ třetí povinnosti. Karty z talonu, které nezvolil propadají protihráčům. Shodí tři karty, tyto se mu připočítávají do konečného skóre.\n\nAktér hraje sám proti ostatním třem hráčům, aniž by si bral karty z talonu. Talon se započítává do skóre protihráčům.\n\nVaršava je odlišná od výše zmíněných povinností. Musí se přebíjet a neplatí žádné hlášky. Pagát musí jít z ruky hráče jako poslední tarok. Mond se nesmí \"namazat\" (přihodit k) na škýze. V prvních šesti zdvizích se přihazuje vrchní karta z talonu.\n\nDále může hráč hlásit pagáta či valáta. Při hlášeném pagátu se hráč zavazuje, že on nebo jeho spoluhráč přebije poslední zdvih ve hře pagátem, shodně jako při druhé povinnosti. Při zahlášeném valátu se hráč zavazuje uhrát všechny zdvihy ve hře. Jako tichého pagáta či valáta označujeme stav, kdy hráč uhraje pagáta či valáta bez ohlášení. Tiché hlášky jsou ve výsledném vyúčtování oceněny nižší sazbou.\n\n\"Na Moravě a v Čechách nejčastěji hraný balíček karet od firmy Piatnik.\"\n"}
{"id": "67175", "url": "https://cs.wikipedia.org/wiki?curid=67175", "title": "Management", "text": "Management\n\nManagement ( \"to manage\" – řídit, původem z francouzského \"ménagement\", které má zase svůj kořen v latinském slovu \"manus\" – ruka, a jeho prazákladem bylo ruční ovládání koní; též \"dispozitivní faktor\") je umění řízení (například řízení podniku), působení na určitou soustavu (například společnost) a ovládání její činnosti. Tento název může také označovat skupinu vedoucích pracovníků, jeden vedoucí a řídící pracovník se označuje jako manažer.\n\nManagement je proces systematického plánování, organizování, rozhodování, vedení lidí a kontroly, je procesem koordinace zdrojů za účelem dosažení vytyčeného cíle. Management zahrnuje také činnosti jako stanovení strategie organizace a koordinování svých zaměstnanců (nebo dobrovolníků) za účelem splnit své cíle prostřednictvím využití dostupných zdrojů jako například  finanční, přírodní, technologické a lidské zdroje. Termín \"management\" může odkazovat také na lidi, kteří řídí nějakou organizaci, ať už na vrcholové řídící pracovníky, tak na každého pracovníka, který řídí sebemenší počet lidí. Jde o umění řídit a využívat poznatky dalších vědeckých disciplín.\n\nDále lze management chápat jako vědní obor, který využívá matematiku, statistiku, sociologii nebo psychologii. Není to ale pouze věda, je to i umění. Manažer musí zapojovat instinkty, intuici, vědět kdy zariskovat. Management má pět funkcí: obchodní, ekonomickou, technickou, personální a výrobní.\n\nVědci zabývající se sociálními vědami studují management jako akademickou disciplínu, zkoumají oblasti jako sociální organizace a organizační vedení. Někteří lidé studují management na středních či vysokých školách. V oboru management může člověk vystudovat bakaláře, magistra a jedinci, kteří se chtějí stát experty na management mohou vystudovat dokonce i doktorát.\n\n\nManagement zahrnuje určení cíle, postupy, pravidla a manipulaci s lidským kapitálem nějakého podniku s cílem přispět k úspěchu tohoto podniku. To zahrnuje efektivní komunikaci: prostředí podniku/podnikání (na rozdíl od mechanického či psychického mechanismu) zahrnuje lidskou motivaci a zahrnuje nějaký druh úspěšného pokroku nebo systémového výsledku.  Management není o manipulaci s mechanismem (stroj nebo automatický program), není to stádo zvířat a může se vyskytovat v legální či nelegální podniku či prostředí. Z individuální perspektivy nemusí být management viděn výhradně z pohledu podnikání, protože je také podstatnou funkcí ke zlepšení lidského života a mezilidských vztahů.\n\nManagement je téměř všude a má široký rozsah využití. Na základě toho můžeme říct, že management musí zahrnovat lidi.\n\nKomunikace a pozitivní snaha jsou dva hlavní aspekty jak podnikání, tak nezávislé práce. Plány, měření, motivační psychologické nástroje, cíle a ekonomický odhad (zisk atd.) jsou nezbytnou součástí managementu.\n\nZ jednoho pohledu se na management nahlíží funkčně. Jde o měření kvantit, úpravu plánů a plnění cílů. To platí i v případech, kdy plánování není součástí dané situace. Z této perspektivy nahlíží Henri Fayol (1841–1925) na management jako na celek z šesti částí:\n\n\nZ druhé strany Mary Parker Follet (1868–1933) údajně definovala management jako \"Umění dělání věcí lidmi\". Popsala management jakožto filosofii.\n\nNicméně kritici sice shledávají tuto definici užitečnou, ale příliš přímou. Fráze \"Management je to, co dělají manažeři\" je příliš obšírný, poukazující na obtížnost management definovat, aniž bychom neskončili v kruhu, na to, že se definice často mění a spojuje manažerské postupy s možnou existencí manažerských tříd.\n\nObvyklou myšlenkou je přiřazení managementu k ekvivalentu \"obchodní administrace\", čímž ho (management) vyloučí ze situací mimo obchod, jako například charity a celého veřejného sektoru. Obšírněji, každá organizace musí \"spravovat\" svou práci, zaměstnance, procesy, technologie atd, aby zmaximalizovala svou efektivitu. Nicméně mnoho lidí zařazuje univerzitní obory, které management vyučují do skupiny tzv. \"Obchodních škol\". Některé školy (Jako například  Harvard Business School) tento titul využívají, zatímco jiné (např. Yale School of Management) používají obšírnější termín \"Management\".\n\nAnglicky mluvící lidé mohou termín \"Management\" používat jakožto kolektivní označení popisující manažery organizace, například korporace.\n\nHistorickým opakem slova \"manažer\" je slovo pracovník - ten, jenž je spravován.\n\nOvšem v současnosti je koncept managementu definován velmi široce a jeho hranice byly posunuty ještě dále. Mimo ziskové organizace aplikují managerský koncept také neziskové. Tento koncept ani jeho užití nejsou nijak vynucovány.\n\nV ziskových organizacích je hlavní funkcí managementu uspokojit nároky investorů. To zahrnuje zajišťování profitu (pro akcionáře), vytváření vážených produktů za rozumnou cenu (pro zákazníky) a poskytování dobrých pracovních podmínek (pro zaměstnance). V neziskovém managementu se k tomu ještě přidává nutnost zachovat si důvěru sponzorů. Vě většině modelů managementu volí správa akcionářů představenstvo, které následně zvolí vyššího manažera. Některé organizace experimentovaly s jinými modely (například volení pomocí zaměstnanců) volení a ohodnocování manažerů, ale to se moc často nevyskytuje.\n\nNěkteří vidí řízení podniku jako pozdně moderní konceptualizaci a jiní hledají myšlenku podobnou managementu mezi starými sumerskými obchodníky a staviteli pyramid starověkého Egypta. Machiavelli napsal o tom, jak učinit organizaci efektivní. Principy, které Machiavelli uvedl v diskursu (1531), můžeme aplikovat v upravené podobě řízení organizací také dnes. Například jeho výrok, že organizace je stabilnější, pokud mají členové právo vyjadřovat své rozdílné názory a mají možnost vyřešit jejich konflikty.\n\nS měnícími se pracovišti během průmyslových revolucí v 18. a 19. století přispěla vojenská teorie a praxe k novým řízením nově vznikajících továren.\n\nVzhledem k rozsahu většiny obchodních operací a nedostatku mechanizovaného záznamu před průmyslovou revolucí mělo smysl pro většinu vlastníků podniků v těchto dobách vykonávat řídící funkce sami. S rostoucí velikostí a složitostí organizací se však postupně staly běžnější rozdíly mezi vlastníky a každodenními manažery (nezávislí odborníci na plánování a kontrolu).\n\nŘízení (podle některých zdrojů) existovalo již tisíciletí a několik spisovatelů vytvořilo záznamy, které přispěly k moderním manažerským teoriím. Sbírka vlivného čínského filozofa Shen Buhai může být považována za vzácný příklad abstraktní teorie administrativy.\n\nManagement má počátky již v starověku a středověku, kdy bylo důležité zvládat řízení armád. Ve středověku se přes otroctví a nevolnictví pomalu svět ubíral k ekonomickým pobídkám. Pro pochopení managementu je důležité se podívat do historie, která se ve spirálách vrací. Starověké a středověké civilizace psali knihy \"Zrcadlo pro knížete\", cílem této knihy, bylo poradit budoucím panovníkům, jakým způsobem mají panovat a řídit území.\n\n\nV první etapě, která probíhala na konci 19. a začátku 20. století vznikly první tendence vědecky řídit zaměstnance. Nezávisle na sobě vznikal management ve Spojených státech a v Evropě. Toto období je souhrnně označování jako taylorismus či klasický management. První období je charakteristické tím, že bylo řízení lidí prováděno na úrovni operativního managementu.\n\nKe konci 19. století, začali majitelé podniků usilovat o řízení jejich zaměstnanců nezávisle na sobě, tím začal vznikat management v Evropě i ve Spojených státech. Toto období se nazývá klasický management a je zároveň jeho prvním obdobím.\n\nKolem roku 1900 se mnoho manažerů snaží zaznamenat to, co považují za hlavní základnu. Příkladem je Henry R. Towne – Science of management (1890).\n\nPrvní komplexní teorie managementu se objevily kolem roku 1920. Mezi hlavní představitele, kteří sepsali oblasti řízení a jejich vzájemné vztahy, patří Henri Fayol a Alexander Church.\n\nPeter Drucker napsal jednu z prvních knih o aplikovaném řízení: Koncept korporace (1946). Poté pokračoval v psaní knih, na velmi podobné téma, na které napsal celkem 39 knih.\n\nPočátkem 30. let, kdy je v kurzu stále klasický management (někdy též nazýván jako vědecký management), jde především o odměňování pracovníků podle produktivity práce, nejčastěji pomocí úkolové mzdy. Začíná se klást důraz na systematické školení vedoucích pracovníků a je zde přesně definovaná organizační struktura podniku. Začíná vznikat pásová výroba. Představiteli tohoto směru je například Frederick Winslow Taylor a Henri Fayol.\n\nDalším postupem, je vnímání managementu z pohledu psychologicko-sociálních přístupů. Hlavním představitelem je Tomáš Baťa. Zde jde zejména o důraz na nehmotnou stimulaci a preference pořádku a kázně na pracovišti.\n\nOd konce 70. let se začínají projevovat snahy o širokou spoluúčast zaměstnanců na řízení a neustále se zvyšující kvalifikace dělníků. Současně se zvyšuje spolupráce zaměstnanců, manažerů, vlastníků a dělníků. Od 80. let jde zejména o rozsáhlé využívání výpočetní techniky, je zde velký vliv robotizace a velké využívání telekomunikace.\n\nImigrace na konci 19. století způsobila příliv nekvalifikované pracovní síly do USA. Tento fakt způsobil nabídku těchto pracovníků na trhu. Pro zaměstnání těchto pracovníků bylo nutné je vyškolit. Volba padla na standardizaci, kdy byly pracovní činnosti rozděleny na menší celky, které bylo jednodušší předvést. V tomto období ještě nebyly známy sociální přístupy k zaměstnancům, které se začaly objevovat až v 2. období a proto byl člověk považován za stroj. Vycházel z podobné představy, jako McGregorova teorie X. Tedy že člověk pracuje z donucení a je třeba ho motivovat finančně pomocí úkolové mzdy.\n\nFrederik Winslow Taylor byl zakladatelem vědeckého managementu. Myšlenou bylo např. stanovení jednoho velkého denního úkolu, jeho splnění bylo motivováno odměnou/penálem za splnění/nesplnění. Výběr pracovníků již nebyl nahodilý a na pracovní pozici byl vybírán kandidát dle primitivního profilu kandidáta. Jako první přišel s myšlenkou, že je třeba kvalifikovaných řídících pracovníků. Henry Gantt byl Taylorův spolupracovník. Jedním z hlavních přínosů jsou Ganttovy diagramy, které pomáhají v organizaci.\n\nHenry Ford byl autoritativním manažerem, který uvedl mnoho myšlenek z prvního období do praxe. Je znám pro zavedení hromadné pásové výroby, kdy jeho nejpopulárnějším vozem byl Ford T, „Plechová Lisa“. Napsal dílo \"My life and my work\", kde například popisuje kolik fyzicky zdatných pracovníků je potřebné k sestavení Fordu T, kolik normálních zaměstnanců a kolik fyzicky nezdatných, jako dětí a starců.\n\nManželé Gilberthovi se zaměřili na odstraňování zbytečných činností a pohybů. Frank Bunker Gilberth začínal pracovat jako dělník a na začátku své kariéry spočítal, že položení cihly zabere 15 pohybů. Postupem času se mu toto podařilo omezit na pět pohybů. Je zakladatelem pohybových studií a metod předem zjištěných časů. Lillian Gilberth předvedla výzkumy svého manžela po jeho úmrtí i na First Prague International Management Congress (1. PIMCO), konaném v Pantheonu Národního Musea v Praze v červenci 1924 pod záštitou prezidenta republiky T. G. Masaryka a ministra obchodu USA Herberta Clarka Hoovera.\n\nEvropský směr se spíše zaměřoval směrem k řídícím pracovníkům a k vymezení úloh a náplň jejich práce. Henri Fayol charakterizoval šest činností podniku (technické, obchodní, finanční, účetní…), zavedl 14 principů managementu (dělba práce, pravomoc, odpovědnost, disciplína, jednota přikazování, jednotné řízení, podřízenost individuálních zájmů zájmům celku, odměňování, seberealizace, hierarchie, pořádek, spravedlnost, stabilita personálů, iniciativa, sounáležitost) a pět jeho složek (plánování, organizování, přikazování, koordinace a kontrola). Dále byl významný pro organizační struktury, kdy přišel s „Fayolovo přechodovým můstkem“ či „Fayolovým můstkem“, což je obdoba dnešního štábu v organizační struktuře.\n\nMax Weber byl původem Němec, který je znám jako zakladatel byrokratického managementu. Charakteristika byrokratické managementu je taková, že je všechno standardizováno. Tím vzniká maximálně spravedlivé prostředí, kde se problémy řeší administrativně. Tento směr je velmi neosobní.\n\nTomáš Baťa proslul svým plánováním, rozložil pololetní plány do týdenních plánů. Zakládal hospodářská střediska a prováděl v nich týdenní zúčtování. Založil firemní spoření pro zaměstnance, poskytoval jim i ubytování a účast na zisku společnosti.\n\nParkinson byl kritikem celého taylorismu. Je znám pro své tři zákony:\n\n\"Druhá etapa\" následovala v období mezi koncem druhé světové války a 80. lety dvacátého století. Toto období je označováno i jako tzv. manažerská revoluce. Do této doby byly společnosti vedené většinou silnými osobnostmi jako jsou Henry Ford a Tomáš Baťa, tito byli často jak manažery, tak i vlastníky a měli absolutní moc ve své firmě. Bez těchto osobností však firmy upadaly do krize. Proto později byla pozice manažera od pozice vlastníka oddělena, navíc i manažeři samotní se začali dělit na vrcholové a manažery první a druhé linie. Vznikly také nové teorie:\n\nKe konci 20. století se v managementu vytvořilo 6 odvětví:\n\n\n\"Třetí etapa\" uvádí již management dnešní době velmi podobný. Začaly se projevovat snahy o spoluúčast zaměstnanců na řízení firmy, ubylo exaktnosti ve prospěch intuice a zevšeobecnění zkušeností jiných manažerů. Vznikla koncepce dokonalého podniku, založená na zkušenostech úspěšných manažerů a jejich zevšeobecnění.\n\nV trendech, které ve třetí etapě již začaly pokračovala i následující, \"čtvrtá etapa\" od 90. let. Zaměstnanci kromě podílu na řízení získali prostřednictvím zaměstnaneckých akcií i část majetku podniku a podíleli se tak zároveň i na jeho zisku. Osobnostmi této etapy jsou například Bill Gates, Akio Morita či William Hewlett.\n\nJako jeden z důsledků se demokracie na pracovišti (někdy označovaná jako \"self-management pracovníků\") stala běžnější a více prosazovaná, v některých místech rozdělovala všechny řídící funkce mezi pracovníky, z nichž každý přebírá část práce. Uvádí se i etapa zvaná \"management 21. století\", zde se dbá na další vylepšení spolupráce mezi společnosti a zaměstnanci.\n\nManagement lze rozdělit do tří úrovní:\n\nKaždá z uvedených funkcí v sobě obsahuje standardní postup manažerské práce: analýza problému, rozhodování, realizace rozhodnutí včetně koordinace ⇒ tyto tři kroky bývají také označovány za \"manažerské funkce\".\n\nPlánování podnikových zdrojů je rozhodovací proces volby cílů a prostředků jejich dosažení. Smyslem je stavění mostů mezi tím, kde jsme a tím, kam se chceme dostat. Je nejdůležitější manažerskou funkcí, protože je východiskem pro všechny ostatní. Plánování totiž předchází realizaci všech dalších následných manažerských funkcí a zahrnuje tak stanovení cílů. Jde o prostředek volby záměrů a cílů k jejich dosažení a o efektivní prostředek realizace všech činností. Plánování je prioritní v systému manažerských funkcí, je využíváno všemi dalšími manažerskými funkcemi. Podle různých hledisek pak lze hodnotit \"efektivnost plánování\": míra dosažení vytčených záměrů a cílů s ohledem na vynaložené náklady a míru uspokojení zájmových skupin.\n\nPlán představuje jakýkoliv promyšlený, uvědomělý postup budoucích činností, má podobu poslání, cíle, strategie, taktiky, postupu, pravidel, programu, rozpočtu. Plány lze dělit z hlediska času na dlouhodobé (4 roky a více), střednědobé (do 4 let) a krátkodobé (do jednoho roku). Z hlediska stupně řízení na strategické (analýza současného stavu, analýza a prognóza vývoje okolí, stanovení cílů, snižovat rizika, výhled do budoucna), taktické (roční plány organizačních jednotek – např. plán výroby, investice, prodeje, finanční rozpočty; plány určitého úseku) a operativní (podrobné rozdělení do krátkých časových úseků).\n\n\"Plánovací proces\":\n\nTomuto postupu se říká SWOT analýza. Název je odvozen od počátečních písmen: Strenghts (silné stránky firmy), Weaknesses (slabé stránky firmy), Opportunities (příležitosti), Threats (nebezpečí, hrozby).\n\nPokud je zvolen cíl a alternativu postupu, jak jej dosáhnout, je třeba tento postup efektivně zorganizovat, rozmístit a uspořádat všechny disponibilní zdroje organizace tak, aby existovala reálná šance vytyčených cílů zvoleným postupem a ve stanoveném časovém horizontu dosáhnout (organizování podniku). Zejména u lidských zdrojů organizace zajistit, aby bylo jasné, kdo a co má dělat, kdo je odpovědný za výsledky (vymezení vztahů nadřízenosti a podřízenosti – dělba práce), aby byly odstraňovány organizační překážky při uskutečňování plánovaných činností, a aby existovaly rozhodovací a komunikační sítě nezbytné k řešení očekávaných problémů. Podstata organizování spočívá v budování prováděcí organizační struktury, která vytvoří vhodné prostředí pro efektivní spolupráci jednotlivců a skupin při dosahování stanovených cílů.\n\n\"Proces organizování\":\n\nV každé organizaci je personální útvar zajišťující řízení lidských zdrojů. Personalistika je proces získávání potřebných a schopných pracovníků, jejich adaptace v novém prostředí a udržení na zvolené pozici. Využívá poznatky z oblasti psychologie, sociologie, práva a organizace práce. Hlavními úkoly personálního managementu je nábor a výběr pracovníků, adaptace pracovníků v novém prostředí, rozvoj pracovníků ve prospěch firmy i osobnosti pracovníků, jejich hodnocení podle výsledků práce i chování a stabilizace (udržení) pracovníků.\n\nVýběru zaměstnanců předchází analýza požadavků, pro tuto personální strategii je výhodná zcela otevřená komunikace. Rozvoj osobnosti je znamenitým prostředkem k dosahování firemních cílů. Osobní rozvoj prochází čtyřmi stupni: motivace, znalosti, dovednosti návyky. V organizaci je třeba vytvořit příznivé podmínky.\n\nManažerským nástrojem pro ovlivňování chování druhých jsou znalosti, dovednosti a návyky: efektivní komunikace, účinného vedení, motivace. Existují tři formy komunikace: verbální, neverbální a činy. Komunikační proces je tvořen konkrétními prvky a probíhá v určitých fázích. Motivace může být vnitřní nebo vnější, z této skutečnosti vychází takzvaný \"incentivní management\". Motivace je funkcí intenzity vnitřního napětí, hodnot a cílů a pravděpodobnosti dosažení cíle. Hlavním úkolem je působit na pracovníky tak, aby pracovali efektivněji a činili tak dobrovolně.\n\nVůdcovství je cílevědomý proces ovlivňování lidí tak, aby jejich činnost úspěšně naplnila firemní cíle. Vést a řídit lidi vyžaduje dvě základní dovednosti: vytvářet energii (umění zaujmout, motivovat, vzbudit elán) a usměrňovat ji (správný směr, tempo, využití zdrojů).\n\n\"Styl řízení\" (způsoby využívání pravomoci):\n\nStyly řízení pojímá poněkud odlišně Likert:\n\nKontrola je proces zjišťování, jak a zdali jsou cíle skutečně dosahovány. Podstatou je objektivní hodnocení vykonané práce z hlediska vztyčených cílů. Smyslem je korekce pracovních procesů tak, aby bylo cílů co nejefektivněji dosaženo v zájmu dalšího rozvoje organizace. Kontrolování má tedy preventivní charakter. Skutečný stav lze zjistit osobní kontrolou, z hlášení a zpráv podřízených nebo ze zdrojů mimo organizaci.\n\nZákladní kontrolní proces se skládá ze tří kroků: stanovení standardů, měření vykonané práce z hlediska stanovených standardů a nakonec korekce zjištěných odchylek od standardů a plánů. Vlastní fáze \"procesu kontroly\" tvoří:\n\nStandardy jsou kritéria vykonané práce a představují určité klíčové body z celkových plánů, vyhodnocuje se vykonaná práce, aniž by manager musel kontrolovat veškeré podrobnosti plnění plánu. Pokud proces probíhá ve stanovených mezích, není třeba do něj zasahovat. V praxi ověřené standardy: fyzické, nákladové, kapitálové, příjmové.\n\nMěření vykonané práce závisí na jejím charakteru a příslušných standardech. Kontrolní systémy využívají část své energie k zajištění zpětné vazby a z ní vyplývajících opatření:\n\nEfektivní kontrolní systém pomáhá managementu organizace dosáhnout stavu, kdy vynaložená práce probíhá podle plánu a náklady související s tvorbou, zavedením a fungováním kontrolního systému jsou úměrné jeho efektům. Každá kontrola je spojena s určitými náklady a požadavky. Prvním z nich je například požadavek přizpůsobit kontrolu specifikům organizace. K efektivnosti kontroly vede i snaha o co největší objektivnost. Dalšími požadavky jsou: pružnost (schopnost reagovat na změny), kultura organizace a dotažení do konce (odstranění odchylek od standardů s využitím plánování, organizování, personalistiky a vedení).\n\n\nVětší organizace mají obvykle tří úrovně manažerů : první linie/nižší manažeři, střední linie a vrcholové manažery.\n\n\nTito manažeři jsou klasifikováni v hierarchii autority, a vykonávají rozdílně úkoly. Ve spoustě organizací, počet manažerů v jednotlivé úrovni dohromady tvoří pyramidu. Všechny úrovně jsou níže upřesněny včetně specifikace jejich rozdílných odpovědností a pracovních titulů.\n\nV menších organizacích může mít individuální manažer mnohem širší oblast působnosti. Samostatný manažer  může vykonávat několik funkcí nebo dokonce všechny funkce, které můžeme vidět u větších organizací.\n\nNejvyšší úroveň manažerů se skládá z představenstva (zahrnující výkonné řediteli i nevýkonné ředitely) prezidenty, více prezidenty, CEO (hlavní provozní ředitel) a ostatní C-level manažery. Rozdílné organizace mají různé variace C-level manažerů, které mohou zahrnovat: hlavní finanční ředitel, hlavní technologický ředitel a tak dále. Ti jsou zodpovědní za kontrolu a dohlížení nad operacemi celé společnosti. Nasadí vysokou laťku a vytvoří strategické plány, firemní politiku, a dělají rozhodnutí o celkovém směru organizace. Navíc, vrcholoví manažeři hrají zásadní roli v mobilizaci vnějších zdrojů. Vrcholoví manažeři jsou zodpovědní vůči akcionářům, široké veřejnosti a veřejným orgánům které dohlíží na korporace a podobné organizace. Někteří členi vrcholového managementu mohou také sloužit jako tváře společnosti, a tvoří prohlášení o nových strategiích, nebo se objevují v marketingu.\n\nPředstavenstvo se obvykle skládá především z nevýkonných osob, kteří dluží svěřitelské povinnosti akcionářům a nejsou úzce zapojeni do každodenních činností organizace, ačkoli se liší v závislosti na typu (např. veřejné nebo soukromé), velikosti a kultury organizace. Tito ředitelé teoreticky odpovídají za porušení této povinnosti a obvykle jsou pojištěni v rámci pojištění odpovědnosti členů představenstva a úředníků . Odhaduje se, že ředitelé společnosti Fortune 500 stráví 4,4 hodiny týdně na správních povinnostech a mediánová kompenzace činí 212,512 dolarů v roce 2010. Rada stanoví podnikovou strategii, dělá důležitá rozhodnutí, jako jsou velké akvizice a najímá, vyhodnocuje a vyhazuje vrcholového manažera (Generální ředitel nebo CEO). Generální ředitel obvykle přijímá jiné pozice. Přesto se zvýšila angažovanost představenstva v náboru dalších funkcí, jako je například finanční ředitel (CFO). V roce 2013 průzkum více než 160 generálních ředitelů a ředitelů veřejných i soukromých společností zjistil, že špičkovými nedostatky generálních ředitelů byly \" poradenské dovednosti\" a \"angažovanost ve vedení\" a 10% společností nikdy nehodnotilo generálního ředitele. Správní rada může mít také určité zaměstnance (např. Interní audity), které jim podávají zprávy nebo přímo najali nezávislé dodavatele; například správní rada (prostřednictvím výboru pro audit) obvykle vybírá auditora .\n\nUžitečné dovednosti vrcholového managementu se liší podle typu organizace, ale obvykle zahrnují široké pochopení hospodářské soutěže, světových ekonomik a politiky. Kromě toho je generální ředitel zodpovědný za implementaci a stanovení (v rámci rady) obecných politik organizace. Výkonné vedení realizuje každodenní detaily, včetně: pokynů pro přípravu oddělení rozpočtu, postupů, plánů; jmenování vedoucích pracovníků střední úrovně, jako jsou vedoucí oddělení; koordinace oddělení; média a vládní vztahy; a komunikaci akcionářů.\n\nSkládá se z generálních manažerů, manažerů poboček a vedoucích oddělení. Odpovídají vrcholovému vedení za funkci jejich oddělení. Věnují více času organizačním a směrovým funkcím. Jejich role lze zdůraznit jako prováděcí organizační plány v souladu s politikou společnosti a cíli vrcholového managementu, vymezují a diskutují o informacích a politikách od vrcholového managementu až po nižší management a hlavně inspirují a poskytují vedení manažerům nižší úrovně za vidinou lepších výsledků.\n\nStřední management je střední manažerská třídní organizace, která je druhotná vůči vrcholovému managementu, ale nad nejhlubší úrovní operačních členů. Operační manažer může být dobře promyšlený středním managementem, nebo může být zařazen do kategorie neprovádějící řízení, který je odpovědný za politiku konkrétní organizace. Efektivita střední úrovně je v každé organizaci zásadní, jelikož překlenuje propast mezi štábem nejvyšší úrovně a zaměstnanci na nižší úrovni.\n\n\nNižší manažeři zahrnují školitele, vedoucí sekcí a vedoucí týmů. Zaměřují se na kontrolu a řízení běžných zaměstnanců. Jsou obvykle zodpovědní za přiřazování úkolů zaměstnanců, vedení a dohled nad zaměstnanci při každodenních činnostech, zajištění kvality a množství výroby služby, vytváření doporučení a námětů zaměstnancům o jejich práci. Manažeři první úrovně nebo \"první linie\" také slouží jako vzor pro své zaměstnance. U některých typů prací mohou vedoucí pracovníci čas od času dělat stejné úkoly jako zaměstnanci. Například v některých restauracích budou během návalových hodin také manažeři první linie obsluhovat zákazníky.\n\n\nNěkteří vedoucí pracovníci mohou rovněž poskytovat plánování kariéry zaměstnancům, kteří chtějí v rámci organizace růst.\n\n\n\n\n\nDávají manažerům na první a střední linii dobrý odhad pro plánování každého oddělení v organizaci Vytváří konstrukci, podle níž se následně dělají rozhodnutí a plány. Manažeři první a střední linie tak mohou firmě poskytnout své vlastní plány.\n\n\n"}
{"id": "67178", "url": "https://cs.wikipedia.org/wiki?curid=67178", "title": "Off topic", "text": "Off topic\n\nOff topic (někdy zkracováno OT) je výraz přejatý z angličtiny a znamená mimo téma. Tento výraz se dává většinou na fóra jako sekce, kam mohou uživatelé psát cokoliv, co chtějí, eventuálně jako označení stavu, kdy se přispěvatelé odchylují od tématu.\n\n"}
{"id": "67181", "url": "https://cs.wikipedia.org/wiki?curid=67181", "title": "Ascoli Calcio 1898 FC", "text": "Ascoli Calcio 1898 FC\n\nAscoli Calcio 1898 FC je italský fotbalový klub hrající v sezóně 2019/20 ve druhé lize a sídlící ve městě Ascoli Piceno v regionu Marche.\n\nKlub byl založen 1. listopadu roku 1898 jako \"Società Sportiva Candido Augusto Vecchi\", ale veřejně bylo ohlášeno až 2. června roku 1901. Založilo jej dvanáct mladých mužů a dali klubu jméno na památku člověku jménem Candido Augusto Vecchi. V roce 1905 se klub musel kvůli politice přejmenovat na \"Circolo Sportivo Vigor\".\nV sezoně 1926/27 klub začíná hrát soutěž. Vyhrává svou regionální ligu a postupuje do třetí ligy. Maximum do sezony 1971/72 je hraní v třetí lize. Do druhé ligy postupuje v sezoně 1971/72. Nejvyšší ligu klub prvně hraje v sezoně 1974/75. Největším úspěchem klubu je vítězství Středoevropského poháru v roce 1987.\nNejhorší období bylo dne 17. prosince roku 2013. Klub ohlásil bankrot. Sezonu dokončil a 13. května 2014 je založen nový klub - \"Ascoli Picchio FC 1898\" a hrají třetí ligu. Vlastník je podnikatel Francesco Bellini. Ten chce klub vrátit do druhé ligy. To se mu podařilo a klub v první nové sezoně postupuje.\nDne 18. července roku 2018 klub koupil Massimo Pulcinelli a přejmenoval jej na Ascoli Calcio 1898 FC.\n\nV nejvyšší soutěži hráli celkem 16 sezon (naposled 2006/07). Nejlepší umístění je 4. místo v sezoně 1979/80. V Italském poháru je největší úspěch semifinále v sezoně 1988/89.\n\nVe druhé lize klub odehrál 23 sezon a vyhrál ji 2x.\n\n\n\n\n\n"}
{"id": "67186", "url": "https://cs.wikipedia.org/wiki?curid=67186", "title": "Battlefield 2", "text": "Battlefield 2\n\nBattlefield 2 (zkracováno na BF2) je akční počítačová hra pro PC, jejímž tématem je moderní válka. Jedná se o hru žánru FPS (střílečka z vlastního pohledu) s některými prvky strategie. Jako třetí díl série \"Battlefield\" ji v červenci 2005 vydala společnost Electronic Arts.\n\nHru je možno hrát jako singleplayer proti počítačovým hráčům nebo jako multiplayer pro až 64 hráčů spojených pomocí LAN či Internetu.\n\nKromě PC verze existuje i verze pro herní konzole Xbox, Xbox 360 a PS2, nazvaná \"\", ta se ale od původní verze poměrně liší.\n\nHráč představuje vojáka v hypotetické válce odehrávající se v blízké budoucnosti. Válčícími stranami jsou:\n\nV pozdějších rozšiřujících verzích se objevily také další vojenské sbory včetně armády Evropské unie.\n\nVe hře se objevují reálné zbraně používané dnešními armádami, případně zbraně právě vyvíjené.\n\n\"Battlefield 2\" je na rozdíl od bojových simulací (jako např. Operace Flashpoint) hlavně akční hrou, míra realismu je tedy o něco nižší – hráč vydrží několik zásahů a zranění je možno bez následků léčit. Pokud hráčovo zdraví klesne na nulu (podle hry je „kriticky zraněn“), nějakou dobu se neúčastní hry (v průběhu této doby jej dokonce může lékař – viz níže – oživit a vrátit zpět do hry bez následků), ale poté se znovu „narodí“ na jednom z definovaných míst mapy (hráč si může mezi těmito body zvolit), případně u velitele svého družstva (squadu).\n\nKaždá jednotlivá hra spočívá v souboji dvou týmů na mapě obsahující několik \"vlajek\". Vlajky mohou jednotlivá mužstva dobývat tím, že se k nim jeden či několik vojáků přiblíží a chvíli setrvávají poblíž, přičemž na stožár vystoupá vlajka příslušného státu (případně je před tím stažena vlajka soupeře, pokud vlajku držel). Na počátku hry jsou některé vlajky již v držení některého družstva, zbytek vlajek zatím nepatří nikomu. Právě vlajky držené mužstvem také tvoří místa, na kterých se znovuobjevují zabití hráči. Pokud mužstvo nedrží ani jednu vlajku, zabití hráči zůstávají mimo hru.\n\nNa začátku hry mají oba týmy přidělen určitý počet bodů, které postupně ubývají jednak za každého zabitého vojáka, jednak v případě, že soupeřův tým drží více než (v mapě) definovaný nadpoloviční počet vlajek. Mužstvo, kterému počet bodů klesne na nulu, prohrává. (Také v případě, že mužstvo nedrží ani jednu vlajku a jsou zabiti všichni jeho vojáci, hra končí prohrou tohoto mužstva, neboť se bez vlajek nemohou vojáci vrátit do hry.)\n\nNovinkou oproti předchozím hrám ze série je propracovaný systém strategického vedení a spolupráce hráčů. Hráči mají možnost organizovat se do dvou až šesti členných družstev, s velitelem družstva, který má omezené schopnosti dávat ostatním hráčům rozkazy, například kde mají útočit, kde mají bránit, atd, a zároveň má možnost přijímat rozkazy od vrchního velitele týmu (tj. celého týmu v boji, např. velitel Námořní Pěchoty, nebo velitel Čínské armády, v dané mapě) a zároveň od něho požadovat palebnou podporu, UAV, nebo zásoby a přivolání vozidla. Vrchní velitel týmu má, kromě posílání rozkazů jednotlivým velitelům družstev, také mnoho strategických možností, např. přivolání dělostřelecké podpory. Další možnosti a vlastnosti jsou popsány níže v kapitole \"velitel\".\n\nKaždý voják si může zvolit jedno z několika povolání; různá povolání se liší vybavením a tedy i některými zvláštními schopnostmi. Volbu může změnit při „znovunarození“, případně tím, že sebere výzbroj, která zůstala po zabitém vojákovi (i soupeřově). Všichni vojáci mají k dispozici nůž (bajonet M9), dále mají vždy pistoli (USA: Beretta 92FS, MEC: MR-444, Čína: QSZ-92) a nějaký typ pušky, zbytek vybavení závisí na povolání. Povolání také ovlivňuje rychlost pohybu, výdrž a odolnost proti střelbě. Každý voják má také k dispozici padák, který může použít při pádu z výšky (např. při opuštění letadla ve vzduchu).\n\n\nVojáci mohou využívat různé dopravní prostředky a bojová vozidla (včetně vrtulníků či bojových letounů) rozmístěná na bojišti, přičemž se nebere ohled na povolání – každý voják může využívat libovolný prostředek. Vozidla se po zničení po jisté prodlevě objeví nová na původním místě. Přesunutá a opuštěná vozidla se po nějaké době samy zničí (aby se opět objevily na původním místě). Počáteční umístění vozidel určuje jejich typ – každá armáda má vlastní druhy, obecně si však odpovídají a liší se hlavně vzhledem.\n\n\nPůvodní verze BF2 obsahovala dvanáct map. Ve verzi 1.03 přibyl \"Wake Island 2007\", ve verzi 1.4 pak \"Road to Jalalabad\", v roce 2008 volně stažitelná mapa \"Highway Tampa\", která byla ale ve verzi 1.5 integrována do hry společně s novou mapou \"Operation Blue Pearl\". Další mapy jsou obsaženy v rozšiřujících balíčcích, nebo v patchi 1.5, který obsahuje všechny mapy z rozšiřujících balíčků (Euro Force a Armored Fury). Mapy jsou k dispozici v několika velikostech podle počtu hráčů (mapy pro 16, 32 a 64 hráčů), velikosti se liší také počtem vlajek a rozmístěním vozidel a dalších důležitých bodů na mapě. Hra jednoho hráče (singleplayer) umožňuje přístup jen k mapám pro šestnáct hráčů, přičemž některé mapy nejsou k dispozici vůbec.\n\nPokud hráč hraje na oficiálních serverech, uchovávají se mu záznamy o získaných bodech, zabitích a další statistiky. Na základě těchto záznamů jsou hráči hodnoceni a řazeni v hodnostním systému (odpovídajícím systému hodností v americké námořní pěchotě). Získáváním vyšších hodností si mohou hráči „odemknout“ dodatečné zbraně: každé povolání má jednu, v datadisku \"Special Forces\" pak přibývá dalších sedm.\n\nNavíc k bodům a hodnostem mohou hráči takto získávat speciální ocenění (stužky, odznaky a vyznamenání) za konkrétní úspěchy.\n\nJeden z hráčů každé strany se může stát velitelem. Velitel má na starosti strategické vedení bitvy; udílí rozkazy (např. útočit na nějaký bod) velitelům družstev a může použít následující akce:\n\nNěkteré velitelovy schopnosti však můžou být omezeny zničením klíčových objektů (které mohou zničit speciální jednotky výbušninou C4). Zničení dělostřeleckých baterií mu znemožní přivolat dělostřeleckou podporu, zničení radaru skenování mapy, a zničení UAV postu mu znemožní posílat bezpilotní průzkumné letouny UAV.\n\nPozice velitele je navíc k základnímu povolání hráče – hráč se jinak běžným způsobem účastní hry. Velitel získává část bodů získaných týmem a na konci hry se veliteli vítězného týmu počet získaných bodů zdvojnásobí.\n\nO tom, který z hráčů získá pozici velitele, se rozhoduje podle získaného hodnocení všech zájemců; velitel může kdykoli na pozici rezignovat, případně může výrazná většina týmu rozhodnout o svržení velitele.\n\nHráči jednoho týmu se mohou sdružovat do dvou- až šestičlenných družstev. Členové jednoho družstva spolu mohou snadno komunikovat, každé družstvo má velitele, který jediný může přímo komunikovat s vrchním velitelem a udílí členům rozkazy. Velitel družstva může také vrchního velitele požádat o dělostřeleckou podporu či zásoby na určené místo.\n\nČlenové družstva mají také možnost „narodit se“ nikoli u některé vlajky, ale u svého velitele. (Velitel však musí být naživu a strana musí držet alespoň jednu vlajku.)\n\nHra obsahuje vestavěnou podporu pro komunikaci hráčů pomocí VoIP. Hráč může takto hlasem komunikovat s dalšími členy svého družstva, velitel družstva také může komunikovat přímo s vrchním velitelem.\n\nHra umožňuje zaznamenávat průběh hry, záznam ukládat na disk a posléze jej zobrazit (v různých režimech) či z něj vytvořit video.\n\nZáznam bitvy může ukládat i server pomocí programu BattleRecorder který je nainstalovaný na serveru. Záznam který nahrává server má pouhý zlomek velikosti (hodinový záznam asi 20MB) oproti záznamu který nahrává hráč. Toto video ale nenabízí pohled z první osoby. Ale slouží jako důkaz při zápase, když nějaký tým poruší pravidla.\n\nOficiální požadavky na systém:\n\nK červenci 2006 se celosvětově prodalo 2 250 000 kopií této hry. Setkala se s velmi kladným přijetím, v recenzích získávala hodnocení přesahující 90 %. Na festivalu E3 získala cenu herních kritiků jako nejlepší online hra pro více hráčů.\n\nKritika směřovala zejména k poměrně velkému množství chyb a nedostatků, kterými trpěla první verze. (Velkou část problémů vyřešily pozdější opravné balíčky, některé nové však přibyly.) Negativně také byly hodnoceny poměrně vysoké technické nároky hry a dlouhá doba nahrávání mapy.\n\nOd vydání hry uveřejnil výrobce mnoho opravných záplat (patchů):\n\"Battlefield 2: Special Forces\" je rozšiřující balíček vydaný v listopadu 2005. Objevuje se v něm šest nových armád, spolu s nimi balíček nabízí nových deset vozidel, dvanáct zbraní a osm map.\n\n\nNa rozdíl od rozšiřujícího balíčku datadisky jen rozšiřují obsah hry, netvoří relativně samostatnou část. Přidávají nové mapy, vozidla a možnost hrát za vojenské síly Evropské unie. Ve finálním vydání patche 1.5 jsou tyto datadisky integrované pro všechny hráče Battlefield 2, takže není třeba je zvlášť kupovat. Pro kompletní obsah hry (i s datadisky) stačí mít Battlefield 2 Deluxe verzi s patchem 1.41 a 1.5.\n\n\"Battlefield 2: Euro Force\" byl vydán 14. března 2006 a obsahuje armádu Evropské unie spolu s evropskými zbraněmi a vozidly. Nabízí také tři nové mapy (\"Great Wall, Operation Smoke Screen\" a \"Taraba Quarry\").\n\n\"Battlefield 2: Armored Fury\" byl vydán 6. června 2006 a poskytuje tři nové mapy (\"Midnight Sun, Operation Harvest\" a \"Operation Road Rage\") a nová letadla: letouny pro blízkou podporu (SU-39, A-10 Thunderbolt II, Nanchang Q-5) a průzkumné vrtulníky (Eurocopter EC635, WZ-11 a Hughes H-6).\n\nPředváděcí verzi lze zdarma stáhnout z Internetu; obsahuje jednu mapu (\"Gulf of Oman\") ve verzích pro jednoho i více hráčů. Verze pro více hráčů mají časové omezení (10 minut hry u 16hráčové verze, 12 minut u 32hráčové; 64hráčová verze není k dispozici vůbec, hráči však mohou hrát na menší mapě). V demu se hráčům nepočítají body do statistiky a EA Games od 28. listopadu 2005 neprovozuje žádné servery, na kterých by bylo možno demo hrát; zájemci si však mohou stáhnout a zprovoznit vlastní server, který toto podporuje.\n\nUživatelé hry vytvořili velké množství modů, mezi populární patří např. \"Project Reality\", \"Forgotten Hope 2\" či \"Point of Existence\".\n\n"}
{"id": "67195", "url": "https://cs.wikipedia.org/wiki?curid=67195", "title": "Jindřich I. Ptáčník", "text": "Jindřich I. Ptáčník\n\nJindřich I. Ptáčník (německy: \"Heinrich der Finkler\" nebo \"Heinrich der Vogler\", 876 – 2. července 936) byl vévoda saský (912 – 936) a král východofranský (919 – 936), zakladatel tzv. saské, resp. otonské dynastie králů a císařů Svaté říše římské, kterou znovu obnovil jeho syn Ota I. Veliký.\n\nJindřich byl synem saského vévody Oty Vznešeného a jeho manželky Hedwigy. V roce 906 se oženil s Hatheburgou, ovdovělou dcerou saského hraběte Erwina z Merseburgu. Rozvést se musel krátce po narození prvního syna Thankmara a to na nátlak halberstadtského biskupa. Znovu se oženil roku 909 s Matyldou z rodu spřízněných Immedingů. Matylda pocházela, jak zdůrazňují saští historikové, \"„z rodu velkého vévody Widukinda“\", jenž do roku 785 vedl boj Sasů proti franskému králi Karlu Velikému, což bylo pro pozdější otonský vzestup důležité.\n\nJeho druhá žena Matylda přivedla na svět pět dětí, které dosáhly dospělého věku: Otu (* 912, týden před smrtí děda); Gerbergu (která se roku 928 vdala za vévodu Giselberta, čímž Jindřich ke své rodině úzce připoutal nejmocnějšího muže v Lotrinsku), Hadwigu, Jindřicha (* asi 922) a Bruna (*925).\n\nPo smrti Ludvíka Dítěte roku 911 zemřel o rok později Jindřichův otec Ota Vznešený a Jindřich se začal bránit prosazování královské moci nově zvoleného krále Konráda, který odmítal uznat přechod Otových práv na syna a vyžadoval přímé podřízení Saska králi.\n\nRoku 915 konflikt s králem Konrádem vyvrcholil vojenským tažením krále do Saska. Jindřich se mu postavil nedaleko Grone (dnešní Göttingen) a bylo ujednáno příměří. Jindřich se Konrádovi formálně podrobil, Konrád se ale vzdal přímého výkonu královské vlády v Sasku. Součástí dohody bylo podle německých historiků i ujednání, že v případě smrti Konráda před smrtí Jindřicha podpoří konrádovci Jindřichovu volbu králem. Jindřich se tak nikdy nedostal do stejné pozice, jako například Arnulf Bavorský, který musel uprchnout do exilu do Uher.\n\nPo smrti krále Konráda 23. prosince 918 zvolili Frankové a Sasové v květnu 919 na setkání ve Fritzlaru Jindřicha králem. Podle otonské rodinné legendy se tak stalo podle Konrádovy poslední vůle, v níž umírající král přikázal Frankům zvolení Sasa Jindřicha a pověřil svého bratra Eberharda, aby mu předal odznaky královské moci. Podle další legendy se o svém zvolení králem dozvěděl Jindřich na lovu, byl vášnivým ptáčníkem a odtud i ono přízvisko Ptáčník.\n\nVe Švábsku a v Bavorsku nebyla volba zpočátku akceptována. Jindřich si musel uznání vynutit vojenskými taženími proti vévodům Burkhardovi a Arnolfovi. Nepodmanil si je násilím, ale učinil z nich své přátele a pomocníky – jako uznávaní předáci svých národů se stali nejvýznačnějšími muži království.\n\nPostupem doby konsolidoval Východofranskou říši, sjednotil ji a stabilizoval. Roku 925 připojil k Východofranské říši Lotrinské království. Své výboje zaměřil proti Dánům a Slovanům (kolem roku 930).\n\nRoku 929 listinou určil za svého nástupce syna Otu, prvorozený syn Thankmar nebyl kvůli rozvodu akceptovatelný jako právoplatný dědic. Tato listina určovala poměry po jeho smrti a vdova měla obdržet jako vdovské statky především Quedlinburg, Pöhlde a Nordhausen. Mladší Jindřich měl zatím zůstat v královské domácnosti (kvůli věku) a Bruno byl určen pro duchovní dráhu (později se stal kancléřem svého bratra Oty). Dlužno říci, že Oto později tuto listinu porušil a upřel Matyldě vdovské statky v oplátku za to, že uvažovala o možné kandidatuře Jindřicha, který se na rozdíl od Oty \"narodil v purpuru\" - tedy v době, kdy Jindřich Ptáčník byl králem.\n\nV té době také Jindřich vybral manželku pro syna Otu, Edgith, dceru Eduarda I. Staršího z Wessexu a nevlastní sestru vládnoucího anglického krále Ethelstana. Tím se posílila legitimita saské dynastie a připomenula kmenová příbuznost se Sasy, kteří v 5. století přesídlili do Británie (odtud pojem Anglosasové).\n\nBěhem své vlády se snažil zabránit ničivým nájezdům maďarských kmenů na území východofranské říše. V roce 924 začal Maďarům platit tribut a získaný klid využil k opevňování měst a budování silné jízdní armády. V té době také zahájil expanzi na území Polabských Slovanů. V roce 933 platby ukončil a trestnou výpravu Maďarů porazil v bitvě na Riade. Porážku Maďarů pak dokonal jeho syn Ota I., když je rozdrtil v bitvě na Lechu (955).\n\nV roce 929 Ptáčník vytáhl s bavorským Arnulfem do Čech, kde chtěl napadnout knížete Václava. Ten zabránil válce a s císařem se dohodl. Jejich pozdější vztahy byly podle kronikářů ovšem výborné. Císař na jednom říšském sněmu věnoval knížeti Václavovi ostatek sv. Víta. Tím se Čechy od té doby odklonily od orientace na Bavorsko a začaly se více přiklánět k Sasku, čemuž ostatně svědčí i zasvěcení nového kostela na Pražském hradě saskému patronovi sv. Vítu.\n\nJindřich I. zemřel 2. července 936 v Memlebenu na následky mrtvice, která ho schvátila na lovu v pohoří Harz.\n\n\n"}
{"id": "67198", "url": "https://cs.wikipedia.org/wiki?curid=67198", "title": "Kytlice", "text": "Kytlice\n\nKytlice () jsou malá obec, která leží na říčce Kamenici v Ústeckém kraji v okrese Děčín šest kilometrů severně od města Nový Bor. Žije v nich obyvatel.\n\nObec se skládá z pěti místních částí ležících na třech katastrálních územích:\n\nPrvní písemná zmínka o obci pochází z roku 1787.\n\nV roce 1900 měla obec 1001 obyvatel, po druhé světové válce však došlo k vysídlení původních německých obyvatel. Kytlice byly v minulosti známy jako sklářská vesnice, dnes jsou převážně ves chatařů a turistů jezdících sem za krásnou krajinou Lužických hor a nedaleké Jedlové.\n\nV obci mělo chalupu několik umělců včetně Miroslava Horníčka, který je zde pochován, nebo Vlastimila Brodského. Chatu zde stále má například Táňa Fischerová. Na cestě mezi Kytlicí a Polevskem zemřel herec Tomáš Holý.\n\nZnakem obce je úhlopříčně rozdělený štít na dvě části stříbrnou linkou se třemi vlnovkami symbolizující řeku Kamenici.\n\nLevá horní část obsahuje sklářskou píšťalu (odkazující na tradici sklářství) zkříženou s ostrví (sukovitý kmen s pahýly) na zlatém (v tisku žlutém) poli.\n\nZlatá barva a ostrev s šesti pahýly poukazuje na erb původních majitelů panství, jimiž byli Berkové z Dubé.\n\nPravá dolní část obsahuje modré pole odkazující na kobaltovou modř, kterou se ve sklářském průmyslu místní skláři proslavili.\n\nObec má dvě železniční zastávky – Mlýny a Kytlice na trati 081 z Děčína do Rumburka.\n\n\n\nMezi místními chalupáři se vyskytuje řada jmen pražských umělců. Jedním z nich byl herec a spisovatel Miroslav Horníček, který je pohřben na kytlickém hřbitově.\n\n\n"}
{"id": "67211", "url": "https://cs.wikipedia.org/wiki?curid=67211", "title": "Jarcová", "text": "Jarcová\n\nJarcová je obec v okrese Vsetín Zlínského kraje. Žije zde obyvatel.\n\nObec leží 4 km jižně od Valašského Meziříčí na úpatí Hostýnských vrchů. První záznam o obci pochází z roku 1392, kdy je vzpomínána jako \"Jarcova Lhota\", vznikla pravděpodobně v období tzv. velké kolonizace. Původní charakter obce je především zemědělský, obyvatelé se věnovali také ovocnářství, výrobě dřevěného nářadí. Právo užívat znak a prapor získala obec v roce 1993. Na území obce se nachází přírodní památka Jarcovská kula, která je zobrazena i na obecní pečeti.\n\n\n\n"}
{"id": "67212", "url": "https://cs.wikipedia.org/wiki?curid=67212", "title": "Zemětřesení v provincii Šen-si", "text": "Zemětřesení v provincii Šen-si\n\nZemětřesení v provincii Šen-si (嘉靖大地震, pinyin: Jiājìng dà dìzhèn) je doposud nejničivější zaznamenané zemětřesení v lidské historii, zemřelo při něm přibližně 830 000 lidí. Proběhlo ráno 23. ledna 1556 v provincii Šen-si (陕西) v Číně. Zemětřesením bylo postiženo více než devadesát sedm okresů v provinciích Šen-si (陕西), Šan-si (山西), Che-nan (河南), Kan-su (甘肃), Che-pej (河北), Šan-tung (山东), Chu-pej (湖北), Chu-nan (湖南), Ťiang-su (江苏) a An-chuej (安徽). Byl zničen 800km pás země a v některých okresech bylo zabito až 60 % obyvatel. Většina lidí v té době žila v zemních obydlích vyhloubených v sprašových svazích. Mnohá z těchto obydlí se během katastrofy sesula.\n\nZemětřesení se stalo během vlády císaře Ťia-ťinga dynastie Ming.\n\nModerní odhady založené na geologických údajích přisuzují zemětřesení magnitudo 8 až 8,3 Richterovy škály. I když to bylo nejničivější zemětřesení a pátá nejničivější přírodní katastrofa v lidské historii, byla zaznamenána i zemětřesení s vyšším magnitudem. Následné otřesy pokračovaly několikrát do měsíce dalšího půl roku. Epicentrum leželo v okrese Chua poblíž hory Chua v Šen-si .\n\nV čínských historických záznamech byla katastrofa popsána takto:\n\nZemětřesení těžce poškodilo mnoho stél v Kamenném lese. Ze 114 klasických stél Kchaj-čcheng bylo 40 zlomeno.\n\nUčenec Čchin Kche-ta zemětřesení přežil a zaznamenal o něm podrobnosti. Jedním z jeho závěrů bylo, že \nTo naznačuje, že mnoho lidí zahynulo, když se snažili utéct ze svých domů, ale mnozí z těch, kteří zůstali uvnitř, přežili.\n\nOtřesy snížily výšku Pagody malé divoké husy v Si-anu z 45 metrů na 43,4 metru.\n\nV té době miliony lidí žily v uměle vyhloubených sprašových „jeskyních“ na svazích v oblasti Sprašové plošiny. Spraš je úlomkovitá usazená hornina navátá větrem. Měkká sprašová hornina se v oblasti usazovala po miliony let díky větru přinášejícímu prach z pouště Gobi. Spraš je velmi náchylná k větrné a vodní erozi. Sprašová plošina pokrývá skoro celé provincie Šan-si, Šen-si a Kan-su a části dalších. Většina obyvatel žila v tzv. Jao-tung obydlích právě na sprašových svazích. To byl hlavní důvod obrovského počtu obětí. Zemětřesení způsobilo sesuvy půdy, které „jeskyně“ zasypaly.\n\nV současnosti je prakticky nemožné vyčíslit hmotné škody. Počet obětí je tradičně udáván jako 830 000. Hmotná škoda byla obrovská – celá oblast vnitřní Číny byla zničena a odhadem 60 % populace v oblasti zahynulo. Škody lze přirovnat pouze ke škodám způsobeným výbuchem atomové bomby (samozřejmě bez radioaktivity ap.).\n\nZemětřesení v Šen-si v roce 1556 nebylo nejhorší katastrofou v čínských dějinách. Např. během tzv. Tří let přírodních katastrof (1959 až 1961) zemřely desítky milionů Číňanů.\n\n\n"}
{"id": "67214", "url": "https://cs.wikipedia.org/wiki?curid=67214", "title": "Let Air Canada 143", "text": "Let Air Canada 143\n\nGimli Glider („kluzák z Gimli“) je pojmenování letadla Boeing 767-200, který se stal při svém letu číslo 143 společnosti Air Canada z Ottawy do Edmontonu hlavním aktérem slavné letecké nehody (výjimečně se šťastným koncem). Letounu 23. července 1983 došlo ve výšce asi 12,5 km palivo, posádka s ním přesto dokázala doplachtit na letiště Gimli Industrial Park (západně od obce Gimli v Manitobě) a úspěšně přistát, aniž by došlo k vážnějšímu zranění.\n\nLetoun Boeing 767 byl jedním z prvních strojů, využívajících ve vysoké míře elektronické řídicí systémy, s tzv. „skleněným kokpitem“, ve kterém jsou klasické ručičkové přístroje nahrazeny obrazovkami. Množství paliva v jeho třech nádržích kontroloval ukazatel paliva (Fuel Quantity Indicator System - FQIS) a výsledky zobrazoval na displeji v řídicí kabině. Tento ukazatel byl počítačem, který usnadňoval práci posádky, například umožňoval specifikovat trasu letu, zatížení stroje atd. a sám vypočítal optimální množství paliva; pokud by nefungoval, bylo třeba tyto výpočty provádět ručně. Ukazatel paliva byl dvoukanálový, přičemž výpočty probíhaly nezávisle a byly křížově porovnávány. V případě výpadku jednoho kanálu výrobce letounu dovoloval létání, ale množství paliva muselo být před startem ověřeno zařízením zvaným \"floatstick\" (plováky v nádrži; konstrukční součást letounu). V případě výpadku obou kanálů nemělo být letadlo považováno za letuschopné.\n\nVzhledem k nesrovnalostem ve funkci ukazatele paliva odhaleným u jiných letounů 767 vydal výrobce servisní pokyn pro rutinní kontrolu tohoto ukazatele. Den před incidentem byla u dotyčného letounu tato kontrola provedena a byla odhalena nefunkčnost ukazatele paliva. Technik však zjistil, že při vyřazení druhého kanálu vypnutím jeho jističe se činnost ukazatele paliva obnoví, byť pracoval jen s prvním kanálem; letoun ale splňoval podmínky pro let. Protože nebyly k dispozici náhradní díly, ponechal technik jistič vypnutý, řádně jej označil visačkou a učinil záznam do deníku údržby (\"SERVICE CHK – FOUND FUEL QTY IND BLANK – FUEL QTY #2 C/B PULLED & TAGGED...\") . Tento záznam říkal, že ukazatel paliva nepracoval a že byl vypnut jistič druhého kanálu (C/B - Circuit Breaker), avšak pro nezasvěcené z něj nebylo zřejmé, že se činnost ukazatele paliva vypnutím jističe obnovila!\n\nV den incidentu měl letoun letět z Edmontonu do Montrealu a zpět s mezipřistáním v Ottawě. Před odletem pozemní technik informoval o problému ukazatele paliva piloty a sdělil, že množství paliva by mělo být ověřeno pomocí floatsticku. Toto bylo provedeno, piloti se ale mylně domnívali, že letoun do Edmontonu s danou poruchou již přiletěl. Vlastní let proběhl bez problémů, ukazatel paliva fungoval i s jedním zapnutým kanálem a piloti mu tudíž nevěnovali zvláštní pozornost.\n\nPo příjezdu v Montrealu došlo ke změně posádky pro zpáteční let zpět do Edmontonu. Střídající kapitán informoval novou posádku o problému s ukazatelem paliva, přičemž bylo zřejmé, že letoun přesto letěl, a to i minulý den, což nový kapitán bez hlubšího zvážení akceptoval.\n\nBěhem přípravy letounu pro návrat do Edmontonu se pracovník pozemní údržby svévolně rozhodl problém nefunkčního ukazatele paliva prozkoumat. Zapnul proto jistič druhého kanálu, přičemž visačku oznamující jeho vypnutí ponechal připevněnou, a ukazatel paliva opět přestal pracovat. V ten moment však dostal pokyn ke změření aktuálně zbývajícího množství paliva v nádržích pohonných hmot pomocí floatsticku a musel řídicí kabinu opustit. Z roztržitosti jistič druhého kanálu zpětně nevypnul, avšak na jističi ponechaná visačka říkala opak. Ukazatel paliva byl nyní zcela mimo provoz.\n\nPři vstupu do řídicí kabiny kapitán uviděl, co očekával: nefungující ukazatel paliva měřidla a označený jistič. Konzultoval situaci s příručkou Seznam minimálního vybavení (Minimum Equipment List - MEL), která říkala, že letoun by neměl letět. V té době však byl Boeing 767 novým strojem, uvedeným na trh před necelými dvěma lety; daný kus byl dodán před méně než 4 měsíci. V MELu se nalézalo 55 změn, některé stránky byly prázdné, čekajíce na doplnění dle získaných zkušeností.\n\nPři nejasnostech se v takových případech způsobilost k letu obvykle odvozovala od souhlasu pozemního personálu. Kapitán na základě mylných informací posílených tím, co viděl v řídicí kabině a přečetl v deníku údržby, i svého nesprávného posouzení situace (že letoun již letěl s nefungujícím ukazatelem paliva) dal přednost obvyklému postupu před pokyny MELu a rozhodl o konání letu.\n\nDalším z faktorů, spolupůsobících při vzniku incidentu bylo to, že Kanada v té době přecházela na metrický systém. V rámci tohoto procesu byly letouny Boeing 767 vybaveny ukazateli v metrických jednotkách (litry a kilogramy), všechny ostatní provozované letouny pracovaly s imperiálními jednotkami (galony, libry). Pilot vypočítal, že pro cestu do Edmontonu bude potřeba 22 300 kg paliva (tj. 49 200 liber). Kontrolou pomocí dripsticku bylo zjištěno, že v nádržích zbývá 7 682 litrů (1 690 imperiálních galonů). Posádka tedy musela přepočítat toto objemové množství na váhové, to odečíst od celkové potřeby (22 300 kg) a výsledek převést zpět na objemové množství. V minulosti tuto činnost míval na starosti palubní inženýr, který ale u Boeingu 767 již nebyl. Další, byť ne tak zásadní problém přináší okolnost, že hustota paliva se s teplotou mění.\n\nV tomto případě měl litr paliva hmotnost 0,803 kg, takže správný výpočet by měl být:\n\nJak pozemní personál, tak piloti však mylně dospěli k názoru, že místo 0,803 je třeba použít přepočítávací koeficient 1,77, který však vyjadřoval hmotnost litru paliva v librách. Tento koeficient byl totiž běžně používán pro tankování letounů užívajících imperiální jednotky. Výpočty pozemního personálu i pilotů říkaly toto:\n\nMísto 22 300 kg paliva bylo tedy v nádržích letounu 22 300 liber, tj. jen 10 100 kg, jen asi polovina potřebná k dosažení cíle. Kapitán si byl vědom problémů s ukazatelem paliva a výpočet zopakoval, ale použil stejný nesprávný přepočítávací koeficient a nevyhnutelně dospěl ke stejnému, mylnému závěru.\n\nSpotřebu paliva za letu měří palubní počítač (Flight Management Computer - FMC). Ten normálně pracuje s daty získanými od ukazatele paliva a pokud ten nepracuje, lze vstupní podklady vložit ručně, což kapitán učinil a zadal hodnotu 22 300 kg. Během mezipřistání (v daném případě v Ottawě) se palubní počítač vynuluje, proto kapitán nechal znovu manuálně změřit množství paliva v nádržích pomocí floatsticku a zopakoval celý výpočet znovu. I tentokrát naneštěstí použil nesprávný koeficient, dospěl ke stejnému závěru jako v dříve a na chybu nepřišel.\n\nVe 20:09 místního času, když letadlo se 61 pasažéry a pěti členy posádky letělo ve výšce 41 000 stop nad městem Red Lake v Ontariu, signalizoval palubní varovný systém problém s tlakem paliva v levé nádrži. Posádka se domnívala, že se jedná o závadu palivového čerpadla, které tedy vypnula. O chvíli později se rozsvítilo druhé varovné světlo o nedostatečném tlaku a posádka se rozhodla raději přistát na asi 210 km vzdáleném letišti ve Winnipegu a zahájila pomalý sestup. O chvíli později však levý motor zhasl. Posádka se začala připravovat na přistání s jedním motorem a snažila se (marně) o znovunahození motoru se zapnutým přečerpáváním paliva z druhé nádrže. Po chvíli se však rozsvítilo další varovné světlo a ve 20:21 (ve výšce 28 500 stop, asi 170 km od Winnipegu) se ozval zvukový signál \"„bong“\" signalizující nefunkčnost obou motorů (který do té doby ani jeden z pilotů nikdy neslyšel, neboť taková situace se nenacvičuje ani v simulátoru) a v kabině se rozhostilo ticho, ve kterém je na zvukovém záznamu černé skříňky jasně slyšet zvolání „Oh, fuck!“.\n\nJelikož jediným zdrojem elektrické energie jsou motory a pomocný zdroj APU (který ovšem bere palivo ze společných nádrží s motory), vypadla v letadle elektřina a téměř všechny přístroje v kabině přestaly fungovat. Výjimku tvořily jen nejzákladnější záložní přístroje – magnetický kompas, umělý horizont, rychloměr a barometrický výškoměr. Motory dodávají energii i hydraulickému systému, který je v takovém letadle nezbytně nutný pro ovládání řídicích ploch. Pro případ nouze je proto letoun vybaven malou vrtulovou turbínou (tzv. ram air turbine, RAT), která se automaticky vysune z letadla a díky proudícímu vzduchu vyrábí elektrickou energii pro nejnutnější systémy, především pro udržení minimálního potřebného tlaku v hydraulickém systému, při jehož nefunkčnosti by letadlo vůbec nešlo ovládat.\n\nPiloti se nejprve pokusili zjistit nouzový postup v takové situaci, ale v letové příručce se případ výpadku obou motorů i APU vůbec nevyskytoval. Letadlo tohoto typu není navrženo jako kluzák – motory vytvářejí obrovský odpor vzduchu, takže klesalo rychlostí zhruba 2000–2500 stop (600-800 metrů) za minutu. Zatímco kapitán Bob Pearson (zkušený plachtař a spoluvlastník kluzáku Let L-13 Blaník) udržoval rychlost na 220 uzlech (407 km/h) (což byl pouhý odhad optimální rychlosti), druhý pilot Maurice Quintal mezitím počítal, jak daleko jsou schopni doletět. Na základě záložního výškoměru a informací o poloze od řízení letového provozu určili rychlost sestupu – během 20 km ztratili 5000 stop (1,5 km) výšky, což znamená klouzavost zhruba 1:12 (pro srovnání: zmíněný Blaník má klouzavost zhruba 1:28, moderní kluzáky až 1:60). To znamenalo, že stroj až do Winnipegu, kde Air Canada měla servisní středisko, nedoletí a posádka se rozhodla pro nouzové přistání na nedalekém bývalém vojenském letišti Gimli, na kterém náhodou druhý pilot jistou dobu sloužil.\n\nPiloti ovšem nevěděli, že na letišti byla zrušena jedna z rovnoběžných vzletových a přistávacích drah (32L), na které byly vybudovány závodní tratě pro motokáry. V den nehody se zde konaly „rodinný den“ a závody a dráha i s okolím byla zaplněna auty a lidmi. To však byla dráha, kterou později kapitán zvolil k přistání, neboť byla širší; závodů na opačném konci si zřejmě vůbec nevšiml. Poté už bylo na změnu dráhy pozdě. Ve 20:33, asi 15 km před letištěm bylo letadlo srovnáno do osy dráhy. Jelikož RAT nenapájí hydrauliku podvozku, musela posádka podvozek vysunout nouzovým postupem – po odjištění se podvozek nechá klesnout vlastní vahou. Hlavní podvozek se takto podařilo úspěšně vysunout, příďový podvozek však kvůli odporu vzduchu nezapadnul do správné polohy, takže po přistání se dal očekávat jeho kolaps. Kapitán si navíc v poslední fázi přiblížení uvědomil, že jsou stále příliš vysoko a letí příliš rychle a zpomalil na zhruba 180 uzlů (běžně se přistává rychlostí o 30–50 uzlů nižší, ale protože ani klapky a sloty nebylo možno za dané situace ovládat, muselo letadlo udržovat vyšší rychlost než je normální). Za obvyklé situace by mu v nouzovém zbrzdění pomohly rušiče vztlaku, ani jejich hydrauliku však RAT nenapájel. Proto letadlo zbrzdil skluzem (což je běžná technika brzdění u kluzáků, u velkých letadel prakticky nepoužívaná, neboť cestující při ní mají dojem, že se letadlo řítí bokem k zemi), při tom však ještě více poklesl nápor vzduchu na RAT, takže vyrovnání skluzu bylo velmi obtížné a podařilo se až na poslední chvíli.\n\nVe 20:38 se letoun poprvé dotkl země asi 300 metrů od prahu dráhy (tzn. prakticky v ideálním místě) a ihned poté začal prudce brzdit. Několik pneumatik při brzdění prasklo a nezajištěné příďové kolo podvozku zkolabovalo, takže letoun brázdil nosem zemi (což bylo zřejmě štěstí, protože tak letadlo zabrzdilo na kratší vzdálenosti). Po necelých 900 metrech se letadlo zastavilo, pouhých asi 30 metrů od závodní dráhy plné lidí. V přídi letadla vypukl menší požár, takže posádka nařídila nouzovou evakuaci pomocí skluzů. Požár byl rychle uhašen ručními hasicími přístroji, které přinesli závodníci a pracovníci závodní dráhy.\n\nCelá nehoda proběhla bez vážnějších zranění, jediná menší zranění byla způsobena při evakuaci, při které byly zadní skluzy kvůli výraznému náklonu letadla se zborceným příďovým podvozkem v téměř svislé poloze, takže několik osob ze zadních skluzů vypadlo a utrpělo lehčí zranění.\n\nLetadlo bylo nouzovým přistáním poškozeno jen velmi málo, po dvoudenní provizorní opravě (dvěma mechanikům, kteří byli do Gimli vysláni, po cestě došel benzín a muselo pro ně být vysláno druhé auto) vlastní silou přeletělo do Winnipegu, kde bylo v průběhu několika týdnů zcela opraveno, po čemž se vrátilo do běžné služby v Air Canada, kde se od té doby označovalo jako „The Gimli Glider“. (Poslední let tohoto stroje proběhl 24. ledna 2008, kdy přeletělo na letiště Mojave, kde bylo odstaveno. Fanoušci doufají, že bude v budoucnu věnován Kanadskému leteckému muzeu.)\n\nVyšetřování nehody zjistilo, že závada na palivovém počítači byla způsobena studeným spojem v jeho obvodu, přičemž fakt, že při takové poruše nezačal fungovat záložní systém, byl způsoben chybou v návrhu. Provizorní oprava, kterou provedl mechanik v Montrealu, byla neutralizována jiným mechanikem, který (aniž by k tomu byl kvalifikován) při mezipřistání v Ottawě zkoušel problém s počítačem řešit. Na rozdíl od vyšetřování provedeného společností Air Canada došly kanadské státní úřady k závěru, že významný podíl na nehodě měla sama letecká společnost, jejíž standardní procedury a předpisy a výcvik posádek a pozemního personálu byly nedostatečné.\n\nV roce 1995 vznikl televizní film \"Falling from the Sky: Flight 174\", který o tomto incidentu pojednává. Nouzovému přistání stroje se věnuje i jeden z dílů dokumentární série \"Letecké katastrofy\".\n\nK 25. výročí události byl v Gimli za účasti obou pilotů odhalen památník.\n\n\n"}
{"id": "67215", "url": "https://cs.wikipedia.org/wiki?curid=67215", "title": "Bromoform", "text": "Bromoform\n\nBromoform je organickou sloučeninou bromu (patří mezi haloformy, tedy deriváty methanu, kde jsou tři atomy vodíku nahrazeny atomy téhož halogenu). Její systematický název je tribrommethan, vzorec CHBr. Vzhledem to je bledě žlutá kapalina nasládlého zápachu. Je mírně rozpustná ve vodě a velmi snadno přechází do plynného skupenství. Jde o jedovatou a přírodě nebezpečnou látku.\n\nMalá množství této sloučeniny jsou vytvářena mořskými rostlinami. Nejvíc bromoformu se do okolí dostává jako vedlejší produkt reakce, při které je do vody ve vodárnách zaváděn chlór, který v ní ničí bakterie, a tím se tato voda stává pitnou.\n\nDnes se bromoform průmyslově nevyrábí v příliš velkém množství, jeho výroba uplatňovaná v průmyslu dnes už spíš pomalu zaniká. Dříve se bromoform používal jako rozpouštědlo, dnes se však již nanejvýš užívá jako laboratorní činidlo.\n\nV přírodě je bromoform produkován chaluhami jako jejich hlavní organohalogenová sloučenina, slouží jim k ochraně před bakteriemi a proti spásání.\n\n"}
{"id": "67217", "url": "https://cs.wikipedia.org/wiki?curid=67217", "title": "Titanic (film, 1997)", "text": "Titanic (film, 1997)\n\nTitanic je americký film, který v roce 1997 natočil režisér James Cameron. Získal řadu ocenění, včetně rekordních 11 Oscarů, které zahrnuly i Cenu Akademie za nejlepší film roku. Snímek zpracovává katastrofu zaoceánské lodi \"Titanic\" z roku 1912. Patří mezi nejnákladnější filmy v historii světové kinematografie a s celkovými celosvětovými tržbami ve výši 2,2 miliardy dolarů drží zároveň pozici třetího kasovně nejúspěšnějšího filmu všech dob.\n\nJe často označován jako nejromantičtější film všech dob – zápletka o lásce, překonávající i hrůzy katastrofy a dva lidé, kteří jsou kvůli ní schopni se i obětovat. Výrazná filmová hudba podtrhuje celkový dojem a vyznění díla.\n\nDěj fiktivního příběhu se odehrává ve dvou časových obdobích: V roce 1996 hledač pokladů Brock Lovett hledá ve vraku Titanicu známý šperk Srdce oceánu. V trezoru Caledona Hockleyho speciální průzkumná ponorka nalezne kresbu nahé mladé ženy. Zpráva o nálezu je posléze zveřejněna v televizi, kde ji vidí stoletá Rose Calvertová. Se svojí vnučkou navštíví Lovetta a řekne mu, že ona je žena na obrázku. Rose později vypráví příběh lásky, kterou prožila na Titanicu roku 1912. Tehdy bylo Rose sedmnáct let a byla zasnoubená s bohatým, ale nesympatickým Calem Hockleyem (\"Billy Zane\"). Její matka to tak chtěla a protože jejich rodina chudla a matka nebyla ochotna nic dělat, neměla na výběr. Rose měla na lodi pronajato jedno z nejluxusnějších apartmá, ale ve společnosti, ve které se pohybovala, cítila prázdnotu a nepochopení a chtěla spáchat sebevraždu skokem z lodi. Když ale poznala chudého mladíka a malíře Jacka Dawsona (\"Leonardo DiCaprio\"), který vyhrál lístek do 3. třídy v pokeru, rozmyslela si to. Jack jí pomohl překonat duševní strádání a i přes nesouhlas společnosti si ji získal svým humorem a svobodomyslným smýšlením. Oba prožívali nádherné chvíle lásky a romantiky a Jack také namaloval Rosin obrázek (nalezený na začátku filmu) a to až do chvíle, kdy Titanic narazil v Atlantském oceánu do plovoucího ledovce. Pak na lodi vypukl zmatek, každý se chtěl zachránit, a mnohdy se ukázalo, že ti, již nebyli příliš oblíbení, jsou hrdinové a naopak. Jako ohromný zbabělec se ukáže Rosin snoubenec a dokonce na Jacka i přesto, že se loď potápí, hodí loupež Srdce oceánu – drahokamu, který Rose daroval a dá ho v podpalubí zavřít. Zde by býval Jack zemřel, ale statečná Rose ho zachrání a dokonce odmítne nastoupit do záchranného člunu bez něj. Spolu se jim, díky Jackově pohotovosti, podaří přežít samotné potopení lodi, další riziko je ale ledová voda, kde je několik hodin nemožné přežít. I tehdy Jack Rose zachrání tím, že ji vysadí na plovoucí kus dřeva, sám však umrzá. Předtím mu ale Rose na jeho přání slíbí, že bude šťastná a bude žít dál a pak Jack zmizí v hlubině. Rose je s pár dalšími po několika hodinách zachráněna jako jedna z posledních a začne žít zcela nový život pod jiným jménem.\n\nVšichni jsou jejím příběhem dojati a výzkumná loď odjíždí. Uprostřed noci, Rose na zádi Lovettovy lodi hází Srdce oceánu, které měla až do této chvíle u sebe, do moře. Pak ulehá do přidělené kajuty a z fotek na polici je vidět, že svůj slib Jacku Dawsonovi splnila – žila dál a byla šťastná.\n\nFilm tak okem fiktivního příběhu zobrazuje potopení lodě Titanic patřící White Star Line ve vodách severního Atlantiku v noci ze 14. na 15. dubna 1912.\nPodle původní představy režiséra Jamese Camerona měl hvězdný pár ztvárnit úplně někdo jiný. Jacka Dawsona měl původně zahrát Matthew McConaughey nebo Chris O'Donnell. Až potom si uvědomil, že oba herci jsou na danou roli příliš staří, a úlohu svobodomyslného mladíka udělil Leonardu DiCapriovi.\n\nKate Winslet se do své úlohy již na první pohled neuvěřitelně vžila a pro získání role udělala vše. Porazila tak své rivalky Gwyneth Paltrow i Claire Danes. Film z obou herců vytvořil hvězdy.\n\nPro natočení filmu nechal Cameron postavit téměř stejnou kopii lodě. Každému detailu věnoval maximální pozornost. Dal postavit i obrovskou nádrž, ve které ji nechal potopit.\n\nFilm je podbarvený filmovou hudbou Jamese Hornera, který za ni získal Oscara.\n\nJames Horner je autorem soundtracku \"Back to Titanic\".\nZnámá je např. skladba Céline Dion \"My Heart Will Go On\".\n\n\n\n\n\n\n\n\n"}
{"id": "67219", "url": "https://cs.wikipedia.org/wiki?curid=67219", "title": "Keira Knightleyová", "text": "Keira Knightleyová\n\nKeira Knightleyová vlastním jménem Keira Christina Knightley; (* 26. března 1985, Londýn, Spojené království) je anglická filmová a divadelní herečka. V roce 2007 byla zařazena na seznam nejlépe placených hereček světa, v roce 2008 časopis Forbes uvedl, že jde o druhou nejlépe placenou herečku v Hollywoodu.\n\nHereckou kariéru zahájila již jako dítě, mezinárodního uznání se dočkala v roce 2003 poté, co hrála ve filmech \"Blafuj jako Beckham\", \"\" a \"Láska nebeská\". Vzápětí se objevila v několika významných hollywoodských filmech. Získala nominaci na Oscara i Zlatý glóbus za roli Elizabeth Bennetové v adaptaci románu Jane Austenové \"Pýcha a předsudek\" z roku 2005. O dva roky později byla znovu nominována na Zlatý glóbus za nejlepší ženský herecký výkon, stejně jako na cenu BAFTA za nejlepší ženský herecký výkon v hlavní roli za výkon ve filmu \"Pokání\".\n\nZa roli v historickém thrilleru \"Kód Enigmy\" z roku 2014 získala nominaci na Zlatý glóbus, SAG Award, Filmovou cenu Britské akademie a Oscara v kategorii Nejlepší herečka ve vedlejší roli.\n\nKeira Knightley je dcerou dramatičky a herečky Sharman MacDonaldové a Willa Knightleyho, divadelního a televizního herce. Otec je Angličan, matka je skotského původu s řadou velšských předků. Má staršího bratra Caleba, který se narodil v roce 1979. Vyrůstala v londýnském Richmondu, kde navštěvovala školy Stanley Junior School, Teddington School a Esher College.\n\nJe dyslektička, ale přesto byla díky podpoře rodičů úspěšná ve škole. Herectví se začala věnoval už od dětství, učinkovala v několika místních amatérských inscenacích, například ve hře \"After Juliet\" napsané její matkou nebo v hře \"United States\", kterou napsal její učitel Ian McShane. \n\nPoté, co v šesti letech získala hereckého agenta, začala učinkovat v televizních reklamách a menších televizních rolích. Její první role byla v televizním filmu \"Royal Celebration\" z roku 1993. Později hrála ve filmech \"Nevinné lži\" (1995), \"Návrat domů \"(1998) a \"The Treasure Seekers\" (1996). Na konci roku 1999 si zahrála roli Rose v televizním seriálu \"Oliver Twist.\"\n\nV roce 1999 byla obsazena do role Sabé ve filmu \". \"V roce 2001 hrála dceru Robina Hooda ve Disneyovském filmu \"Princezna zlodějů\". O rok později ztvárnila ve filmu \"Čistá\" (\"Pure\") roli těhotné puberťačky, závislé na heroinu. Průlomová byla její role v komedii \"Blafuj jako Beckham\", která slavila úspěch v srpnu 2007 po vstupu do kin ve Velké Británii a v březnu 2003 ve Spojených státech.\n\nPo filmu \"Blafuj jako Beckham \"získala roli ve filmu \"\" po boku Orlanda Blooma a Johnnyho Deppa. Film měl premiéru v červenci 2003 a získal pozitivní reakce kritiků a skvělé tržby.V listopadu 2003 měl premiéru romantické film \"Láska nebeská\" ve kterém si zahrála se svým idolem z dětství Emmou Thompson. Její další film \"Král Artuš \"získal negativní kritiku. V roce 2005 se objevila ve filmu \"The Jacket\", po boku Adriena Brodyho. Ve stejném roce měl premiéru film \"Pýcha a předsudek\". Za roli Elizabeth získala nominaci na Zlatý glóbus a Oscara. V červenci 2006 si zopakovala roli ve filmu \"\".\n\nV roce 2007 se objevila ve filmové adaptaci novely italského spisovatele Alessandra Baricca \"Hedvábná cesta\", ve filmu \"Pokání \"a v pokračování filmu \". \"Za roli ve filmu \"Pokání \"získala nominaci na Zlatý Glóbus a Filmovou cenu Britské akademie.\n\nV roce 2008 učinkovala po boku Sienny Miller, Cillian Murphy a Matthewa Rhyse ve válečném dramatu \"Na hraně lásky\". Poté natočila film \"Vévodkyně\", založeném na biografii \"Georgiana, Duchess of Devonshire\" od Amandy Foreman. Film získal pozitivní kritiky a Keira byla za roli nominována na cenu BIFA Award.\n\nV prosinci 2009 debutovala v divadle.. Ztvárnila roli Jennifer (Celimene) v moderní Crimpově adaptaci Molièrova \"Misantropa\" v Comedy Theatre v londýnském West Endu. Za svůj výkon byla nominovaná na cenu Laurence Oliver Award\".\"\n\nV roce 2010 se objevila v romantickém dramatu \"Last Night\", po boku Evy Mendes a Sama Worthingtona. Ten samý rok si zahrála v adaptaci novely \"Neopouštěj mě. \"S Colinem Farrellem si zahrála ve filmu \"Londýnský gangster.\"\nV roce 2011 se objevila ve filmu \"Nebezpečná metoda\", který měl premiéru na Filmovém festivalu v Benátkách. V roce 2012 si zahrála po boku Steva Carella ve filmu \"Hledám přítele pro konec světa. \"Hlavní roli si zahrála ve filmu \"Anna Karenina\". V květnu 2012 nahradila Scarlett Johansson ve filmu \"Love Song\", který byl dokončen v roce 2013.\n\nV roce 2014 ztvárnila hlavní roli v romantické komedii \"Laggies\", která měla premiéru na filmovém festivalu Sundance, krátce na to měl premiéru akční thriller \"\" Kennetha Branagha, ve kterém se objevila také v jedné z hlavních rolí. Ve stejném roce učinkovala společně s Benedictem Cumberbatchem v oceňovaném filmu \"Kód Enigmy\", za který získala kromě jiných také nominaci na Oscara v kategorii Nejlepší herečka ve vedlejší roli.\n\nV říjnu 2015 učinkovala poprvé na Broadwayi v hlavní rolí adaptace \"Thérèse Raquin\" od Helen Edmunson. V roce 2016 si zahrála ve hvězdně obsazeném filmu \",\" po boku Helen Mirren, Willa Smitha, Edwarda Nortona a Kate Winslet. Film získal převážně negativní reakce od kritiků a obsazení získalo nominaci na cenu Zlatá malina. Roli Elizabeth Swann si zopakovala v cameo roli ve filmu \".\" \n\nDne 20. ledna 2018 měl na Filmovém festivalu Sundance premiéru film \",\" ve kterém hraje hlavní roli Colette. V roce 2018 si také zahrála Švestkovou vílu ve filmové adaptaci \"Louskáček a čtyři říše.\" \n\nV květnu 2013 se ve Francii vdala za hudebníka britské skupiny Klaxons Jamese Rightona. Pár žije v Londýně. Dne 12. prosince 2014 Keira potvrdila, že čeká první dítě. Na konci května 2015 porodila dceru jménem Edie.\nNěkolikrát popřela zvěsti, že je anorektička. List \"Daily Mail\" kvůli zprávám o její poruše příjmu potravy zažalovala. V červenci 2006 uvedla, že se stala workoholičkou. „Posledních pět let mi splývá v jeden. Nemohu vám říci, co bylo v loňském roce a co rok předtím,\" uvedla a dodala, že je tak přepracovaná, že má strach, že pokud bude pokračovat v tomto kurzu, začne nenávidět to, co miluje.\n\n"}
{"id": "67221", "url": "https://cs.wikipedia.org/wiki?curid=67221", "title": "Wallia", "text": "Wallia\n\nWallia (385 – 419) byl vizigótský král v letech 415–419, který se k moci dostal násilným odstraněním svého předchůdce Sigericha. Za jeho vlády získali Vizigóti status federátů v Akvitánii, zřejmě proto, že císaři Honoriovi byla vydána jeho sestra Galla Placidia, zajatá roku 409 v Itálii. Wallia založil královský dvůr v Toulouse, které se stalo po zbytek 5. století vizigótským sídelním městem. V roce 418 porazil Vandaly a Alany.\n"}
{"id": "67230", "url": "https://cs.wikipedia.org/wiki?curid=67230", "title": "Seznam pilotovaných vesmírných letů 1961–1986", "text": "Seznam pilotovaných vesmírných letů 1961–1986\n\nPodrobný seznam pilotovaných vesmírných letů od roku 1961 do 1986, zahrnující lety sovětského svazu program Vostok, Voschod, program Sojuz a Saljut, americké lety zahrnují Mercury, Gemini a program Apollo, stejně jako program Space Shuttle do nehody raketoplánu Challenger.\n\n"}
{"id": "67242", "url": "https://cs.wikipedia.org/wiki?curid=67242", "title": "Interregnum", "text": "Interregnum\n\nInterregnum čili mezivládí (z lat. \"inter-\" mezi a \"regnum\" vláda) je období, kdy původní mandát k vládnutí (resp. obecněji výkonu určité funkce) již zanikl a nový dosud nevznikl. V církevním prostředí se v obdobném smyslu užívá i termínu sedisvakance (z lat. \"vacatio sedis\", doslovně „uprázdnění stolce“). \n\nInterregnum může vyvolat určitou nejistotu o kontinuitě výkonu a směřování vlády a z toho vyplývající nestabilitu, proto obvykle existují snahy o jeho vyloučení či alespoň zkrácení na minimum. \n\nModerní monarchie často pro tento účel v případě panovníka aplikují maximu \"Král je mrtev, ať žije král\", která vyjadřuje nastoupení vlády původního dědice trůnu již okamžikem smrti jeho předchůdce (a tedy bez jakékoli prodlevy) a nikoli pozdějším formálním tvrzením nebo korunovací — „úřad“ vládce přetrvává bez ohledu na osud jednotlivce. \n\nVe volebních monarchiích se zpravidla užívá institutu zvláštního regenta (interrex) vykonávajícího potřebné pravomoci do nástupu nové hlavy státu (typicky v období volební monarchie polské byl takovýmto regentem arcibiskup hnězdenský).\n\nObdobnou úpravu lze ovšem nalézt i v republikách — např. podle čl. 66 Ústavy České republiky vykonávají v takovýchto případech některé pravomoci prezidenta republiky předseda vlády a předseda Poslanecké sněmovny, resp. Senátu.\n\n\"České království\" \n\n\"Osmanská říše\"\n\n\"Svatá říše římská\"\n\n\n\"Anglie\"\n\n\"Skotské království\"\n\n\n\"Rusko\"\n\n"}
{"id": "67243", "url": "https://cs.wikipedia.org/wiki?curid=67243", "title": "Numana", "text": "Numana\n\nNumana je italská obec na pobřeží Jaderského moře v oblasti Marche, provincii Ancona.\n\nPrvní obyvatelé této lokality byli Piceni. Poté území ovládli Dorové, řecký národ, který založil město Ancona a později v roce 295 př. n. l. město obsadili Římané.\n\n\"Počet obyvatel\"\n"}
{"id": "67244", "url": "https://cs.wikipedia.org/wiki?curid=67244", "title": "Vestfálský mír", "text": "Vestfálský mír\n\nVestfálský mír, uzavřený 24. října 1648, byl soubor dvou smluv, Münsterské a Osnabrücké, ukončující třicetiletou a osmdesátiletou válku, které byly uzavřeny mezi Svatou říší římskou, reprezentovanou císařem Ferdinandem III. a dalšími německými knížaty, Španělskem, zástupci Francie Ludvíkem XIV. a kardinálem Julesem Mazarinem, delegáty Republiky spojených nizozemských provincií a Švédskem. První jednání byla započata už na začátku 40. let 17. století a byla vedena v zimě, zatímco v létě se bojovalo. Byl to jeden z nejvýznamnějších mezinárodních traktátů v historii novověké Evropy a první politicko-geografický mezník. \n\nVšechna jednání o míru byla vedena ve dvou německých městech, padesát kilometrů od sebe: v Münsteru, který leží v dnešním Severním Porýní-Vestfálsku (odtud také \"vestfálský\" mír), a Osnabrücku, nacházejícím se v Dolním Sasku. Tato nejednotnost byla způsobena tím, že Švédsko upřednostňovalo protestantský Osnabrück, zatímco Francie katolický Münster, a vzhledem k neochotě katolických a protestantských vůdců se setkat došlo k oddělení táborů.\n\n\n\n\n\n"}
{"id": "67245", "url": "https://cs.wikipedia.org/wiki?curid=67245", "title": "Sparagmos", "text": "Sparagmos\n\nSparagmos (řecky σπαραγμός křeč) označuje v dionýsovském rituálu extatické rozsápání zvířecí oběti, jejíž syrové maso je rozděleno mezi manický dav a snědeno (\"ómofagie\", řec. ὠμόφαγία pojídání syrového masa). V extatickém tanečním průvodu duše bakchantů překračovala hranice tělesnosti, zakoušela svoji nezávislost, pocit naprostého osvobození a spontánnosti. Trhání a hltání syrového masa obnovilo dávno zapomenuté a odepřené zkušenosti. Protože obětované zvíře bylo inkarnací boha Dionýsa, dosahovali adepti kultu v transu podílu na kosmickém božství. V přeneseném slova smyslu docházelo k usmrcení a pojídání samotného boha (\"theofagie\", řec. θεοφαγία pojídání boha).\n\nDoslovným významem slova \"sparagmos\" je křeč (substantivum σπάραγμα značí rozsápanou mrtvolu, útržek, cár). Smrtelné křeče zaživa trhané oběti přiváděly účastníky k emotivnímu zážitku smrti. Archaický symbolický akt zajišťoval převzetí životní síly obětovaného zvířete, zpřítomnění oživujícího principu a prožitek zbožštění. Rituál sparagmu přetrval až do pozdního římského období (5. století), ačkoliv postupně získal mnohem jemnější podobu žvýkání břečťanového listí při takzvané anthestérii, jarní květinové slavnosti, kdy se pilo víno a hrála dramata.\n\nEurípidova tragédie \"Bakchantky\", která představuje nejvýznamnější doklad o dionýsovském kultu, vypráví báji o thébském králi Pentheovi, který se snažil potlačit orgii opojených tanečníků, ale byl davem rozsápán a jeho vlastní matka Agaué mu ukroutila hlavu.\n\n\n"}
{"id": "67246", "url": "https://cs.wikipedia.org/wiki?curid=67246", "title": "Stridsvagn 103", "text": "Stridsvagn 103\n\nStridsvagn 103 ( tank), zkráceně Strv 103, známý též jako S-tank, byl mezi 60. a 90. lety 20. století hlavním bojovým tankem švédské armády. Je znám především svou nekonvenční bezvěžovou konstrukcí, s hlavní výzbrojí, tankovým kanónem ráže 105 mm, nepohyblivě uloženým v čele korby vozidla. Jeho zaměřování v odměru bylo prováděno otáčením celého vozidla a v náměru změnou nastavení hydropneumatického odpružení podvozku tanku. Výhodou ale byla velmi nízká silueta tanku, vhodná především k obraně. Strv 103 tvořily hlavní část švédských obrněných jednotek, ale dnes již patří do historie. Po náročném výběrovém řízení byl nahrazen mnohem univerzálnějším německým tankem Leopard 2A5 (Strv 122).\n\nArmáda si byla kvalitou celé konstrukce naprosto jistá. Proto již v roce 1960 objednala v předstihu 10 předsériových tanků, ačkoliv finální prototyp Strv 103 byl hotov až o rok později.\nKompletní vývoj celého revolučního tanku stál 45 mil. švédských korun (téměř 3 mil. tehdejších dolarů nebo 9 miliónů liber).\n\nStrv 103 byl první (a dosud jediný) sériově vyráběný hlavní bojový tank, jehož kanón nebyl uložen v plně otočné pohyblivé věži. Místo věže bylo použito kasematové uspořádání – kanón byl pevně uložen přímo do korby vozidla. Tato převratná koncepce přinesla řadu velkých výhod a dvě výrazné nevýhody (pomalé otočení kanonu oproti moderním tankům a nemožnost střelby za jízdy).\n\nTank vynikal mimořádně nízkou siluetou, která znesnadňovala jeho objevení a zasažení nepřítelem (zejména pokud tank stál na odvrácené straně kopce). Kvůli nepřítomnosti velké silně pancéřované věže byl také výrazně lehčí a se svou hmotností kolem 42 tun patřil k nejlehčím moderním tankům. Díky tomu může normálně plavat, zatímco všechny ostatní tanky ztrácejí čas hledáním vhodného mostu či brodu.\n\nStrv 103 byl prvním tankem na světě s plně automatickým nabíjením kanónu, což umožnilo redukci posádky na tři muže. Jeho hlavní zbraní je 105 mm kanón L74 (modifikovaný britský kanón L7) s drážkovaným vývrtem hlavně, jehož nabíjení zajišťuje výkonný automat se zásobníkem na 50 různých nábojů. Složení zásobníku je samozřejmě ovlivněno aktuálními bojovými úkoly, ale obvykle obsahuje 25 podkaliberních a 25 tříštivotrhavých nábojů. Kanón dokáže střílet rychlostí až 15 ran za minutu.\n\nStrv 103 byl prvním tankem na světě s plně hydropneumatickým odpružením podvozku řízeným servomotory. To umožňovalo snadno nastavovat náměr pevně uloženého kanónu, který se mohl podélně naklánět v rozsahu od −12 do +12 stupňů. Odměr kanónu se prováděl natočením celého tanku do požadovaného směru. Otočka o 90 stupňů trvala přibližně 2 až 3 sekundy, což bylo během 60. let minulého století zcela dostačující (rotační mechanismy v tehdejších tankových věžích byly jen nepatrně rychlejší).\n\nStrv 103 byl také prvním tankem na světě, který byl poháněn plynovou spalovací turbínou (známý sovětský tank T-80 se dostal k bojovým jednotkám až v roce 1976). Celý pohonný systém však byl kombinovaný. Tank byl poháněn plynovou turbínou Boeing 553 (výkon 366 kW) a vznětovým vícepalivovým osmiválcovým motorem Rolls-Royce K60 (výkon 179 kW). Přitom obě pohonné jednotky mohly pracovat jednotlivě nebo zároveň podle aktuální situace. Na silnici a v lehkém terénu stačil vznětový motor. V boji nebo obtížném terénu se zapínala turbína, která okamžitě výrazně zvýšila výkon a hbitost celého stroje.\n\nAčkoliv první sériové tanky odpovídaly verzi A, základním typem švédské armády byly Strv 103 verze B, které již dokázaly samostatně plavat a měly i jednoduchý systém nočního vidění pro boj v noci. Důležitým doplňkem se stala radlice.\n\nV roce 1986 začala rozsáhlá modernizace na nový standard verze C. Do jejich výzbroje přibyly nové britské podkaliberní střely APDS. Systém řízení palby byl výrazně doplněn balistickým počítačem, laserovým dálkoměrem a pasivními noktovizory švédské výroby. Každý tank Strv 103 také dostal nový vznětový motor \"Detroit Diesel 6V-53T\" (výkon 213 kW), nové převodové ústrojí a větší palivové nádrže. Výraznou novinkou bylo také nové přídavné pancéřování zvyšující ochranu proti kumulativním nábojům.\n\nNástupcem vynikajícího tanku Strv 103 se měl stát nový tank \"Strv 2000\", jehož základem měla být pestrá série experimentálních bojových vozidel. Nakonec byla zvolena relativně konvenční konstrukce s malou otočnou věží. Prototyp měl masivní výzbroj – 140 mm kanón a 40 mm rychlopalný kanón proti slabě pancéřovaným cílům. Měl být nejlépe pancéřovaným tankem na světě. Nakonec však byl celý projekt v roce 1991 zrušen pro neúnosnou finanční náročnost.\n\n"}
{"id": "67248", "url": "https://cs.wikipedia.org/wiki?curid=67248", "title": "Sociální software", "text": "Sociální software\n\nSociální software (též socioware) je obecně řečeno každý software, který umožňuje lidem potkávat se, spolupracovat a tvořit komunity pomocí počítačových propojení.\n\nŠiroce pojato, tento termín v sobě tudíž může zahrnovat i starší média, jako byl Usenet či mailing listy (emailové diskusní skupiny), nicméně většinou se vnímání sociálního software omezuje na novější software, jako jsou blogy a wiki.\n\nJsou kolaborativní technologie jako součást poskytování služeb. Obsahuje funkce vzájemného sdílení zpráv, dokumentů, výměny informací ve skupinách, komunitách či už mezi osobami, nebo procesy dokumentového a informačního managementu – firemní depozitáře. Úlohou softwaru je spolupracovat a vytvářet komunity pomocí počítačů a počítačových sítí.\n\nMladí lidé díky moderním technologiím ztrácejí hranice mezi studiem, prací a zábavou. Výměna informací, souborů, hudby apod., jako i společenská komunikace jsou včleněné do informační infrastruktury. Patří sem komunikační portály, blogy, Wikipedie resp. wiki systémy obecně, webové konference (audio, video), virtuální kanceláře apod. Více firem z oblasti IT začalo nabízet takovéto kolaborativní služby (např. Microsoft, IBM, Google…). Tyto systémy mají společné budování a udržování společenských sítí a virtuálních komunit a fungují v maximální míře na principu spoluorganizace.\n\n\n"}
{"id": "67249", "url": "https://cs.wikipedia.org/wiki?curid=67249", "title": "Ambrož", "text": "Ambrož\n\nAmbrož je mužské jméno řeckého původu. Vzniklo z řeckého přídavného jména \"ambrosiao\". Vykládá se jako \"božský\" či \"nesmrtelný\". Ambrózie je božský pokrm.\n\nPodle českého občanského kalendáře má Svátek 7. prosince.\n\nBrož, Bůžek, Brožek\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −6,3 %.\n\n\n\nAmbrož se vyskytuje rovněž jako příjmení.\n\n"}
{"id": "67251", "url": "https://cs.wikipedia.org/wiki?curid=67251", "title": "Anastázie", "text": "Anastázie\n\nAnastázie (také Anastazia) je ženské křestní jméno pocházející z řečtiny, které znamená \"Vzkříšená\". Jmeniny má 15. dubna. Jméno má mužskou obdobu Anastáz, latinsky Anastasius. Zdrobnělina Stáza znamená \"pověst\". Další podoba je Nasťa (v přepisech Nastja či Nastia).\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -11,6%, což svědčí o poměrně značném poklesu obliby tohoto jména.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -11,6%, což svědčí o poměrně značném poklesu obliby tohoto jména.\n\n\n\n"}
{"id": "67252", "url": "https://cs.wikipedia.org/wiki?curid=67252", "title": "Anastáz", "text": "Anastáz\n\nAnastáz je mužské jméno, počeštěný tvar jména Anastasius:\n\n\n\n"}
{"id": "67253", "url": "https://cs.wikipedia.org/wiki?curid=67253", "title": "Anastasius", "text": "Anastasius\n\nAnastasius, řecky Anastasios (vzkříšený), česky Anastáz je mužské jméno: \n\n\n\n"}
{"id": "67254", "url": "https://cs.wikipedia.org/wiki?curid=67254", "title": "Andrea", "text": "Andrea\n\nAndrea (případně řidčeji (staročesky) Ondřejka) je ženské, případně oboupohlavní jméno pocházející z řečtiny a znamenající \"odvážný, statečný, charismatický, mužný\". Česká podoba jména byla zřejmě převzata z francouzské verze jména André. Svátek má 26. září. Mužská obdoba jména je Ondřej, popř. Andrej.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +3,1%, což svědčí o poměrně značném nárůstu obliby tohoto jména.\n\nAndrejka, Andy, Andry, Andrýsek, Andýsek, Drea, Rea, Ája, Ájka, Andruška, Áďa, Áňa, Áda, Andrej, Ády, Andul, Ájule, Ajča, Anďa\n\nV italštině je toto jméno běžně používané také jako mužské. Jeho nositeli jsou například:\n\n\n"}
{"id": "67255", "url": "https://cs.wikipedia.org/wiki?curid=67255", "title": "Ondřejka", "text": "Ondřejka\n\nOndřejka je ženské jméno pocházející z řečtiny a znamenající \"Odvážná, Statečná\". Svátek má 30. listopadu. Varianta je Andrea, mužská obdoba jména je Ondřej.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n"}
{"id": "67257", "url": "https://cs.wikipedia.org/wiki?curid=67257", "title": "Ota II.", "text": "Ota II.\n\nOta II. (955 – 7. prosince 983, Řím) byl král a císař Svaté říše římské. V roce 961 se stal spoluvládcem svého otce Oty I., jediným panovníkem byl pak od roku 973, kdy Ota I. zemřel.\n\nZa císaře byl Ota II. korunován 14. dubna 972 v Římě, krátce poté, co se oženil s byzantskou princeznou Theofano.\n\nPo otcově smrti, kdy převzal veškerou moc, došlo v roce 973 k odbojnému hnutí v Lotrinsku, které podporovali západofranští Karlovci, a do říše vpadli Dánové.\n\nVelkým nebezpečím pro císařovu vládu byl jeho spor s vévodou bavorským Jindřichem Svárlivým, vnukem Jindřicha I. Ptáčníka z rodu Liudolfingů. Vévoda požadoval ponechat ve Švábsku svou sestru jako vévodkyni-vdovu, záhy však vystoupil proti Otovi II. i se svými nároky na trůn. Podpořil ho český kníže Boleslav II. a polský Měšek I. Nakonec byl Jindřich Svárlivý zajat, Ota potlačil neklid v Lotrinsku a prorazil dánské opevnění Danevirke, kde zřídil šlesvickou marku. Dánského krále Haralda Modrozuba přinutil k placení tributu.\n\nRoku 976 uprchl Jindřich Svárlivý ze zajetí, spojil se s opozičními silami v říši a vyhledal azyl na českém knížecím dvoře.\nOta II. napadl Čechy, kteří zničili jeden z jeho dvou sborů u Plzně (Němci byli přepadeni při koupání) a sami vpadli dvakrát do říše. Boleslav II. se 977 císaři poddal a byl pak na sněmu v Quedlinburgu přijat s velkými poctami.\n\nZa Jindřichovu vzpouru silně omezil ohromné území spravované bavorskými vévody: roku 976 oddělil Korutany, Istrii, veronskou a friulskou marku a rakouskou marku udělil Babenberkům. Roku 980 obnovil centrální moc v Itálii. Za bojů na jihu Itálie byl v červenci roku 982 poražen u Crotone Araby, kteří od roku 976 pronikali ze Sicílie na pevninu. Zprávy o porážce vyvolaly povstání Luticů a Obodritů, kteří zpustošili Magdeburg a Hamburg a zlomili saské panství mezi Labem a Odrou.\n\nNa sněmu ve Veroně roku 983 císař vrátil Bavorsko bývalému odpůrci Jindřichovi, dosáhl zvolení svého tříletého syna císařem a svatého Vojtěcha ustanovil pražským biskupem. V prosinci 983 se chystal na další výpravu proti Arabům, čemuž zabránila epidemie malárie a Ota II. zemřel v Římě, snad po neúspěšném léčení projímadlem, a zanechal po sobě vdovu Theofanu a tříletého nástupce Otu III.\n\n"}
{"id": "67258", "url": "https://cs.wikipedia.org/wiki?curid=67258", "title": "Ota III.", "text": "Ota III.\n\nOta III. (červenec 980, Kessel – 23. leden 1002, Paterno, Itálie) byl římský král (od roku 983) a císař (od roku 996) římské říše z dynastie saských Liudolfingů. Fakticky vládl od roku 995. Jeho otcem byl římský císař Ota II., matkou byzantská princezna Theofano. Krátce před jeho předčasnou smrtí byl dojednán jeho sňatek s byzantskou princeznou, neteří císaře Basileia II., který se však již nestačil uskutečnit.\nKdyž jeho otec náhle zemřel v Římě na malárii, byly Otovi pouhé tři roky. Do roku 991 vládla za něho jeho matka, byzantská princezna Theofana. S pomocí mohučského arcibiskupa Willigise ustála nápor bavorského vévody Jindřicha Svárlivého a stabilizovat poměry v říši. Po její smrti v roce 991 se ujala regentské vlády Otova babička Adelhaid Adelheida, manželka Oty I. Vládla do roku 994, kdy se vlády ujal tehdy čtrnáctiletý Ota. Přestože Ota III. vládl samostatně jen devět let, dovedl obnovu římské říše k vrcholu. K realizaci plánů dalšího vývoje říše se spojil s nejvýznamnějšími duchovními vůdci své doby, včetně remešského arcibiskupa Gerberta z Aurillacu a druhého pražského biskupa Vojtěcha. Gerbert jako pozdější papež Silvestr II., byl jeden z největších učenců své doby a byl znám jako znalec magie. Stal se osobním rádcem Oty III.\n\nZjara roku 994 vytáhl Ota poprvé do Itálie, aby na papežský trůn dosadil svého bratrance jako Řehoře V., který jej ihned korunoval jako císaře. Krátce po odjezdu Oty z Říma ovšem místní aristokracie Řehoře vyhnala a na papežský trůn dosadila jako Jana XVI. Jana Philogathose, jednoho z Otových učitelů. Roku 998 se císař Ota III. do Říma vrátil, aby jednal pořádek. Pro podporu své teze o nadřazenosti moci císařské nad mocí papežskou neváhal označit jako falzifikát tzv. \"Konstantinovu donaci\". Toto tvrzení bylo prokázáno po necelých pětistech letech. \n\"Renovatio Imperii\" byl Otův program, jehož cílem bylo navázat nejen na karolinské ale i na římské tradice. Chtěl povznést Řím na centrum univerzálního křesťanského království, na kterém by se podílely i ostatní křesťanské národy. Svůj plán začal uskutečňovat v roce 998 symbolickou cestou po Evropě. V Hnězdně navštívil hrob biskupa Vojtěcha, svého přítele a zřídil zde hnězdenské arcibiskupství. Poté zamířil do Cách, kde nalezl a znovu pohřbil ostatky Karla Velikého. Odtud se znovu vrátil do Říma. \nV Římě zatím sílila nespokojenost s Otovou vládou. Na jaře roku 1001 došlo v k povstání. Císař Ota III. byl nucen odejít do Ravenny, odkud hodlal řídit přípravy na nové tažení do Říma. V lednu roku 1002 v necelých dvaadvaceti letech císař Ota III. umírá. Německá knížata zvolila jako krále Jindřicha II., bavorského vévodu. Rok poté umírá i papež Silvestr II. a z Otova na plánu na \"Renovatio Imperii\" zbyly jen trosky. \n\n"}
{"id": "67259", "url": "https://cs.wikipedia.org/wiki?curid=67259", "title": "Anaklét", "text": "Anaklét\n\nSvatý Anaklét (Anacletus) je v tradici katolické církve považován za třetího římského biskupa a tedy třetího papeže. Jeho pontifikát je datován do let 78/79–90/91. Vedou se spory zda je totožný se svatým Klétem, zpravidla však jsou považováni svatý Klétus a svatý Anaklétus za tutéž osobu.\n\nNarodil se v Římě a na biskupa byl vysvěcen svatým Petrem. Kromě toho, že vynikal učeností a svatým životem, se o něm více neví. Je mu připisováno rozdělení Říma na 25 okresů. Poprvé ve svých dopisech použil formule: \"Salutem et benedictionem apostolicam\" – trvalé součásti papežských listů. Křesťanským duchovním nařídil nosit krátké vlasy. Tradice mučednické smrti sv. Anakléta je nepotvrzená. Jeho ostatky jsou uchovávány v chrámu sv. Lina ve Vatikánu.\n\nSvátek je slaven 7. dubna.\n\n\n"}
{"id": "67260", "url": "https://cs.wikipedia.org/wiki?curid=67260", "title": "Klement I.", "text": "Klement I.\n\nSvatý Klement I. či Kliment I. či Klement Římský je v tradici katolické církve považován za čtvrtého římského biskupa, a tedy čtvrtého papeže. Jeho pontifikát se datuje do let 88/92 – 97/101.\n\nOstatky svatého Klimenta údajně našli svatí Cyril a Metoděj, a je proto spojen s počátky křesťanství na Velké Moravě i v Čechách.\n\nSvatý Klement I., nazývaný také Klement Římský (na rozdíl od Klementa Alexandrijského), je v křesťanské tradici uváděn jako čtvrtý římský papež. Někteří znalci církevních dějin jej však považují za přímého nástupce svatého Petra. Rozpor je vysvětlován tak, že pokud byl svatý Petr na cestách, spravovali římskou církev Linus a Anaklét. Po smrti svatého Petra měl spravovat církev Klement; aby zamezil rozkolu v církvi, ustoupil Linovi a Anaklétovi a římským biskupem se stal až po jejich smrti.\n\nStarověký dějepisec Eusebios z Kaisareie Klementa I. ztotožnil s Klementem, o němž píše svatý Pavel v listě Filipským, který je součástí Nového zákona. Podle tohoto podání Klement pocházel z města Filippi v Makedonii a na křesťanskou víru jej obrátil svatý Pavel.\nJeho jménem označujeme třetího nástupce apoštola Petra. Patří tedy k nejstarším církevním otcům, apoštolským. Setkáváme se s ním i v díle jiného autora, v tzv. Pastýři Hermově. Tam Klement vystupuje jako biskup zplnomocněný k zasílání listů církevním obcím mimo Řím.\n\nO jeho papežském působení není mnoho známo. Údajně ustanovil v každém římském okrese sedm zapisovatelů (notářů), kteří měli za úkol zaznamenávat skutky křesťanských mučedníků. Svými dopisy církvím mimo Řím se zasloužil o zachování jednoty církve. Známý je List ke Korintským, i když jeho autorství bylo zpochybněno. Rovněž se zasloužil o šíření křesťanství vysíláním hlasatelů víry i do vzdálených zemí.\n\nLegendy jsou značně rozporné.\n\nSv. Klementovi bylo připisováno autorství mnoha spisů; nejspíše je autorem pouze jediného, Prvního listu Korinťanům.\n\n\"První list Korinťanům\", latinsky \"Prima Clementis\", (nezaměňovat s Pavlovým Prvním listem Korintským) je jediný spis, u kterého se Klementovo autorství obecně přijímá. Řeší korintský spor o délku funkčního období presbyteria, správního orgánu komunity. List objasňuje fungování duchovního úřadu. Presbyterský úřad navazuje na apoštolské pověření od Krista, které apoštolové předali presbyterům. Jediné, co spadá do pravomoci církevní obce, je ustanovení presbyterů.\nNásledují příklady z Bible, které vypovídají o závisti, zmatku, nevraživosti a o následcích takového konání. List končí překvapivou přímluvou za pohanskou vrchnost. Klement v něm pohanské vrchnosti přisuzuje moc od Boha, aby mohla soudit podle moci Boží.\n\nTento list je nejstarším dochovaným křesťanským kázáním vůbec. Kárá špatné mravy a poukazuje na blízký konec světa. Tento list byl zřejmě tradován s prvním listem, a tak se dostal do povědomí o Klementově autorství. Za místo vzniku lze považovat Korint, podle spojení s prvním listem. Doba vzniku se udává kolem poloviny 2. století.\n\n\"Ad virgines\" – Pravidla askeze. Pravidla, jak se asketi mají odpoutávat od druhého pohlaví. Vznikl asi v Sýrii nebo Palestině kolem poloviny 3. století. Syrský text je jediný kompletně dochovaný text. Dále jsou známy fragmenty řeckého a koptského překladu.\n\nSkupina spisů obsahující apokryfní skutky apoštolů.\nPisatelem textu o Petrově cestě a jeho konání (řečech, disputacích, zázracích) je Klement, který byl Petrem obrácen. Spis obsahuje dvacet pseudoklementinských \"Homilií\" pojmenovaných podle Petrových kázání (zahrnuje heterodoxní teologii původem v židokřesťanství). Dále je tu deset knih známých jako \"Recognitiones\". Jsou to vyprávění o osudech Klementovy rodiny, která je po letech rozloučení opět shromážděna Petrem. Dochovaly se dva řecké a dva arabské texty, které jsou spíše výtahy z původního textu. Doba sepsání spisu je pravděpodobně kolem poloviny 4.století, s tím, že text \"Homilie\" je vzhledem ke své židokřesťanské povaze starší než \"Recognitiones.\"\n\nSvatý Klement bývá zobrazován jako Říman v dlouhé tunice, jeho atributy jsou kotva a ryba, někdy mlýnský kamen na krku, klíče nebo kniha. Ve dvojici bývá vyobrazen se sv. Petrem.\nSvatý Klement je také postavou křesťanské romance, která se dochovala ve dvou různých verzích. Podle této legendy je Klement ztotožňován se synovcem císaře Domitiana, T. Flaviem Clemensem.\nSvátek svatého Klementa je podle církevního kalendáře 23. listopadu. Českou obdobou jména Klement jsou: Klem, Klíma, Kléma či Klimeš, ve staročeské podobě i Těšek.\n\nSamotný světec i jeho legenda bývají v evropském umění vyobrazeni od raně křesťanské doby.\nK nejstarším nástěnným malbám patří fresky v kostele San Clemente v Římě.\nSvatému Klementovi byl zasvěcen nejstarší kostel v Čechách, rotunda na Levém Hradci. Nejstarší dochovanou památkou jsou románské malby v apsidě kostela sv. Klementa ve Staré Boleslavi.\n\nV Praze byla po světci pojmenována jezuitská kolej Klementinum, podle staršího kostela sv. Klimenta při někdejším klášteře dominikánů. Čtyři vrcholně barokní fresky tam vymaloval Jan Hiebel: 1. Nad hlavním oltářem: Sv. Kliment byl za svou víru poslán císařem Trajánem do vyhnanství na Chersonésos, kde nalezl 2000 trpících křesťanů, odsouzených k pracím v kamenolomech. Modlil se za ně a dodal také jim naději a víru, takže vyčerpaní a žízniví spatřil na skále ve svatozáři Beránka božího, pod jehož nohama vytryskl pramen čerstvé vody.\n2. Katané sv. Klimenta odsoudili k smrti a přivázali mu na krk kotvu, s níž ho vrhají do moře. 3. Andělé adorují na oltáři ostatky sv. Klimenta, který již byl vzat do nebe. Ke chrámu se sbíhají věřící. 4. Nad kruchou: Nebeská klenba je vyobrazena s Nejsvětější Trojicí uprosřed, adorují ji sv. Kliment a sv. Alois z Gonzagy, pod nimi andělé drží rozvinutý rys s vyobrazením koleje Klementinum.\n\n\n\n\n"}
{"id": "67261", "url": "https://cs.wikipedia.org/wiki?curid=67261", "title": "Evaristus", "text": "Evaristus\n\nSv. Evaristus (Aristus) byl 5. papežem katolické církve. Jeho pontifikát se datuje do let 98/101 – 105/107. Podle tradice zemřel jako mučedník.\n\nDatum narození není známo. Zemřel okolo roku 107. V Liberiově katalogu (Catalogus Liberianus – seznam prvních papežů zpracovaný papežem Liberiem okolo roku 350) je jeho jméno uvedeno jako \"Aristus\". V papežských seznamech, ze kterých čerpali církevní historici 2. století sv. Irenaeus a Hippolytus, je uváděn jako čtvrtý následník sv. Petra, který se stal papežem po sv. Klementovi. Tyto prameny rovněž uvádějí dobu pontifikátu v délce osmi let na přelomu století (tj. od r. 98 nebo 99 do roku 106 nebo 107).\n\nRaně křesťanské zdroje nám nenabízejí žádné autentické údaje o jeho životě. V „Liber Pontificalis“ se uvádí, že pocházel z řecké rodiny a byl synem Žida z Betléma. Připisuje se mu nařízení, aby nejen v Římě, ale v každém biskupském sídle bylo sedm jáhnů. Dále údajně z jeho rozhodnutí pochází i to, že sňatky mají být veřejně posvěcovány knězem. Často se uvádí, že byl mučedníkem, ale tato informace není ničím podložena.\n\nZemřel okolo roku 107 a je pochován ve Vatikánu v blízkosti hrobky sv. Petra. Jeho památku katolická církev připomíná 27. října.\n\n\n"}
{"id": "67262", "url": "https://cs.wikipedia.org/wiki?curid=67262", "title": "Alexandr I. (papež)", "text": "Alexandr I. (papež)\n\nSvatý Alexandr I. byl 6. papežem katolické církve. Jeho pontifikát se datuje do let 105/106/107/109 – 115/116 (období pontifikátu nejasné). Alexandr I. byl patrně prvním římským biskupem, kterého zvolili věřící hlasováním.\n\nPodle legendy zaznamenané v \"„Liber Pontificalis“\" skončil mučednickou smrtí stětím na Via Nomentata v Římě 3. května. Podle téže legendy byl římským občanem narozeným v Římě a jeho pontifikát spadá do období vlády císaře Traiana (98–117).\n\nPřipisují se mu různá nařízení, např. aby při oběti mše svaté byl od věřících obětován pouze chléb a víno, aby k vínu byla přimíchávána voda a aby v chrámech i v domácnostech byla vždy uchovávána svěcená voda. Rovněž zavedl užití svěcené vody smíchané se solí k očištění křesťanských domácností od ďábelských vlivů \"(constituit aquam sparsionis cum sale benedici in habitaculis hominum)\". Do mešního obřadu zavedl kánon „\"Qui Pridie\"“.\n\nV roce 1855 byla nedaleko Říma objevena hrobka s nápisem svědčícím, že zde byli pochováni mučedníci Alexander, Eventulus a Theodulus. Někteří archeologové věří, že tento Alexander je totožný s Alexandrem I. a místo je místem skutečného umučení svatého Alexandra. Jiní ovšem zpochybňují mučednickou smrt papeže Alexandra s tím, že jde o historické splynutí dvou různých osob.\n\nPamátku svatého Alexandra I. si katolická církev připomíná v den jeho údajného stětí 3. května.\n\n\n"}
{"id": "67263", "url": "https://cs.wikipedia.org/wiki?curid=67263", "title": "Sixtus I.", "text": "Sixtus I.\n\nSv. Sixtus I. byl 7. papežem katolické církve. Jeho pontifikát se datuje do let 115/116–125.\n\nSvatý Sixtus byl sedmým papežem katolické církve na počátku 2. století. V nejstarších dokumentech je jeho jméno psáno jako Xystus, což v řečtině znamený \"oholený\". Podle Liber Pontificalis pocházel z Říma a jeho otec se jmenoval Pastor. Papežem byl za vlády císaře Hadriána.\n\nV katolické tradici se mu připisují tato nařízení:\n\nTraduje se, že byl mučedníkem, ale k tomuto tvrzení nejsou žádné důkazy. Byl pohřben ve Vatikánu vedle hrobky svatého Petra. Jeho ostatky byly údajně v roce 1132 převezeny do Alatri, ačkoliv jiné prameny (\"O. Jozzi : „Il corpo di S. Sisto I., papa e martire rivendicato alla basilica Vaticana“, Rome, 1900\") tvrdí, že jsou stále v Bazilice sv. Petra.\n\nJeho památka se připomíná 3. dubna.\n\n\n"}
{"id": "67264", "url": "https://cs.wikipedia.org/wiki?curid=67264", "title": "Telesforus", "text": "Telesforus\n\nSvatý Telesforus, \"latinsky: Telesphorus\", byl osmým papežem katolické církve. Jeho pontifikát se datuje do let 125/128 – 136/138.\n\nSvatý Telesforus byl papežem přibližně v letech 125 až 136. Jeho pontifikát začal za vlády císaře Hadriána a skončil v průběhu vlády Antonina Pia. Vatikánské „\"Annuario Pontificio\"“ uvádějí, že byl původem Řek a papežem byl od roku 127 nebo 128 do roku 137 nebo 138. Během svého působení v čele církve se musel potýkat s rostoucím počtem heretiků, podobně jako jeho nástupci.\n\nZpravidla se mu přisuzuje:\n\nMnozí církevní historici však o těchto reformách pochybují.\n\nSpisovatel Ireneus uvádí, že byl Telesforus mučedníkem. V jeho případě jde o první doložené mučednictví papeže po svatém Petrovi. Je patronem karmelitánů, neboť podle legendy byl poustevníkem na hoře Karmel.\n\nPodle římskokatolického kalendáře připadá jeho památka na 5. leden, ve východní církvi pak na 22. únor.\n\n\n"}
{"id": "67265", "url": "https://cs.wikipedia.org/wiki?curid=67265", "title": "Hyginus", "text": "Hyginus\n\nSvatý Hyginus byl devátým papežem katolické církve. Jeho pontifikát se datuje do let 136/138 – 140/142.\n\nSvatý Hyginus byl papežem pouhé dva až tři roky, nejpravděpodobněji v letech 138 až 140 za vlády císaře Antonina Pia. Je možné, že úřad římského biskupa byl před jeho zvolením zhruba dva roky (136 – 138) neobsazen, doklady jsou ovšem nejisté. Narodil se v Athénách v Řecku. O jeho předchozím životě není nic známo. Některé prameny uvádějí, že byl filosofem, ale jde patrně o záměnu osob.\n\nPodle tradice:\n\nÚdajně zemřel mučednickou smrtí za pronásledování křesťanů po nástupu Marka Aurelia. Žádné záznamy to však nepotvrzují a navíc Marcus Aurelius se stal římským císařem až v roce 161.\n\nJeho památka se uctívá 11. ledna.\n\n\n"}
{"id": "67266", "url": "https://cs.wikipedia.org/wiki?curid=67266", "title": "Pius I.", "text": "Pius I.\n\nSvatý Pius I., latinsky: \"Pius PP\", byl desátým papežem katolické církve. Jeho pontifikát se datuje do let 140/142 – 154/155.\n\nSvatý Pius I. byl papežem patrně v letech 140 až 155. „Annuario Pontificio“ z roku 2003 klade jeho zvolení mezi roky 142 až 146 a úmrtí do let 157 až 161. Traduje se, že byl narozen v Aquilei, v severní Itálii a jeho otec se jmenoval Rufus. Spolu s bratrem Hermem se odebral do Říma a přijal křesťanství.\n\nHermovi je připisováno autorství knihy \"„Pastýř“\". V této knize se vypravěč představuje jako bývalý otrok, což vedlo ke spekulacím, že Pius i Hermes byli propuštění otroci.\n\nV době Piova zvolení papežem prožívala církev značné vnitřní spory. Pius se zasloužil o utužení kázně duchovenstva i věřících. Připisují se mu ustanovení:\n\nRovněž vydal varování proti lehkovážnému přísahání a klení. Z\n\naložil dva z nejstarších římských křesťanských kostelů - \"Santa Pudenziana\" a \"Santa Prassede\".\n\nVelkou zásluhu má zachování jednoty církve. - V době jeho pontifikátu byl Řím navštěvován heretiky různých směrů. Velmi aktivně vystupovali zejména gnostik \"Valerius\" a \"Cerdon\" a zřejmě s dost značným úspěchem, neboť papež Pius I. v jejich případě sáhl až k exkomunikaci. Jinak se však snažil spory urovnávat smírně a spíše na ideové úrovni. Podporoval svatého Justina, který vedl v Římě křesťanskou filosofickou školu.\n\nV této době se také začaly projevovat neshody mezi východní a římskou církví a to v otázce termínu slavení Velikonoc. Pius I. rozhodl, že do této věci se nemá zasahovat a udělil východní církvi svobodu, aby se zařídila podle svého obyčeje.\n\nAčkoliv se v době jeho pontifikátu žádné masivnější pronásledování křesťanů nekonalo, římská martyrologie jej uvádí jako mučedníka a jako takový je uveden i v katolickém breviáři.\n\nPamátka papeže Pia I. se uctívá 11. července\n\n\n"}
{"id": "67267", "url": "https://cs.wikipedia.org/wiki?curid=67267", "title": "Anicetus", "text": "Anicetus\n\nSvatý Anicetus byl jedenáctým papežem katolické církve. Jeho pontifikát se datuje do let 154/155 – 166/167.\n\nŘímským biskupem přibližně od roku 155 do roku 166. Různé prameny udávají rozpětí 150 až 168. Pocházel ze Sýrie, z města Emesa. O jeho životě před usednutím na papežský stolec není nic známo.\n\nV době jeho pontifikátu se znovu otevřel spor mezi východní a západní církcí v otázce termínu slavení Velikonoc. Aniceta navštívil sv. Polykarp, biskup ze Smyrny, aby problém vyřešil. Smyrenská církev totiž slavila jako vrcholný den Velikonoc den ukřižování Ježíše Krista a tento svátek kladla na čtrnáctý den měsíce Nisan podle hebrejského kalendáře, a to bez ohledu na to, na který den v týdnu svátek připadl. Tento termín jednak koincidoval se židovským svátkem Pesach, jednak to přinášelo i potíže s účastí věřících na bohoslužbách. Již Anicetův předchůdce Pius I. stanovil, že vrcholným svátkem velikonoc je vzkříšení Ježíše Krista a dnem svátku určil neděli. Oba světci se nedohodli, ale papež znovu povolil smyrenským slavit velikonoce podle jejich zvyklostí. Tím problém neskončil a zaměstnával církev ještě několik století. Nicméně již samotná návštěva Polykarpova, jakož i návštěva jednoho z prvních historiků církve Heggesipa naznačila rostoucí význam římské diecéze v hierarchii církve.\n\nAnicetus rázně vystoupil proti heretikům. Odsoudil montanismus a vedl aktivní diskusi s gnostiky a markionisty. Podle Liber Pontificalis zakázal nosit kněžím dlouhé vlasy, jak to nařídil již sv. Anaklét. Pravděpodobným důvodem je však to, že dlouhé vlasy nosili právě gnostici.\n\nV katolické martyrologii je uváděn jako mučedník. Data smrti jsou uváděna 16., 17. nebo 20. duben. Za den pro připomenutí jeho památky byl zvolen 20. duben.\n\n\n"}
{"id": "67268", "url": "https://cs.wikipedia.org/wiki?curid=67268", "title": "Soter", "text": "Soter\n\nSvatý Soter, latinsky \"Soterius\", zvaný Dobročinný (\"Concordius\") byl dvanáctým papežem katolické církve. Jeho pontifikát se datuje do let 166/167 - 174/175.\n\nNarodil se ve Fondi v Kampánii. O jeho životních osudech není mnoho známo.\n\nUjímal se uvězněných křesťanů, zejména odsouzených k nuceným pracím v dolech. Dochoval se dopis svatého Dionýsa vysoce oceňující tuto činnost.\n\nÚdajně vydal nařízení, aby všichni křesťané přijímali Tělo Páně na Zelený čtvrtek. Dále stanovil, že křesťanské manželství je svátost a je platné pouze tehdy, je-li požehnáno knězem.\n\nPodle tradice zemřel jako mučedník. Jeho památka se uctívá 22. dubna.\n\n\n\n"}
{"id": "67269", "url": "https://cs.wikipedia.org/wiki?curid=67269", "title": "Eleutherus", "text": "Eleutherus\n\nSvatý Eleutherus byl 13. papežem katolické církve. Jeho pontifikát se datuje do let 174/175 – 185/193. Eleutherus byl původem Řek. Podle kroniky papežů Liber Pontificalis, která ovšem pochází až ze 6. století, se narodil v Níkopoli v kraji Epirus a jeho otec se údajně jmenoval Abundius.\n\nPodle historika Hegesippa, který v jeho době žil v Římě, ještě než se stal papežem, byl Eleutherus požádán britským (keltským) králem Luciem, aby jej osobně pokřtil. Podle jiné kroniky vyslal už jako papež do Británie mnichy Fugazia a Damiana, aby Lucia pokřtili. Podle všeho to však není pravda a jako nejpravděpodobnější se zdá, že pokřtěn měl být asyrský král Abgar IX. z Edessy (dnešní Urfa), který měl také přízvisko Lucius.\n\nZa pontifikátu papeže Eletheura byl řešen postoj církve k montanismu. Montanismus bylo hnutí, která vzniklo ve Frýgii v Malé Asii (odtud označení katafrygove) za Eleutherova předchůdce Sotera a jeho šiřitelem byl konvertita (čerstvě obrácený pohan) Montanus. On a jeho následovníci tvrdili, že k nim přímo promlouvá Duch Svatý (sami se označovali za ty, kdo šíří Nové proroctví). Prosluli náboženskými extázemi, při nichž pronášeli proroctví, přísnými posty, touhou zakončit život mučednickou smrtí. V jejich společenství hrály velkou roli ženy prorokyně.\n\nTertullián, tehdejší církevní historik, který se sám později k montanismu přidal, naznačuje, že papež zpočátku montanistické myšlenky přijal, ale později je se vší autoritou církve odmítl. Tím byl uskutečněn důležitý krok ve vývoji církve k centralismu. Bylo dáno jasně najevo, že v budoucnosti bude mít (západní) církev jasně definovanou hierarchickou strukturu, v čele s papežem jako arbiterem v etických a naukových otázkách.\n\nEleutherius patrně také s definitivní platností zavrhl v křesťanských domácnostech židovské zvyky čistých a nečistých pokrmů.\n\nEleutherius byl papežem více 15 let. Během té doby došlo k pronásledování křesťanů v galských městech Lyonu a Vienne (nejspíše roku 177). Pronásledování křesťanů za vlády císaře Marka Aurelia Commoda až na ojedinělé případy (svatý Apollonius) nenabývalo žádných masových forem. V Martyrologii Ada ve Vienne z roku 858 se o Eleutheriovi mluví jako o mučedníkovi, ale pravděpodobnější je, že zemřel přirozenou smrtí.\n\nPapež je uctíván jako světec a jeho svátek je 26. května.\n\n\n"}
{"id": "67270", "url": "https://cs.wikipedia.org/wiki?curid=67270", "title": "Viktor I.", "text": "Viktor I.\n\nSv. Viktor I., latinsky \"Victor\", byl 14. papežem katolické církve. Jeho pontifikát se datuje do let 186/189 – 197/201.\n\nViktor I. byl prvním papežem afrického původu a podle všech známek energický muž, který plně uplatňoval autoritu hlavy církve. Protože se stal římským biskupem v době relativního klidu, kdy nebyli křesťané v Římě příliš pronásledováni, mohl se plně soustředit na problémy církve, věnovat se otázkám liturgie a teologie a stíhat heretiky.\n\nZnovu otevřel starý spor mezi východní a západní církví v otázce termínu Velikonoc. Již papež Pius I. stanovil, že vrcholným svátkem Velikonoc je vzkříšení Ježíše Krista a dnem svátku určil neděli (Hod Boží Velikonoční). Východní církev však slavila jako vrcholný den Velikonoc den ukřižování Ježíše Krista a tento svátek kladla na čtrnáctý den měsíce Nisan podle hebrejského kalendáře a to bez ohledu na to, na který den v týdnu svátek připadl. Tento termín jednak koincidoval se židovským svátkem Pesach a jednak to přinášelo i potíže s účastí věřících na bohoslužbách. Viktor I. hodlal tento spor řešit dokonce vyobcováním odpůrců z církve. Tomuto krajnímu řešení se snažil zabránit svatý Ireneus a východní křesťanské obce se nakonec přizpůsobily.\n\nViktor I. také zavedl latinské bohoslužby. Až do té doby byly mše slouženy v řečtině. Také pastýřské listy, teologické spisy a korespondenci psal papež latinsky, neboť latina byla užívána v severní Africe, odkud pocházel. Univerzálním jazykem křesťanů se však latina stala až později, v polovině čtvrtého století.\n\nViktoru I. se také připisuje stanovení základních zásad církevního soudnictví a zákaz používání skleněných a dřevěných nádob při bohoslužebných obřadech.\n\nPřesná doba a způsob jeho umučení i místo jeho původního hrobu (pravděpodobně římské katakomby) není přesně známo. Barokní nápis na jeho rakvi v poutním chrámu na olomouckém Svatém Kopečku jej označuje za prvomučedníka římského.\n\nJeho náhrobní kámen se nachází na schodišti (vlevo na stěně při vstupu do prvního patra s dobře čitelným latinským nápisem) musea v africkém Tunisu, hlavním městě Tuniska, ostatky spočívají v prosklené rakvi na pravém pilíři klenby kostela Navštívení Panny Marie na Svatém Kopečku v Olomouci (nyní jsou ostatky sv. Viktora součástí monumentálního sousedního barokního jižního oltáře, na pilíři je od 17. května 2015 umístěn relikviář s ostatky - krví- sv. Jana Pavla II., na památku 20. výročí jeho návštěvy této baziliky a jeho zdejšího setkání s mládeží).\n\nPamátku sv. Viktora I. si katolická církev připomíná 28. července. Od roku 1918 je jeho jméno na tento den i součástí českého národního kalendáře.\n\n\n"}
{"id": "67278", "url": "https://cs.wikipedia.org/wiki?curid=67278", "title": "Lípa v Týnci nad Labem", "text": "Lípa v Týnci nad Labem\n\nPamátná lípa malolistá (\"Tilia cordata\") roste před děkanstvím v blízkosti kostela Stětí sv. Jana Křtitele ve městečku Týnec nad Labem.\n\nZdravotní stav lípy je mírně zhoršený, došlo ke zlomení několika menších větví.\n\n"}
{"id": "67281", "url": "https://cs.wikipedia.org/wiki?curid=67281", "title": "Melasův maďal", "text": "Melasův maďal\n\nPamátný Melasův maďal (jírovec maďal – \"Aesculus hippocastanum\") roste v městečku Týnec nad Labem u památníku obětem válek mezi farou a školou „Na stráni“.\n\nZdravotní stav stromu je dobrý, je třeba provádět ošetření proti klíněnce jírovcové\n\n"}
{"id": "67284", "url": "https://cs.wikipedia.org/wiki?curid=67284", "title": "Dub u silnice z Borku do Žehušic", "text": "Dub u silnice z Borku do Žehušic\n\nPamátný dub letní (\"Quercus robur\") roste u silnice vedoucí z osady Borek do obce Žehušice asi 1 km severovýchodně od Žehušic.\n\nZdravotní stav stromu je vážný, dochází k odumírání jednotlivých větví a v současné době jsou živé pouze čtyři větve.\n\nV roce 2015 již strom na svém místě nestál.\n"}
{"id": "67293", "url": "https://cs.wikipedia.org/wiki?curid=67293", "title": "Hanuš II. z Kolovrat", "text": "Hanuš II. z Kolovrat\n\nHanuš II. z Kolovrat (před 1430 – 23. září 1483, Praha, České království) byl český katolický šlechtic z liebsteinské větve rodu Kolowratů, diplomat a probošt pražské kapituly.\n\nByl synem Hanuše z Kolovrat. Po otcově smrti roku 1450 zdědil rodový majetek. Sídlil nejdříve na hradě Žebráku, kde nechal roku 1460 opravit hradní kapli. Tento hrad o rok později postoupil králi Jiřímu z Poděbrad, který nechtěl nechat důležité hrady v rukou přesvědčených katolíků. Hanuš na oplátku získal doživotní potvrzení dřívějších zástav a usadil se na hradě Zbiroh. Před volbou krále Vladislava Jagellonského byl straníkem uherského krále Matyáše Korvína.\n\nPo smrti své manželky Kateřiny ze Šternberka se vydal na cesty. Roku 1467 dostal od papeže Pia II. dispens, aby mohl vstoupit do kněžského stavu. Téhož roku byl jmenován kanovníkem pražským a vyšehradským. Roku 1468 ho papež Pavel II. designoval proboštem pražské kapituly a administrátorem Pražského arcibiskupství. Tuto poslední funkci zastával do roku 1481 společně s Janem z Krumlova a poté až do své smrti s Václavem z Plané. Zasloužil se o návrat pražské Metropolitní kapituly z exilu v Plzni do původního sídla na Pražském hradě. V době církevního působení obýval výstavný dům v Praze.\n\nHanuš se zasloužil také o navracení někdejšího církevního majetku, jak kapitule, tak klášterům. Například roku 1480 prodal cisterciáckému klášteru v Plasích nazpět část zastavených vsí – Brodeslavy, Všehrdy, Újezd, Hubenov, Bílov, část Potvorova, dvůr Olšany a krašovskou polovinu Kralovic – za 1 600 kop. Byl úspěšným diplomatem při smiřování katolíků s protestanty. Jeho působení ocenil například královský sekretář Bohuslav Hasištejnský z Lobkovic.\n\nZemřel den po svatém Mořici 23. září 1483 a byl pohřben v katedrále sv. Víta na Pražském hradě. Po jeho smrti zdědil majetek jeho syn Albrecht z Kolovrat, hofmistr a později nejvyšší kancléř Království českého.\n\nByl milovníkem chrámového výtvarného umění. Na obou svých hradech dal přestavět a vyzdobit kapli. Jako štědrý donátor chrámového umění se projevil hlavně ve Svatovítském pokladu. Daroval do něj svůj stříbrný drahokamy posázený Kolovratský plenář s relikviemi českých patronů, se dvěma částečkami ze dřeva Svatého Kříže, dílo zlatníka Martina z roku 1465. Dále odkázal kalich s paténou a vyšívaný ornát. Do Kapitulní knihovny odkázal svůj iluminovaný rukopis cestovního brevíře a různé prvotisky inkunábule. Například Historie židovská od Josefa Flavia, vytištěná roku 1476 v Lübecku, byla na Hanušovu objednávku ručně kolorovaná a vyzdobená jeho rodovým znakem.\n\n\n"}
{"id": "67296", "url": "https://cs.wikipedia.org/wiki?curid=67296", "title": "Pančavský vodopád", "text": "Pančavský vodopád\n\nPančavský vodopád ( ) je vodopád v obci Špindlerův Mlýn v Královéhradeckém kraji. Jedná se o nejvyšší vodopád v Česku. Měří 148 metrů a nachází se na východním svahu v horní závěrečné části Labského dolu v Krkonošských hřbetech v Krkonoších (Pančavská jáma).\n\nVodopád vytváří potok Pančava (pravostranný přítok Labe). Je stálý s kolísajícím průtokem, průměrně 25 l/s. Nejvydatnější je při jarním tání sněhu, což je obvykle konec dubna až začátek května. Za vysokých stavů vody se vodopád větví na několik ramen. Ústí do svahových sutí a nevytváří tedy vývařiště.\n\nNázev dle Pančavského potoka pocházející z německého \"pantschen\", spisovně \"planschen\" nebo \"plantschen\" česky cákat, šplíchat.\n\nZ hlediska morfologie se jedná o vodopád nepravý, vícestupňový a víceramenný a z hlediska genetiky je charakterizován jako přírodní, konsekventní a karový. Geologickým podložím je žula. Výška vodopádu je 148 m, přičemž padá z nadmořské výšky 1298 m do 1150 m. Na jaře během tání sněhu se díky vzniku jižního ramene ve spodní části prodlužuje na 162 m. Celkový sklon dosahuje 44 °. Vodopád má čtyři významné stupně s výškami (shora) 36, 39, 23 a 20 m. Šířka se pohybuje mezi 1–20 m, obvykle však 4–8 m.\n\nVodopád byl od začátku turismu hojně navštěvován. Roku 1859 majitel nedaleké Labské boudy Josef Schier postavil nad horní hranou malou vodní nádrž se stavidlem. Po dosažení dostatečného počtu platících turistů bylo stavidlo zvednuto a vodopád tím nárazově zvýšil průtok. Nad i pod vodopádem byly zřízeny malé budky s občerstvením a horní vyhlídková terasa. V 30. letech 20. století byla nádržka s budkami a terasou zrušena.\n\nSoučasný přístup k vodopádu je omezený, neboť se nachází v I. zóně KRNAP. V blízkosti vodopádu se nachází vyhlídka, z které lze vidět pouze nejhořejší část vodopádu, další velice omezený výhled poskytuje Ambrožova vyhlídka. Celý vodopád je možné pozorovat z modré turistické značky vedoucí Labským dolem.\n\n\n\n"}
{"id": "67297", "url": "https://cs.wikipedia.org/wiki?curid=67297", "title": "Kamenický vodopád", "text": "Kamenický vodopád\n\nKamenický vodopád se nachází na říčce Kamenici u Harrachova v Krkonoších.\n\nVodopád je vyhlouben do drobnozrnné biotické žuly. Historicky nemá český název. Německé pojmenování \"Plattenfall\" („Plochý vodopád“) plně vystihuje jeho podobu.\n"}
{"id": "67298", "url": "https://cs.wikipedia.org/wiki?curid=67298", "title": "Zefyrinus", "text": "Zefyrinus\n\nSvatý Zefyrinus (\"Zephyrinus\", † 20. prosince 217) byl 15. papežem katolické církve v letech 199 až 217. Jeho pontifikát tak trval téměř dvacet let. V úřadu římského biskupa nahradil svatého Viktora I.. Poté, co 20. prosince 217 v Římě zemřel, jej na papežském stolci vystřídal jeho hlavní poradce, Kalixtus I.\n\nV průběhu Zefyrinova pontifikátu v Římské říši výrazně vzrostlo pronásledování křesťanů. Císařem byl v té době Septimius Severus, který vynakládal značné úsilí na to, aby sjednotil říši pod jedním náboženstvím. V roce 202 vydal dokonce edikt, který pod přísnými tresty zakazoval konversi ke křesťanství.\n\nDalším problémem, kterému Zefyrinus musel, podobně jako jeho předchůdci čelit, bylo rostoucí množství heretiků. Již jeho předchůdci bojovali zejména s gnosticismem a markionismem. Nyní se vynořil jako další směr monarchianismus a ve vyostřené podobě patripassionismus. Zastánci tohoto směru neuznávali rozlišení božské podstaty na tři osoby – Otce, Syna a Ducha svatého – a hlásali, že Bůh je pouze jeden. Papež toto učení sice odsoudil, ale důrazněji proti němu nezakročil.\n\nSvatý Zefyrinus mimo jiné ustanovil, že děti mají přistupovat k prvnímu svatému přijímání až ve čtrnácti letech, kdy jsou již schopné rozumově pochopit význam této události. Toto ustanovení bylo v církvi dodržováno až do počátku 20. století, kdy papež Pius X. snížil věkovou hranici na 7 let.\n\nMezi papežovými kritiky nejdůrazněji vystupoval Hippolytus. Zefyrina popisoval jako prostého nevzdělaného muže bez praxe v církevních záležitostech, který se nechá ovládat svým sekretářem Kalixtem. Obviňoval ho z laxního přístupu k vedení církve a z nedůsledného postupu vůči heretikům. Také papežovo rozhodnutí, že exkomunikovaní hříšníci (i heretici) se mohou vrátit do lůna církve, pokud prokáží účinnou lítost a přijmou přísné tresty za své prohřešky, bylo pro Hippolyta a jeho žáky zcela nepřijatelné. Po Zefyrinově smrti, když byl novým papežem zvolen Kalixtus I., se spory vyostřily a došlo k prvnímu církevnímu schismatu (rozdělení církve).\n\nSv. Zefyrinus byl pochován v nadzemních prostorách Kalixtových katakomb v Římě a je prvním papežem, o kterém se s jistotou ví, kde je pohřben.\n\nPamátku svatého Zefyrina si katolická církev připomíná 20. prosince.\n\n\n"}
{"id": "67299", "url": "https://cs.wikipedia.org/wiki?curid=67299", "title": "Čertova skála", "text": "Čertova skála\n\nČertova skála je název řady skalních útvarů, například:\n\n\na také:\n\n"}
{"id": "67302", "url": "https://cs.wikipedia.org/wiki?curid=67302", "title": "Kalixt I.", "text": "Kalixt I.\n\nSvatý Kalixt I., též Callistus (latinsky) či Callixtus, byl 16. papežem katolické církve. Jeho pontifikát se datuje do let 217–222.\n\nKalixtus byl papežem za vlády císaře Heliogabala. V dobové kronice „Historiae Augustae“ se uvádí, že Kalixtus I. zbudoval kostel na místě bývalé hospody a císař pak prohlásil, že místo pro uctívání jakéhokoliv boha je lepší než hospoda. Podle legendy měla být tímto kostelem basilika Santa Maria in Trastevere, avšak mnohem pravděpodobnější je, že zmiňovaný kostel stál v jejím sousedství. Poblíž se také měla nacházet studna, do které bylo podle legendy papežovo tělo po umučení svrženo.\n\nSvědectví o Kalixtově životě známe především z podání jeho nepřátel, Tertulliana a vzdoropapeže Hippolyta, takže je nutno brát je s jistou reservou. Podle spisu „Philosophumena“, který je připisován právě Hippolytovi, byl Kalixt původně otrokem. Jeho pánem byl Aurelius Carpoforus, příbuzný římského císaře Commoda. Jako křesťan svého otroka propustil a věnoval mu i určitý finanční obnos. Kalixt však podle Hippolyta peníze promrhal a navíc patrně obral i svého bývalého pána. Na útěku z Říma byl chycen a Carpoforus jej uvrhl znovu do otroctví, dokud mu peníze nenahradí. Avšak poté, co se za něj přimluvilo několik osob, byl Kalixt znovu propuštěn. Prý se stal lichvářem, ale při hledání dlužníků narušil obřad v židovské synagoze. Židé jej tentokrát udali římskému prefektu Fuscianovi, Kalixt byl zbičován a odsouzen k nuceným pracím v dolech na Sardinii. Marcia, milenka císaře Commoda však dosáhla propuštění některých křesťanských vězňů a Kalixt se v zuboženém stavu vrátil zpět do Říma. Prý se nakonec umoudřil a v administrativní práci pro římskou křesťanskou obec se vyznamenával tak, že si získal i důvěru papeže Zefyrina. Stal se jeho nejbližším rádcem v těch nejcitlivějších záležitostech a později byl sám zvolen papežem.\n\nJeště ve službách papeže Zefyrina byl Kalixt I. jmenován správcem rozsáhlého křesťanského pohřebiště podél silnice Via Appia, které bylo na jeho počest nazváno Kalixtovy katakomby. Toto pohřebiště bylo později zcela zapomenuto a ztraceno až do roku 1849, kdy je objevil italský archeolog \"Giovanni Battista de Rossi\". Dnes se pro něj razí název \"Capella dei Papi\". Kalixtus sám zde však pohřben není.\n\nZa vlády Kalixta I. došlo k prvnímu církevnímu schizmatu. Základem sporu byl postoj k otázce odpuštění hříchů. Ježíš Kristus ponechal v otázce odpuštění hříchů apoštolům volnost. Radikální Hippolytus a Tertullian zastávali názor, že existují hříchy, které odpustit nelze. Mezi tyto hříchy řadili kromě odpadnutí od víry i cizoložství a smilstvo. Kalixt, jeho předchůdci i následovníci však byli toho názoru, že i tyto hříchy Bůh odpustí, je-li projevena účinná lítost a přijato pokání a trest. Kromě toho dal nižším duchovním možnost svobodně uzavírat sňatek a připustil, aby se urozené Římanky mohly vdát za níže postavené osoby či dokonce otroky. To sice římské zákony nepřipouštěly, ale opatření mělo zcela praktický důvod, neboť nemožnost uzavřít takovýto sňatek vedla často k vraždám nechtěných novorozených dětí.\n\nHippolytus se patrně sám toužil stát římským biskupem. Avšak poté, co byl novým papežem zvolen Kalixt I., se spojil se svými stoupenci a prohlásil se sám za nástupce apoštolů. Byl tak údajně prvním vzdoropapežem v dějinách a to až do roku 235, tedy i za pontifikátu Kalixtových následníků Urbana I. a Ponciána. Tato domněnka však není dostatečně potvrzená.\n\nKalixtus I. zemřel podle všech svědectví 14. října 222. Stal se patrně obětí lidového povstání, kterým římský lid reagoval na shovívavost císaře Alexandra Severa vůči křesťanům. Byl pohřben v Calepodiových katakombách na Aurelianské silnici. V 9. století byly jeho ostatky přeneseny do basiliky Santa Maria in Trastevere. 14. října také katolická církev uctívá Kalixtovu památku.\n\n\n"}
{"id": "67304", "url": "https://cs.wikipedia.org/wiki?curid=67304", "title": "Huťský vodopád", "text": "Huťský vodopád\n\nHuťský vodopád (německy \"Huttenbachfall\") se nachází blízko Rokytnice nad Jizerou na Huťském potoku. Jedná se o kaskádovitý vodopád celkové výšky 20 m. V Rokytnici nad Jizerou se Huťský potok vlévá do Jizery.\n\nVodopád leží ve vzdálenosti přibližně 2,5 km od horské chaty Dvoračky a přibližně 1 km od chaty Huťská bouda. \n\n"}
{"id": "67305", "url": "https://cs.wikipedia.org/wiki?curid=67305", "title": "Urban I.", "text": "Urban I.\n\nSvatý Urban I., latinsky \"Urbanus\", byl 17. papežem katolické církve. Jeho pontifikát se datuje do let 222–230. Zemřel 23. května 230. Je patronem vinařů a bednářů.\n\nÚdajů o jeho životě je známo velmi málo, o to více o sv. Urbanovi vzniklo legend. Problémem je jeho občasná pravděpodobná záměna s jiným, blíže neznámým biskupem Urbanem. Urban I. byl papežem v období vlády Alexandra Severa, které bylo pro křesťany obdobím relativního klidu bez přílišného pronásledování. Podle \"Liber Pontificalis\" pocházel z Říma a jeho otec se jmenoval Pontianus.\n\nZa Urbanova pontifikátu pokračovaly spory se vzdoropapežem Hippolytem, neboť Urban I. zastával postoje svých předchůdců Zefyrina a Kalixta I. Podle legendy také obrátil na víru Valeriána, manžela svaté Cecilie a jeho bratra Tiburtia. Zdá se však, že právě v tomto případě jde o shodu jmen a zmíněný Urban nebyl papež Urban I.\n\nUrban I. zemřel 23. května 230, ale jeho památku katolická církev uctívá v den jeho pohřbu 25. května. Protože za vlády Alexandra Severa prakticky nedocházelo k pronásledování křesťanů, zdají se být legendy o mučednické smrti Urbana I. málo pravděpodobné.\n\nPodle \"Liber Pontificalis\" byl Urban pohřben na Pretestatově hřitově (\"Coemetarium Praetextati\"), kde stojí hrobka s jeho jménem. Při výzkumu v Kalixtových katakombách však italský archeolog Giovanni dei Rossi nalezl víko sarkofágu s označením Urban a předpokládal, že Urban pohřbený na Pretestatově hřitově byl patrně jiným biskupem. Přesto pochybnosti o místě posledního odpočinku Urbana I. zůstávají, protože seznam Sixta III., obsahující jména svatých, pohřbených v Kalixtových katakombách neudává Urbana jako nástupce papežů, ale jako cizího biskupa.\n\n\n"}
{"id": "67306", "url": "https://cs.wikipedia.org/wiki?curid=67306", "title": "Labský vodopád", "text": "Labský vodopád\n\nLabský vodopád (německy \"Elbfall\") je vodopád v obci Špindlerův Mlýn v Královéhradeckém kraji. Měří 35 metrů a nachází se v Labské rokli přibližně 1 km jihovýchodně od pramene Labe v Krkonošských hřbetech v Krkonoších. Padá do Labského dolu pod Labskou boudou. \n\nNa samotný vodopád navazuje ještě přes 200 m dlouhý úsek kamenitých peřejí. Jeden z dřívějších majitelů Labské boudy nad vodopádem roku 1859 zřídil menší nádrž, jejímž účelem bylo zmohutnění průtoku vodopádu. Od této turistické atrakce bylo později z důvodů ochrany přírody upuštěno. Zbytky nádrže jsou pod Labskou boudou údajně dosud patrné.\n\n"}
{"id": "67319", "url": "https://cs.wikipedia.org/wiki?curid=67319", "title": "Morseho potenciál", "text": "Morseho potenciál\n\nMorseho potenciál je vhodně zvolená analytická funkce, která se používá při výpočtech v kvantové mechanice resp. chemii pro přibližné vyjádření průběhu potenciálu \"V(r)\" v okolí jader. Jeho zápis zní:\n\nformula_1,\n\nkde formula_2 je vzdálenost; formula_3 , formula_4 a formula_5 vhodně zvolené konstanty.\n\nPojmenován je po americkém fyzikovi Philipu M. Morseovi\n"}
{"id": "67320", "url": "https://cs.wikipedia.org/wiki?curid=67320", "title": "Beninská vlajka", "text": "Beninská vlajka\n\nVlajka Beninu má podobu dvou vodorovných pruhů – žlutého a červeného – přetnutých zeleným pruhem v žerďové části.\n\nJedná se o tradiční panafrické barvy. Zelená zde symbolizuje naději, žlutá symbolizuje blahobyt a červená barva odvahu. Současná podoba byla přijata v roce 1959 a znovu se užívá od 1. dubna 1990. Mezi lety 1975–1990, kdy v zemi panoval marxistický režim, tvořil vlajku zelený list s rudou pěticípou hvězdou v horním rohu.\n\n"}
{"id": "67323", "url": "https://cs.wikipedia.org/wiki?curid=67323", "title": "Kovová vazba", "text": "Kovová vazba\n\nKovová vazba je specifický typ chemické vazby, která se ustavuje mezi atomy kovů.\n\nOznačení \"kovová vazba\" vychází z představy moderní teorie kovů, podle které jsou valenční elektrony atomů tvořící kov volně sdílené mezi všemi atomy, takže kovové ionty jsou obklopeny a prostoupeny jakýmsi „elektronovým plynem“. Přítomnost takových volných elektronů velmi dobře vysvětluje vysokou tepelnou a elektrickou vodivost, kovový lesk, pravidelnou krystalickou mřížku, nízkou elektronegativitu, tvorbu kationtů, neprůhlednost a další vlastnosti kovů.\n\nSoudržnost krystalů je způsobována různými silami podle toho, jaké částice tvoří krystalickou strukturu. U iontových krystalů jsou soudržné síly převážně elektrostatické. Podobnou strukturu jako iontové krystaly mají i látky, u kterých se vedle iontového charakteru uplatní i kovalentní charakter. Jsou-li krystalické struktury vybudovány z molekul, uplatní se Van der Waalsovy síly, vodíková vazba nebo slabé elektrostatické interakce.\n\nTepelná a elektrická vodivost je ovlivněna elektronovým plynem, který se nachází mezi uzlovými body mřížky. Například u hořčíku je počet valenčních elektronů 3s, v tomto případě dochází k překryvu vrstev 3s a 3p , takže ze všech molekulových orbitalů z valenční vrstvy vzniklého z vrstvy 3s a 3p o dané energii je jich zaplněna jen čtvrtina. Elektrony mohou v kovech snadno přecházet do volných molekulových orbitalů ve valenční vrstvě, čímž způsobují dobrou elektrickou vodivost. Čím jsou uzlové body blíž u sebe, tím hůře elektrony procházejí a vodivost je tedy slabší \n\nPři kování nebo tváření se díky delokalizaci vazebných elektronů jednotlivé vrstvy krystalové mřížky po sobě volně posouvají. Kujnost je ovlivněna vzdáleností uzlových bodů. Čím jsou uzlové body k sobě blíže, tím je kov tvrdší, ale křehčí. V opačném případě je kov měkčí a snadno se upravuje.\n\n"}
{"id": "67325", "url": "https://cs.wikipedia.org/wiki?curid=67325", "title": "Michail Tal", "text": "Michail Tal\n\nMichail Něchemjevič Tal (, ; 9. listopadu 1936, Riga – 28. června 1992, Moskva), přezdívaný \"Čaroděj z Rigy\", byl sovětský lotyšský šachový velmistr, mistr světa v šachu (1960–1961) a mistr světa v bleskovém šachu (1988).\n\nTal byl často označován za šachový \"meteor\" či \"supernovu\" pro bleskový start z neznáma mezi světovou elitu. V roce 1956 debutoval na mistrovství Sovětského svazu (skončil 5.-7.), nicméně již o rok později celý turnaj vyhrál, za což obdržel titul velmistra. Po dalších úspěších pak v roce 1959 uspěl v turnaji kandidátů a v roce 1960 rozdrtil v souboji o titul mistra světa legendárního Botvinnika poměrem 12,5:8,5 a stal se 8. mistrem světa v šachu.\nTalova prohra v odvetném zápase o rok později byla všeobecným překvapením a předpokládalo se, že za to může jeho odbytá příprava, zdá se ale, že již tehdy začínal mít vážné zdravotní potíže. Očekával se nový souboj Tal-Botvinnik, ale už k němu nedošlo, neboť Tal se na dalším turnaji kandidátů zhroutil. Následné vyšetření u něj odhalilo celý komplex chorob zejména trávicího traktu. Tal se po delším léčení účastnil ještě řady dalších turnajů a zápasů kandidátů, dvakrát se znovu vážně ucházel o nový zápas o titul mistra světa (v roce 1965 podlehl teprve ve finále Spasskému +1-4=6, v roce 1968 v semifinále Korčnému +1-2=7).\n\nV roce 1988 získal titul mistra světa v bleskovém šachu. Fenomenální byly jeho výsledky na šachových olympiádách, kde vždy podstatně přispěl k vítězství sovětského mužstva.\n\nŠestkrát vyhrál rovněž mistrovství Sovětského svazu. Často se však dostával do problémů se sovětskými šachovými funkcionáři.\n\nJako šachista byl velmi ctěn pro svůj romantický přístup k partiím, který se vyznačoval ostrou kombinační hrou, pro jejíž vyvolání neváhal podstupovat enormní riziko v podobě nekorektních obětí. Řada jeho kombinací byla vyvrácena, většinou se tak ale nestalo přímo na šachovnici, kde jeho soupeři propadali panice a nezvládali logicky nastupující časovou tíseň, ale až v analýzách po partii. Tal tak byl stejně jako E. Lasker (který byl jeho velkým vzorem) často obviňován z toho, že má pouze štěstí, že jeho hra je jen velký bluf.\n\nJeho hra postupně s rostoucím věkem a zhoršujícím se zdravím mírně upadala – stále ještě byl schopen skvělé hry, ale jeho organismus už nedokázal vydržet dlouhodobé vypětí a na delších turnajích a zápasech ho stále výrazněji zmáhala únava, což se projevovalo větší ochotou k remízám a selháváním v jednotlivých partiích. Nicméně až do své smrti zůstal nebezpečným protivníkem.\n\nHodně mu v tom napomáhal jeho údajný „ďábelský“ pohled – jeho uhrančivé černé oči dokonce inspirovaly amerického velmistra Benkőho (Talova tradičního dodavatele bodů) k prohlášení, že Tal své soupeře hypnotizuje. Jednou pak proti Talovi nastoupil v černých brýlích, které ho měly ochránit. Partii ovšem prohrál stejně hladce, jako většinu ostatních.\n\n"}
{"id": "67327", "url": "https://cs.wikipedia.org/wiki?curid=67327", "title": "Řádkovací tunelový mikroskop", "text": "Řádkovací tunelový mikroskop\n\nSTM (z angl. \"Scanning Tunneling Microscope\"), jehož české označení zní řádkovací tunelový mikroskop, je druhem neoptického mikroskopu, který mapuje povrch vodivého vzorku pomocí změny průběhu potenciálu, resp. proudu při pohybu vodivé sondy nad vzorkem. Přesněji se jedná o závislost množství elektronů (velikosti el. proudu), které tuneluje z materiálu do hrotu sondy a jež je exponenciálně závislé na vzdálenosti. STM byl vynalezen v roce 1981 Gerdem Binnigem a Heinrichem Rohrerem, kteří za tento objev získali Nobelovu cenu.\n\nNejprve se hrot přiblíží do těsné blízkosti vzorku nějakým hrubým přibližovacím mechanismem. Hodnoty běžné vzdálenosti hrotu a vzorku, W, se pohybují mezi 4 - 7 Å, což je rovnovážná poloha mezi přitažlivými (3 Å < W < 10 Å) a odpudivými (W < 3Å) silami. Jakmile nastane jev tunelování, piezoelektrické převodníky posouvají hrot ve třech směrech. Jak se hrot přesouvá po vzorku v rovině x-y, mění se hustota stavů a s ní i tunelovací proud. Může se měřit buď velikost tohoto proudu společně s polohou hrotu, nebo výška hrotu odpovídající konstantnímu proudu. Tyto dva způsoby se nazývají režim konstantní výšky a režim konstantního proudu.\n\nV režimu konstantního proudu nastavuje elektronika zpětné vazby výšku hrotu změnou napětí do piezoelektrického ovládacího mechanismu.\n\nV režimu konstantní výšky se udržuje konstantní napětí i výška, čímž se mění proud, aby se zabránilo změnám napětí. To vede ke vzniku obrázku podle změn proudu v různých místech povrchu, což může být vztaženo k hustotě náboje. Výhoda tohoto režimu je vyšší rychlost, protože piezoelektrické řízení v režimu konstantního proudu vyžaduje více času, aby zaregistrovalo změnu v proudu.\n\nKromě rastrování po povrchu vzorku se dá získat i informace o elektronické struktuře vzorku, pokud se mění napětí a měří se proud v dané poloze. Tento typ měření se nazývá řádkovací tunelová spektroskopie.\n\nSoučásti řádkovacího tunelového mikroskopu jsou hrot, piezoelektrické ovládání výšky, x-y posun, hrubé ovládání přiblížení hrotu ke vzorku, systém odstranění vibrací a počítač.\n\nRozlišení obrázku je určeno poloměrem zakřivení hrotu mikroskopu. Mohou se projevit obrazové artefakty způsobené tím, že na konci hrotu jsou dva atomy místo pouze jednoho. Potom oba přispívají k výslednému tunelovacímu proudu a tím zkreslují obraz. Proto bylo nutné vyvinout postup, kterým se získají ostré hroty. V poslední době se například používají uhlíkové nanotrubice.\nHrot je často zhotoven z wolframu nebo platinium-iridia, někdy rovněž ze zlata. Wolframové hroty se obvykle vyrábějí elektrochemickým leptáním, platinium-iridiové mechanickým střihem.\n\nDíky extrémní citlivosti tunelového proudu na výšku je pro získání použitelných výsledků naprosto nezbytná izolace od vibrací. V prvním mikroskopu vyrobeném Binnigem a Rohrerem byla použitá magnetická levitace, nyní se využívají pružinové soustavy. Navíc se aplikují postupy na omezení vířivých proudů.\n\nUdržování hrotu ve správné pozici vzhledem ke vzorku, řádkování po vzorku a získávání dat jsou řízené počítačem. Počítač se rovněž používá k vylepšení obrázků prostřednictvím zpracování obrazu a k provádění kvantitativních morfologických měření.\n\n\n\n"}
{"id": "67330", "url": "https://cs.wikipedia.org/wiki?curid=67330", "title": "Sirolo", "text": "Sirolo\n\nSirolo je italská obec na pobřeží Jaderského moře v oblasti Marche, provincii Ancona.\n\n\"Počet obyvatel\"\n"}
{"id": "67341", "url": "https://cs.wikipedia.org/wiki?curid=67341", "title": "Okuširitó", "text": "Okuširitó\n\nOkuširitó (: 奥尻島) je malý japonský ostrov ležící západně od ostrova Hokkaidó. Okuširitó je součástí podprefektury Hijama.\n\nMěsto Okuširi pokrývá prakticky celou rozlohu ostrova.\n\nV roce 2004 měl ostrov 3 855 obyvatel. Rozloha města a zároveň ostrova je 142,98 km².\n\nV roce 1993 byl ostrov zasažen devastující tsunami, která byla důsledkem zemětřesení o síle 7,8 stupně Richterovy škály, jenž proběhlo 12. července. Vlna tsunami, která udeřila pouhých pět minut po zemětřesení, zabila 202 lidí a stovky dalších zranila.\n\n"}
{"id": "67343", "url": "https://cs.wikipedia.org/wiki?curid=67343", "title": "Rýn", "text": "Rýn\n\nRýn ( , , , , jméno pochází z keltského \"Renos\") je řeka v Západní Evropě, která patří mezi nejdelší evropské řeky. Protéká postupně šesti zeměmi. Jsou to Švýcarsko (kantony Graubünden, Sankt Gallen, Thurgau, Schaffhausen, Curych, Aargau, Basilej-venkov, Basilej-město), Lichtenštejnsko, Rakousko (spolková země Vorarlbersko), Německo (spolkové země Bádensko-Württembersko, Hesensko, Severní Porýní-Vestfálsko, Porýní-Falc), Francie (region Alsasko) a Nizozemsko (provincie Gelderland, Overijssel, Utrecht, Jižní Holandsko). Na svém toku tvoří částečně hranici mezi na jedné straně Lichtenštejnskem, Rakouskem a Německem a Švýcarskem na straně druhé a poté také hranici Německa s Francií. Celková délka řeky činí 1238,8 km od pramenů Předního Rýnu (\"Vorderrhein\"). Velikost povodí je 224 400 km², nepočítaje v to povodí řeky Mázy, jež má s Rýnem společnou deltu.\n\nTok řeky je možné rozdělit na pět částí a deltu.\n\n\nPro horní tok řeky je charakteristické zvýšení vodního stavu na jaře a v létě a pokles v zimě. Na středním a dolním toku přivádějí přítoky nejvíce vody v zimě a na jaře, vodní režim je zde složitější a řeka má mnoho vody po celý rok. Ramena delty jsou vystaveny vlivu mořského přílivu, který nastává dvakrát za 24 hodin a zvedá hladinu řeky o 1,5 až 2 m. Průměrný průtok činí\nCelkově řeka dodá do moře 79 km³ vody za rok. Maximální průtok poblíž ústí může dosahovat 11 000 m³/s. Řeka zamrzá jen ve velmi chladných zimách přibližně na jeden měsíc\n\nNa řece je široce rozvinutá vodní doprava i díky tomu, že má dostatek vody po celý rok. Je to nejdůležitější mezinárodní vodní cesta Západní Evropy. Pravidelná lodní doprava je provozována do Basileje, který leží 886 km od ústí, pro menší lodě až do Laufenburgu a také po Bodamském jezeře. Řeka je spojena kanály s Dunajem, Rhônou, Marnou, Vezerou, Labem a Emží. Vodní doprava je možná také na přítocích Neckaru, Mohanu, Lahnu, Mosele, Ruhru. Celková délka vodních cest v povodí řeky činí 3000 km. Největší přístavy na řece jsou Rotterdam s vnějším přístavem Hoek van Holland (Nizozemsko), Duisburg-Ruhrort, Kolín nad Rýnem, Mohuč, Ludwigshafen, Mannheim (Německo), Štrasburk (Francie), Basilej (Švýcarsko).\n\nVodní energii z řeky a jejich přítoků využívá Německo, Švýcarsko a Francie. Byla vybudována kaskáda jedenácti vodních elektráren nad Basilejí a osmi (Kembs, Štrasburg) na kanále Rýn-Rhôna.\n\nSpolu s Dunajem tvořil většinu severní hranice Římské říše, od té doby se začal používat jako důležitá vodní cesta hluboko do vnitrozemí.\nV moderní historii bylo Porýní dějištěm střetů mezi Německem a Francií. Po první světové válce například byla Rýnským garančním aktem podél jeho toku ustanovena hranice mezi oběma státy.\n\n"}
{"id": "67344", "url": "https://cs.wikipedia.org/wiki?curid=67344", "title": "Henryho zákon", "text": "Henryho zákon\n\nHenryho zákon udává souvislost parciálního tlaku páry dané látky nad roztokem a jejího podílu v tomto roztoku.\nZákon byl formulován anglickým chemikem Williamem Henrym, který zkoumal tlak par nad reálnými roztoky.\n\nPro páry rozpuštěné látky platí přímá úměra mezi tlakem par rozpuštěné látky a molárním zlomkem x této látky v roztoku. Konstantou úměrnosti je Henryho konstanta – K, charakteristická pro daný plyn.\n\nTento vztah je analogický k Raoultovu zákonu. Liší se pouze konstantou úměrnosti. V Raoultově zákonu vystupuje tenze par čisté látky za standardních podmínek. Tento zákon ale platí naopak pro rozpouštědlo, pro látku v nadbytku. \n\nZměna \"tenze par\" nad rozpouštědlem je přímo úměrná velikosti molárního zlomku této látky v roztoku. Pro látku ve velkém nadbytku se změna tenze páry příliš neliší od změny \"tenze par čisté látky\", a proto pro velmi koncentrované roztoky tento zákon přibližně platí. Naopak změna tenze par minoritní složky se \"velmi liší\" od změny tenze par čisté látky, tudíž již nezávisí na molárním zlomku a velikost tenze par zředěných roztoků proto nemůžeme s jistotou určit. Proto se zavedla empiricky(=na základě skutečného měření) stanovovaná Henryho konstanta.\n\nDruhá užitečná formulace tohoto zákona zní: Henryho zákon vyjadřuje závislost rozpustnosti x plynu v kapalině na jeho tlaku p nad kapalinou při konstantní teplotě. \n\nHenryho konstanta závisí na teplotě. S rostoucí teplotou se zvyšuje. To lze velmi snadno vypozorovat v praxi. Stačí ohřát vodu na teplotu okolo 50 °C a začnou se objevovat první bublinky. To nejsou bublinky vodní páry, ale plyny ve vodě rozpuštěné – z největší části dusík.\n\nV technické literatuře je možné nalézt další tvary, kde místo molárního zlomku nebo tlaku vystupuje koncentrace. S tím se také mění rozměr Henryho konstanty.\nRoztok, ve kterém platí Raoultův zákon pro jakoukoliv složku a pro jakýkoliv poměr složek se nazývá ideální. Předpokládáme u něj ideální chování – interakce částic A-B jsou stejné jako interakce A-A a B-B. Zanedbáváme tedy rozdílnost interakcí typu dipól-dipól, hydrofobní interakce, vodíkové můstky nebo Van der Waalsovy síly. Díky nim se určitá složka může vypařovat více než předpovídá Raoultův zákon a méně než předpovídá Henryho zákon. Navíc závislost tenze páry (míry vypařování) na molárním zlomku \"není lineární\".\n\nHenryho konstanty se tabelují, určují rozpustnost plynů v kapalině.\n\nPro potápěče má Henryho zákon význam v souvislosti se sycením a vysycováním biologicky inertních plynů (při dýchání vzduchu dusík, při použití hloubkové směsi trimix i helium). Po nasycení v hloubce dochází při vynořování k poklesu okolního tlaku a tím přesycení. Při přesycení nad určitou hranici musí potápěč zpomalit výstup a dělat dekompresní zastávky, jinak by mu hrozil vznik netolerovatelného množství bublinek v tkáních a dekompresní nemoc.\n\n\n"}
{"id": "67345", "url": "https://cs.wikipedia.org/wiki?curid=67345", "title": "Metro ve Stockholmu", "text": "Metro ve Stockholmu\n\nMetro ve Stockholmu (švédsky \"Stockholms tunnelbana\") je systém podzemní dráhy pod hlavním městem Švédska Stockholmem. Systém se skládá ze tří tras (zelená, modrá a červená), na kterých je v provozu sedm linek. \n\nVlaky jsou provozovány od 5:00 do 1:00, s prodlouženou noční službou v pátek a sobotu. Na všech linkách jezdí během dne vlaky každých 10 minut, brzo ráno a později večer vlaky jezdí každých 15 minut a během noci jezdí každých 30 minut.\n\nPrvní část zelené trasy byla otevřena v roce 1950. O pět let později přišli švédští umělci Siri Derkert a Vera Nilsson s návrhy na výzdobu právě budovaných dalších úseků metra. Nakonec předložili celkem dva návrhy a pro jeden z nich se vyslovily všechny politické síly ve městě. O rok později byla vypsána veřejná soutěž na úpravu hlavní přestupní stanice T-Centralen. Umístění uměleckých děl vzbudilo veliký ohlas a tak se pokračovalo ve stejném stylu i v dalších stanicích. Díky tomu se v celé síti nachází mnoho moderního umění, a někdy bývá stockholmské metro přirovnáváno ke galerii.\n\nPrvní část červené trasy byla otevřena pro veřejnost v roce 1964 a jako poslední, modrá trasa, až roku 1976. Nejnovější prodloužení celé sítě s délkou nyní 143 km proběhlo roku 1994 a bylo na zelené lince. Ve stockholmském metru se jako v první síti tohoto typu na světě začaly distribuovat bezplatné noviny Metro, které jsou dnes známé ve všech velkých městech na světě.\n\nVe Stockholmu je v provozu 100 stanic, z nichž 47% je pod zemí. Stanice Kymlinge byla postavena, ale nikdy nebyla použita. Jedna stanice byla vyřazena z provozu a zbourána. Stanice Bagarmossen byla zbourána a nahrazena novou stanicí. \n\nStockholmské metro je známé pro jeho výzdobu stanic; je nazýváno nejdelší uměleckou galerií na světě. Několik stanic (obzvláště na modré lince) je zdobeno surovým a nedokončeným podložím. Ve stanici Rissne je po obou stranách vestibulu informativní nástěnná freska o historii civilizací Země.\n\nMetro má čtyři křižovatky ( \"T-Centralen\" , \"Slussen\" , \"Gamla Stan\" a \"Fridhemsplan\" ). \n\n\nNyní (2020) začíná nová část výstavby metra. Probíhá na modré a zelené lince. Modrá linka bude prodloužena na sever do nově budované čtvrti Barkarby (2024).\n\n"}
{"id": "67356", "url": "https://cs.wikipedia.org/wiki?curid=67356", "title": "Daltonův zákon parciálních tlaků", "text": "Daltonův zákon parciálních tlaků\n\nDaltonův zákon pojmenovaný po svém objeviteli Johnu Daltonovi zní:\nVyjádřeno matematicky, celkový tlak \"P\" směsi \"n\" plynů můžeme definovat jako součet parciálních tlaků jednotlivých plynů obsažených ve směsi\nkde formula_2 představují parciální tlak (= částečný tlak) každého z plynů přítomných ve směsi.\n\nZákon přesně platí pro ideální plyny. Pro reálné plyny je, zejména pro vyšší tlaky, narušen kvůli objemu obsazenému molekulami a mezimolekulovému silovému působení.\n\nDaltonův zákon parciálních tlaků, stejně jako obdobný Amagatův zákon parciálních objemů neplatí ani při prudkých lokálních změnách tlaku, např. v rázové vlně.\n"}
{"id": "67357", "url": "https://cs.wikipedia.org/wiki?curid=67357", "title": "Konstantan", "text": "Konstantan\n\nKonstantan je slitina mědi a niklu v poměru obvykle 55 % mědi a 45 % niklu. Její název souvisí s tím, že její rezistivita je v širokém rozsahu teplot přibližně konstantní. Používá se mj. v termočláncích.\n"}
{"id": "67361", "url": "https://cs.wikipedia.org/wiki?curid=67361", "title": "ZUB 121", "text": "ZUB 121\n\nZUB 121 (zkratka Zugbeeinflussung 121) je vlakový zabezpečovač používaný na švýcarské železniční síti. Patří do skupiny bodových zabezpečovačů, i když umožňuje i omezený liniový přenos (v úseku až 600 m). Proti dosud užívanému systému Integra-Signum sleduje, jestli před návěstidlem zakazujícím nebo omezujícím jízdu dochází k potřebnému snižování rychlosti vlaku. Systém se začal rychle rozšiřovat v 90. letech po neštěstích v curyšské a bernské příměstské dopravě, zejména v nebezpečných místech s vysokou hustotou dopravy. \n\nZařízení se skládá z traťové části a vozidlové části, mezi kterými probíhá přenos informací prostřednictvím vysokofrekvenčního elektromagnetického záření. \nTraťovou část tvoří páry cívek podobně jako u Signum, kromě toho jsou používány i smyčky umístěné mezi kolejnicemi, což umožňuje i omezený liniový přenos. Cívky i smyčky pracují na stejné frekvenci. Vozidlo vysílá trvale vysokofrekvenční signál, kterým aktivuje traťovou část. Ta sestaví na základě návěstního znaku návěstidla a pevně naprogramovaných traťových dat telegram, který na jiné frekvenci prostřednictvím cívky nebo smyčky odešle na vozidlo. Vozidlová část z přijatých dat a z předem zadaných informací o vlaku (délka, brzdící procenta, způsob brzdění) vygeneruje brzdící křivku, jejíž dodržování průběžně sleduje. Pokud dojde v některém bodě dráhy k překročení vypočtené rychlosti, aktivuje se rychločinné brzdění. Vypočtená křivka zůstává v platnosti, i když na hlavním návěstidle dojde ke změně návěstního znaku na méně omezující, a to až do doby, než se přes další cívku nebo smyčku tato změna přenese na vozidlo. Pokud je mezi předvěstí a návěstidlem osazeno více cívek, nebo smyčka, může strojvedoucí dříve reagovat na změnu návěsti, což přispívá k plynulosti dopravy.\n\nNejnovější verze ZUB 262ct umožňuje také příjem informací z eurobalíz a eurosmyček (euroloop).\n\n"}
{"id": "67362", "url": "https://cs.wikipedia.org/wiki?curid=67362", "title": "Laplaceova transformace", "text": "Laplaceova transformace\n\nLaplaceova transformace v matematice označuje jednu ze základních integrálních transformací. Používá se k řešení některých obyčejných diferenciálních rovnic, zejména těch, jež se objevují při analýze chování elektrických obvodů, harmonických oscilátorů a optických zařízení. V technice se s ní setkáme při studiu vlastností systémů spojitě pracujících v čase, kde je protějškem Z-transformace pro diskrétní systémy.\n\nUžitečnost Laplaceovy transformace spočívá v tom, že převádí funkce reálné proměnné na funkce komplexní proměnné způsobem, při němž se mnohé složité vztahy mezi původními funkcemi radikálně zjednoduší.\n\nLaplaceovu transformaci odvodil roku 1812 francouzský matematik Pierre Simon de Laplace. Již dříve (1737) však tuto transformaci použil Leonhard Euler při řešení jistých obyčejných diferenciálních rovnic.\n\nNechť je funkce \"f\"(\"t\") spojitá (nebo alespoň po částech spojitá) a definovaná na intervalu <0,∞). Pak Laplaceova transformace \"L\"{\"f\"(\"t\")} funkce \"f\"(\"t\") je definována integrálním vztahem:\n\nformula_1\n\nkde \"s\" je komplexní nezávisle proměnná. Obraz funkce \"f\"(\"t\") při Laplaceově transformaci je funkce jedné komplexní proměnné \"s\", často ji značíme \"F\"(\"s\"). Definičním oborem \"F\" je oblast konvergence integrálu (viz níže).\n\nFunkci \"f\"(t) nazýváme originálem a funkci \"F\"(s) obrazem funkce \"f\"(t).\n\nInverzní Laplaceova transformace je dána vztahem:\n\nformula_2,\n\nkde \"c\" je libovolné reálné číslo ležící v oblasti konvergence F (pak celá přímka \"Re\"(\"s\")=\"c\", přes niž se integruje, leží v oblasti konvergence (viz níže)).\n\nI v případě, že funkce \"f\"(\"t\") je na celém intervalu <0,∞) spojitá a definovaná, nemusí její obraz existovat. Jestliže totiž má mít definiční integrál konečnou hodnotu, musí formula_3 splňovat kritérium konvergence\nformula_4.\n\nNapříklad funkce formula_5 tuto podmínku nesplňuje, a proto její obraz neexistuje.\n\nPro danou funkci \"f\" se množina hodnot \"s\", pro něž integrál v Laplaceově transformaci konverguje, nazývá oblast konvergence. Lze ukázat, že jestliže integrál konverguje pro \"f\" v bodě \"s\", pak konverguje v každém bodě \"s\", pro který \"Re\"(\"s\") > \"Re\"(\"s\"). Oblast konvergence Laplaceovy transformace je tedy {\"s\"; \"Re\"(\"s\") > \"R\"}, kde \"R\" je dáno chováním funkce \"f\"(\"t\") pro \"t\" → ∞.\n\nPro každou funkci \"f\" takovou, že \"L\"{\"f\"} existuje, platí:\n\nformula_6\n\nVýhodou použití Laplaceovy transformace pro počítání diferenciálních rovnic je její vztah k derivaci:\n\nformula_7\n\nVzorec lze odvodit pomocí integrace per partes a platí právě tehdy, když jednotlivé derivace existují. Tento vztah umožňuje přímé začlenění počátečních podmínek do výpočtu řešení diferenciální rovnice.\n\nPro dané funkce \"f\"(\"t\") a \"g\"(\"t\"), a jejich příslušné Laplaceovy transformace \"F\"(\"s\") a \"G\"(\"s\") následující tabulka shrnuje vlastnosti Laplaceovy transformace:\n\n! Posunutí (věta o translaci)\n\n\n"}
{"id": "67364", "url": "https://cs.wikipedia.org/wiki?curid=67364", "title": "Z-transformace", "text": "Z-transformace\n\nZ-transformace je název několika matematických transformací.\n\nZ-transformace (jednostranná, unilaterální) posloupnosti formula_1 je definována\n\nkde formula_3 je komplexní proměnná. Množina hodnot formula_3, pro něž sumace konverguje, se nazývá oblast konvergence. Lze ukázat, že jestliže sumace konverguje pro danou posloupnost v bodě formula_5, pak konverguje v každém bodě formula_3, pro který platí formula_7. Oblast konvergence Z-transformace je tedy formula_8, kde formula_9 je dáno chováním posloupnosti formula_1 pro formula_11 .\n\nInverzní Z-transformace je dána vztahem:\n\nkde formula_13 je jednoduchá uzavřená a kladně orientovaná křivka ležící v oblasti konvergence a obklopující počátek.\n\nS použitím Z-transformace se setkáme hlavně při řešení diferenčních rovnic, při hledání vlastností a realizaci systémů pracujících v diskrétním čase (např. digitální signální procesor).\n\nJe-li \"r\" výběrový koeficient korelace mezi dvěma náhodnými vektory \"X\" a \"Y\", má Fisherova Z-transformace tvar\n\nPokud oba náhodné vektory \"X\" i \"Y\" pocházejí z normálního rozdělení, má takto vzniklá náhodná veličina Z přibližně normální rozdělení.\n\nJako z-transformace se ve statistice také označuje lineární transformace souboru hodnot kvantitativního (číselného) znaku. Jejím cílem je dosáhnout u transformovaného znaku průměru rovného nule a směrodatné odchylky rovné jedné. Hodnoty po transformaci se pak označují jako z-skóry.\n\nJe-li průměr souboru hodnot roven μ a směrodatná odchylka rovna σ, má z-transformace tvar\n\nkde \"x\" jsou původní hodnoty a \"y\" transformované hodnoty.\n\n"}
{"id": "67365", "url": "https://cs.wikipedia.org/wiki?curid=67365", "title": "Fourierův zákon", "text": "Fourierův zákon\n\nFourierův zákon popisuje vedení tepla:\n\nformula_1\n\nPoužité konstanty:\n\nFourierův zákon říká, že vektor hustoty tepelného toku \"q\" je úměrný gradientu teploty formula_4 a má opačný směr.\n\n"}
{"id": "67366", "url": "https://cs.wikipedia.org/wiki?curid=67366", "title": "Brookland-CUA (stanice metra ve Washingtonu)", "text": "Brookland-CUA (stanice metra ve Washingtonu)\n\nBrookland-CUA je stanice washingtonského metra.\n\nNachází se v severní části americké metropole, poblíž americké katolické univerzity ve čtvrti Brookland. Zkratka CUA v názvu označuje právě jméno univerzity. Stanice byla vybudována jako povrchová, s ostrovním nástupištěm a otevřena pro veřejnost 6. února 1978. Jako jediná stanice v síti má právě tato nástupiště mírně v zatáčce.\n\n"}
{"id": "67367", "url": "https://cs.wikipedia.org/wiki?curid=67367", "title": "VLAN", "text": "VLAN\n\nVLAN (zkratka pro Virtuální LAN) je logicky nezávislá síť v rámci jednoho nebo několika zařízení. Virtuální sítě lze definovat jako domény všesměrového vysílání (stejně jako LAN) s cílem učinit logickou organizaci sítě nezávislou na fyzické vrstvě, čímž lze usnadnit správu sítě, zvýšit její výkon a podpořit bezpečnost. Obvykle bývá realizována na zařízeních zvaných přepínač, jehož porty se rozdělí na několik logicky samostatných částí. Jde o dělení sítě už na úrovni 2. vrstvy ISO/OSI, v porovnání s podsítěmi na 3. vrstvě.\n\nPřepínače je možné propojit jediným spojem a jejich software zajistí komunikaci samostatných sítí se stejnými klienty (Tag, neboli značka je součástí pouze Tag-Based VLAN, tj. IEEE 802.1Q). V principu se jedná o nadstavbu nad běžným ethernetovým protokolem. K běžným paketům je připojena informace o čísle virtuální sítě (značka 4 B, takže rámec až 1520 B), kterou protější zařízení využije k rozpoznání příslušnosti k síti.\n\nNejrozšířenější normou VLAN je tagovací protokol IEEE 802.1Q. Existují také:\n\n\n\n\n\n\n\n"}
{"id": "67370", "url": "https://cs.wikipedia.org/wiki?curid=67370", "title": "Iwodžima", "text": "Iwodžima\n\nIwodžima (: 硫黄島, oficiálně \"Iótó\", často ale i \"Iódžima\", : \"Ostrov síry\") je vulkanický ostrov patřící Japonsku. Leží přibližně 1200 km jižně od Tokia (24°47' s. š., 141°19' v. d.) a je součástí Vulkánových ostrovů, které tvoří jižní část ostrovů Ogasawara.\n\nSlavným se ostrov stal díky bitvě, kterou tu vybojovaly Spojené státy a Japonsko v únoru a březnu 1945. Americká námořní pěchota ostrov obsadila až po extrémně krvavých bojích.\n\nOstrov má rozlohu přibližně 21 km². Jeho jediným nápadnějším bodem je hora Suribači (také Suribačijama), vyhaslý, 166 m vysoký vulkán. Jinak je Iwodžima zcela plochá, což je na ostrov vzniklý sopečnou činností neobvyklé.\n\nOd 18. června 2007 se oficiální název ostrova změnil zpět na \"Iótó\", jenž ostrov nosil před rokem 1945. \"Tó\" je pouze jiným čtením znaku \"šima\" 島, a tak se zápis názvu v japonských znacích ani význam názvu nemění.\n\nOstrov byl neobydlený až do počátku 19. století. Nakonec jej kolonizovalo Japonsko a v roce 1943 na ostrově žilo 1 100 japonských civilistů. Většina z nich byla zaměstnána buď v cukrovaru postaveném v severovýchodní části ostrova, nebo v sirném dole ve stejné oblasti. Všichni obyvatelé ostrova žili v pěti osadách na severní polovině ostrova. Nejsevernější z nich byla osada \"Kita\" (japonsky Sever), osada \"Niši\" (Západ) byla na severozápadě, největší osada \"Motojama\" ležela u dolu na síru a \"Higaši\" (Východ) a \"Minami\" (Jih) byly situovány v severovýchodní části ostrova Iwodžima.\n\nOstrov se stal dějištěm důležité bitvy druhé světové války. Bitva o Iwodžimu probíhala od 16. února 1945 do 26. března 1945 a jejím důsledkem bylo, že ostrov zůstal okupován Spojenými státy až do roku 1968. Právě na hoře Suribači pořídil 23. února 1945 Joe Rosenthal jednu z nejslavnějších fotografií celé války.\n\nV současnosti na Iwodžimě nežijí žádní stálí obyvatelé. Je tu pouze umístěna základna japonského námořnictva. Pro vstup na ostrov je potřeba zvláštního povolení.\n\n"}
{"id": "67371", "url": "https://cs.wikipedia.org/wiki?curid=67371", "title": "Grand Prix Bahrajnu 2006", "text": "Grand Prix Bahrajnu 2006\n\nVelká cena Bahrajnu (III. Gulf Air Bahrain Grand Prix) netradičně zahajovala 57. ročník mistrovství světa vozů Formule 1.\n\nDoprovodné akce:\n\nJezdci týmu McLaren se zúčastnili tiskové konference v hotelu Ritz a také ukázky cvičených sokolů, chlouby místních šejků. Robert Doornbos z týmu Red Bull provázel modelky a hostesky po garážích a seznamoval je s technikou. Divákům se představili také osobnosti v závodě cestovních vozů \"Pro celebrity race\", kde startoval i bývalý pilot F1 Johnny Herbert, britský zpěvák Jay Kay, nebo modelka Emma Parker Bowles.\n\nNa okruhu se objevily i známe osobnosti z oblasti automobilového sportu jako Niki Lauda, Gil de Ferran, Walter Wolf, Jackie Stewart,Craig Pollock a některé jezdce doprovázely manželky a přítelkině. Dále byl v boxech německý tenista Boris Becker a německá plavkyně Franziska van Almsicková, Keke Rosberg, který doprovodil svého syna Nica. V nové roli byla i Karen Minier, reportérka TF1, přijela d Bahrajnu jako nová přítelkině Davida Coultharda.\n\n\nKorunní princ Bahrajnu Salman bin Hamad Al Khalifa předal pohár Fernandu Alonsovi, Michael Schumacher převzal cenu z rukou ministra sportu Fawaz bin Mohammeda. Cenu pro třetího Kimi Räikkönena přinesl Abdulla bin Isa prezident BMF a trofej pro vítězný tým převzal Flavio Briatore z rukou Jamese Hogana, prezidenta Gulf Air.\n\n\n Michael Schumacher-Ferrari- 1:31,431\n\n\n\n\n"}
{"id": "67374", "url": "https://cs.wikipedia.org/wiki?curid=67374", "title": "Kahul", "text": "Kahul\n\nKahul ( , ) je jezero v Budžaku na jihozápadě Oděské oblasti Ukrajiny a výběžkem na sever zasahuje i na území Moldavska. Má rozlohu 103 km², délku 13 km a šířku 6 až 11 km. Dosahuje maximální hloubky 7 m.\n\nSkládá se z úzké trychtýřovité severní části a široké jižní. Dno je pokryté tenkým šedým jílem, břehy jsou písčité.\n\nHladina jezera kolísá a hloubka se pohybuje v rozmezí 1,5 až 2 m. Do jezera ústí řeka Kahul, významným zdrojem vody jsou rovněž dešťové a sněhové srážky. Na jihu je průtokem Vekita spojeno s Dunajem a s jezery, která se rozkládají v jeho deltě (Kuhurkuj, Jalpuh)\n"}
{"id": "67377", "url": "https://cs.wikipedia.org/wiki?curid=67377", "title": "Čokracké jezero", "text": "Čokracké jezero\n\nČokracké jezero ( , krymskotatarsky \"Çoqraq gölü\") nebo Messir ( )) je slané jezero v Autonomní republice Krym na jihu Ukrajiny. Leží na severu Kerčského poloostrova a od Azovského moře je oddělené kosou. Má rozlohu 8,5 km².\n\nZdroj vody je mořský a podzemní.\n\nNa dně je vrstva jílu tlustá 2 až 3 m, používaná pro léčbu hlínou.\n"}
{"id": "67380", "url": "https://cs.wikipedia.org/wiki?curid=67380", "title": "Sacké jezero", "text": "Sacké jezero\n\nSacké jezero ( , ) je bezodtoké slané jezero v Autonomní republice Krym na jihu Ukrajiny. Nachází se 20 km od města Jevpatorie jižně od jezera Sasyk. Má rozlohu 8,1 km², je 5,5 km dlouhé a 3 km široké. Průměrnou hloubku má 0,8 m. Leží 2,1 m pod úrovní hladiny moře.\n\nDno jezera je pokryté hrubou vrstvou jílové minerální hlíny.\n\nZdroje vody jsou různé (mořské, podzemní, tající sníh, déšť).\n\nNa břehu jezera leží lázeňské město Saky. Jezero je velmi známé a je navštěvované především kvůli lázním.\n"}
{"id": "67381", "url": "https://cs.wikipedia.org/wiki?curid=67381", "title": "Sasyk (Krym)", "text": "Sasyk (Krym)\n\nSasyk ( ) nebo Sasyk-Sivaš ( ) je lagunové slané jezero v Autonomní republice Krym na jihu Ukrajiny. Leží mezi letovisky Saki a Jevpatorija. Má rozlohu 75,3 km², ta se ale v létě značně zmenšuje. Je 14 km dlouhé a v nejširším místě 9 km široké. Dosahuje maximální hloubky 1,2 m.\n\nNa severu a západě jsou dlouhé a úzké zálivy.\n\nVzniklo z laguny Kalamitského zálivu Černého moře, od kterého je oddělené širokou kosou. Úroveň hladiny je 0,6 m pod úrovní moře. Voda do jezera proniká filtrací z moře přes kosu a z podzemních vod.\n"}
{"id": "67383", "url": "https://cs.wikipedia.org/wiki?curid=67383", "title": "Jalpuh", "text": "Jalpuh\n\nJalpuh ( nebo ) je limanové jezero v Budžaku na jihozápadě Oděské oblasti Ukrajiny poblíž delty Dunaje. Jezero má protáhlý tvar a rozšiřuje se od severu k jihu. Má rozlohu 134 km (délka 25 km, šířka 7 km), průměrnou hloubku 3 m a maximální hloubku 6 m.\n\nÚstí do něj řeka Jalpuh, významným zdrojem vody jsou rovněž dešťové a sněhové srážky. Na jihu je průtokem spojeno s Dunajem, spadá tedy do úmoří Černého moře. Průtoky je spojeno s jezery Kuhurkuj a Kahul. Hladina během roku kolísá až o 3 m, vyšší je na jaře (duben až červen) a nižší v zimě (prosinec až únor). Zamrzá v listopadu až lednu a rozmrzá v březnu.\n\nNa břehu jezera leží město Bolhrad a nedaleko od jezera také město Izmajil.\n"}
{"id": "67384", "url": "https://cs.wikipedia.org/wiki?curid=67384", "title": "Võrtsjärv", "text": "Võrtsjärv\n\nVõrtsjärv (dříve též \"Virtsjärv\", česky též \"Virecké jezero\") je jezero ležící na hranici estonských krajů Viljandimaa a Tartumaa (a jižním cípem zasahující na území kraje Valgamaa). Rozloha jezera 270 km², což je činí po Čudském jezeře druhým největším estonským jezerem a zároveň největším jezerem, které leží celé na území Estonska. Jezero je dlouhé 34,8 km, široké 14,8 km, má průměrnou hloubku 2,8 m a maximální hloubku 6 m. Leží v nadmořské výšce 33,7 m.\n\nJezero začalo vznikat ústupem pevninského ledovce před 12 000 až 13 000 lety. Prvním zárodkem jezera bylo ledovcové jezero na místě dnešního jižního výběžku jezera, které bylo na jihovýchodě spojeno s dalšími vznikajícími jezery, k nimž patřili i předchůdci dnešního Pskovského a Čudského jezera.\n\nBěhem dalšího ústupu ledovce se jezero spojilo se severně ležícím ledovcovým jezerem, vzniklým v okolí dnešní Põltsamaa, a pak s dalšími vodními plochami v rozsáhlé členité jezero, zaujímající velkou část dnešního středního Estonska.\n\nSouběžně se vznikem ledovcového jezera, z něhož se později vyvinulo Baltské moře, se Virecké jezero postupně osamostatnilo. Jeho vodní režim však byl ještě zcela odlišný ode dnešního — jezero mělo široký přítok údolím dnešní Emy z Čudského jezera a odtoky jednak na sever a severozápad ledovcovými prohlubněmi do baltských zálivů, jednak na jih údolím dnešní Väike-Emajõgi do dalších jezer.\n\nPřibližně před 8000 lety došlo vlivem postupného zvedání krajiny ke značnému omezení odtoků z jezera a ke změně jižního odtoku v přítok. Hladina jezera začala stoupat a jezero postupně obsáhlo krom své nynější rozlohy též severně ležící území až k dnešní Põltsamaa a východně ležící území až k údolí Elvy. Zvětšování jezera nakonec vedlo k obrácení někdejšího přítoku z Čudského jezera v odtok, z něhož vznikla dnešní Ema. Protože Čudské jezero získalo mohutný odtok vznikem Narva jõgi/Narvy, hladina Vireckého jezera začala klesat, až dosáhla stavu blízkého dnešnímu, a rovněž hranice jezera se přiblížila dnešní.\n\nJezero má tvar kapky protažené k jihu, kde se nachází hlavní přítok jezera, Väike-Emajõgi. Na svou velikost je velmi mělké, dno má ploché, s výjimkou příkopové prohlubně táhnoucí se při východním okraji jezera, která však beztak dosahuje jen hloubky 6 m. Břehy jezera jsou nízké a málo členité — vytvářejí jen několik poloostrovů (\"Nooni nina\", \"Soopa nurk\", \"Saba nurk\", \"Alapu nurk\") a dva výraznější zálivy (\"Tarvastu laht\", \"Vehendi laht\"). Na jezeře je několik ostrovů (Tondisaar, \"Pähksaar\", \"Ainsaar\", \"Rättsaar\", \"Heinasaar\" aj.).\n\nVedle hlavního přítoku, Väike-Emajõgi, napájejí jezero řeky Õhne, Tarvastu, Tänassilma a několik desítek menších říček a potoků. Jediným odtokem je Suur-Emajõgi, vytékající z jezera na severovýchodě. Povodí má celkovou rozlohu 3380 km². Většina přitékající vody pochází z morénových vysočin Otepää a Sakala. Voda jezera je dosti kalná (průhlednost v průměru méně než 1 m), kromě jižního cípu, kde ji ředí vtékající Väike-Emajõgi (průhlednost až 2,5 m).\n\nStřední hladina jezera dlouhodobě klesá. Podle zaznamenaných údajů byla nadmořská výška hladiny 35,05 m roku 1818, 34,74 m roku 1868, 34,35 m roku 1901. K jednorázovému poklesu o téměř 0,7 m došlo začátkem 20. století při prohloubení výtoku Emajõgi pro zaručení splavnosti. Od 70. let 20. století se proto objevují úvahy o umělém zvýšení hladiny jezera, avšak podobné plány mají též svá nebezpečí a nebyly dosud uskutečňovány.\n\nRoční výkyvy hladiny jezera mezi nejvyšším stavem (jarní povodně) a nejnižším stavem (září) činí přibližně 2 m. Vlivem plochého tvaru dna a břehů se výrazně projevují v posunech pobřežní linie. V době jarních povodní se navíc občas stává, že zvýšené přítoky řek Põltsamaa a Pedja do Emajõgi obrátí její horní tok, takže se tato na několik dní změní v přítok jezera.\n\nV jezeře se vyskytuje nejméně 81 druhů mnohobuněčných rostlin. Přes mělkost jezera je rostlinstvem pokryto jen asi 15 % plochy jezera — většímu rozšíření zabraňují časté silné vlny. Nejrozšířenější vodní rostlinou je rákos obecný, který tvoří souvislý porost podél téměř celého pobřeží jezera. V ústích řek a v jižním cípu je běžný skřípinec jezerní, při jihozápadním pobřeží orobinec úzkolistý. Jezero je domovem několika vzácným a ohroženým druhů, z nichž nejvýznačnější je arktický relikt, rdest \"Potamogeton filiformis\", který se vyskytuje při východním břehu.\n\nJezero je bohaté na bakterioplankton. Je zastoupeno velké množství druhů fytoplanktonu (nejvýraznější jsou sinice), řas bylo v jezeře nalezeno celkem 518 druhů a forem, mezi nimi vzácné \"Synedra berolinensis\" a \"navicula rotunda\". Poměrně hojný je i zooplankton — 103 druhů, z nich některé vzácné.\n\nDno jezera obývá 425 druhů a forem živočichů, mezi nimi řada vzácných druhů bezobratlých, např. glaciální relikt \"lamprodrilus isoporus\" z třídy máloštětinatců. Ryb je v současnosti doloženo 36 druhů, z toho 21 v jezeře trvale žije i se v něm rozmnožuje; z nich nejvýznačnější jsou síh malý, koruška evropská, štika obecná, jelec jesen a plotice obecná. Původním druhem je zde i úhoř říční, který se ovšem od postavení Narevské přehrady nemůže do jezera dostávat přirozenou cestou a jeho populace se doplňuje umělým vysazováním. Podle archeologických nálezů rybích kostí v lidských sídlištích doby kamenné byli nejčastějším úlovkem okoun říční, losos obecný a sumec velký, z nichž pouze okoun se dnes v jezeře vyskytuje běžně, sumec jako zřídkavý host a losos vůbec. Ještě v 19. století byli v jezeře velmi běžní raci, ovšem na přelomu 20. století jejich populace téměř zmizela; dnes se vyskytují jen ojediněle.\n\nNa jezeře bylo pozorováno 92 druhů ptáků. Nejběžnějším je racek chechtavý, jehož populace přesahuje 2000 párů; z dalších jsou nejvýznačnější potápka roháč, rybák černý, polák velký, kachna divoká, čírka modrá, rákosník proužkovaný, strnad rákosní. V posledních letech vznikla na ostrově Tondisaar kolonie dříve běžného a posléze téměř vyhubeného kormorána velkého. Z dalších větších vodních živočichů je možno jmenovat ondatru, která se v posledních desítkách let vyskytuje zejména v jižní části jezera.\n\nNejstarší stopy lidského osídlení oblasti kolem Vireckého jezera pocházejí ze 7. a 6. tisíciletí př. n. l. a nalézají se na pahorcích v okolí Kolga-Jaani, někdejších ostrovech v tehdy mnohem rozsáhlejším jezeře. Ve Valmě, poblíž usedlosti Saba, byly odkryty zbytky sídliště ze 2. poloviny 3. tisíciletí př. n. l.. Na východním břehu jezera bylo v okolí Sapi nalezeno vícero mohyl z 1. tisíciletí př. n. l., na \"Vooremäe linnamägi\" poblíž jižního cípu jezera se nacházejí zbytky hradiště z počátku 2. tisíciletí n. l.. Okolí jezera bylo pravděpodobně od nejstarších nálezů osídleno téměř nepřetržitě, a jezero spolu s přilehlými řekami sloužilo obyvatelům svých břehů jako zdroj potravy i jako dopravní spojnice — v letním období pro dopravu lodní, v zimním období pro přesuny pěšmo a na saních.\n\nVyužití jezera pro rybolov i pro lodní dopravu trvá dodnes. Ročně se z jezera vyloví kolem 250 t tyb, z nichž hospodářsky jsou nejvýznamnější cejn, štika a úhoř. Jezero je na většině své plochy splavné, a od prohloubení jezerního výtoku počátkem 20. století je spojeno se splavnou Emajõgi.\n\nOd konce 19. století rostl také rekreační význam jezera. V letech po 2. světové válce se hlavním rekreačním střediskem stalo Vehendi na východním břehu jezera. Dalšími význačnými středisky rekreace a turistiky se v posledních letech staly Valma, Jõesuu, Pikasilla,\nVooremäe a Poldri.\n\nOd poloviny 19. století je jezero též objektem hydrobiologických a limnologických výzkumů (jako první se mu věnoval Karl Ernst von Baer). Komplexní hydrobiologický průzkum jezera byl proveden M. zur Mühlenem, G. Schneiderem a K. M. Levanderem v letech 1911-1913. Roku 1961 byla poblíž Vehendi založena první estonská limnologická stanice, dnešní Limnologické středisko Estonské přírodovědné univerzity.\n\n\n"}
{"id": "67385", "url": "https://cs.wikipedia.org/wiki?curid=67385", "title": "Loch Tay", "text": "Loch Tay\n\nLoch Tay ( ) je jezero ve správních oblastech Perth a Kinross a Stirling ve Skotsku asi 50 km západně od města Perth. Je šesté největší ve \"Skotsku\". Má rozlohu 26,4 km². Je asi 23 km dlouhé a 1,5 km široké. Dosahuje maximální hloubky 150 m.\n\nMá tvar písmene S a táhne se od Killinu na jihozápadě ke Kenmore na severovýchodě.\n\nU \"Killinu\" do jezera ústí řeky Lochay a Dochart a u \"Kenmore\" z jezera odtéká řeka Tay.\n\nDříve bylo podél jezera mnoho selských dvorů, ale většina byla během 19. století při Highland Clearances zbořena. Dnes už se zde zemědělství nevyplácí, neboť základním zdrojem příjmů je turistika. Podél severního břehu jezera vede hlavní silnice č. 827, zatímco po jižním břehu vede pouze jednoproudová vedlejší silnice, která z hlavní silnice obočuje v \"Killinu\" u vodopádů \"Dochart Falls\" a znovu se na hlavní silnici napojuje u Kenmore. Břeh jezera je většinou soukromý a jen na několika málo místech u \"Killinu\", \"Kenmore\" a na jižním břehu je přístupný pěšky nebo autem.\n\n\n"}
{"id": "67386", "url": "https://cs.wikipedia.org/wiki?curid=67386", "title": "Loch Shin", "text": "Loch Shin\n\nLoch Shin ( ) je jezero ve správní oblasti Highland v severním Skotsku. Při rozloze 22,5 km² má jezero délku 27,2 km a šířku 5,9 km a dosahuje hloubky 129 m. Hladina se po postavení přehradní hráze v roce 1950 zvedla o 10 m.\n\nOkolí jezera je bažinaté, na severovýchodě jsou velké lesy, jinak jsou zde vřesoviště a pole. Na březích a ostrovech se nachází 9 zřícenin hradů.\n\nVoda z jezera odtéká řekou Shin do zálivu Dornoch Firth, jež je částí Severního moře.\n\nJezero je proslulou rybářskou oblastí, na podzim přes něj táhnou tisíce lososů nahoru. Největší místo na břehu jezera je Lairg, ale je zde i mnoho samot a desítky domů na břehu. Místní obyvatelé jsou Piktové, kteří se ještě dnes živí převážně zemědělstvím a lesnictvím spolu s rybářstvím. Turistika sem dosud moc nepronikla.\n\nJako většina skotských jezer má i \"Loch Shin\" svou legendu. Je to \"Qüládéy\", 16 až 19 m dlouhá jezerní příšera, která zde má žít.\n"}
{"id": "67387", "url": "https://cs.wikipedia.org/wiki?curid=67387", "title": "Loch Awe (jezero)", "text": "Loch Awe (jezero)\n\nLoch Awe ( ) je třetí největší sladkovodní jezero ve Skotsku. Nachází se severozápadně od Glasgow ve správní oblasti Argyll and Bute. Jezero se táhne od jihovýchodu na severozápad a leží rovnoběžně s mořskými zálivy Loch Etive a Loch Fyne. Má rozlohu 38,5 km². Je dlouhé 35 km a široké 1 km. Leží v nadmořské výšce 36 m. Dosahuje maximální hloubky 93,6 m.\n\nNa ostrovech se nachází několik zřícenin hradů, jako je Innes Chonnel Castle nebo Fraoch Eilean Castle. Nejznámějším hradem je Kilchurn Castle na poloostrově, který vybíhá do jezera na jeho severovýchodním okraji.\n\nZ jezera odtéká řeka Awe na sever právě do zálivu \"Loch Etive\" Atlantského oceánu. U severního břehu jezera se nachází přečerpávací vodní elektrárna, která zde byla vybudována v letech 1959 - 1965. Přečerpávací elektrárna Cruachan je řazena mezi 60 nejvýznamnějších poválečných staveb ve Skotsku a ročně do jejího návštěvnického centra zavítá na 50 000 turistů.\n\nPro rybáře je jezero známé díky pstruhům a lososům.\n\nPodél severního břehu jezera vede železniční trať z Crianlarichu do Obanu, po niž denně jezdí několik přímých železničních spojů z Glasgowa. U vesnice Lochawe na břehu jezera se nachází železniční zastávka \"Loch Awe\". \n"}
{"id": "67388", "url": "https://cs.wikipedia.org/wiki?curid=67388", "title": "Loch Maree", "text": "Loch Maree\n\nLoch Maree ( ) je jezero u severozápadního pobřeží Skotska ve správní oblasti Highland v bývalém regionu Ross and Cromarty. Je čtvrté největší ve \"Skotsku\". Má rozlohou 28,6 km². Je 20 km dlouhé a maximálně 4 km široké.\n\nNa jezeře je 5 větších zalesněných ostrovů a 25 menších. Na ostrově \"Maree\" jsou zbytky kaple, kde žil v 7. století poustevník svatý Maelrubha. Na tomto ostrově jsou rovněž staré stojící duby a cesmíny, jež jsou spojovány se starými skotskými druidy. Všechny ostrovy jsou chráněná území.\n\nZ jezera odtéká na severozápadě u města Poolewe krátký průtok do zálivu Loch Ewe.\n\nDíky své poloze v málo obydlených končinách je u jezera jen slabě rozvinutá turistika a průmysl. Přitom nabízí výborné podmínky zvlášť pro rybolov pstruhů.\n\n"}
{"id": "67389", "url": "https://cs.wikipedia.org/wiki?curid=67389", "title": "Bulharská vlajka", "text": "Bulharská vlajka\n\nVlajka Bulharska je tvořena třemi vodorovnými pruhy: bílým, zeleným a červeným. V současné podobě byla vlajka o poměru 3:5 přijata 22. listopadu 1990.\n\nBílá barva reprezentuje mír, lásku, práci a svobodu. Zelená barva je symbolem lesů, zemědělství a úrodnosti bulharské země, červená pak symbolizuje krev prolitou za svobodu.\n\nJiž od roku 681 existovaly na Balkánu Bulharské říše. Nejprve to byla v letech 681–1018 První bulharská říše. Poté se západ této říše dostal pod nadvládu Byzance a teprve v roce 1185 byla obnovena Druhá bulharská říše. V roce 1396 se bulharské území stalo součástí Osmanské říše. Až po Rusko-turecké válce vzniklo roku 1878 samostatné Bulharské knížectví. Vlajka (shodná se současnou vlajkou) vycházela (jako vděk za osvobození od turecké nadvlády) z ruské vlajky, prostřední modrý pruh byl ale nahrazen pruhem zeleným.\n\nV letech 1878–1885, oficiálně však až do roku 1908 existovalo na jihovýchodě dnešního Bulharska autonomní území Osmanské říše Východní Rumélie. Jednalo se však o de facto druhý bulharský stát. Vlajkou byla červeno-bílo-modrá trikolóra s vodorovnými pruhy.\n\nBulharské knížectví bylo de facto ruským protektorátem. Protiruské tendence vedly k omezení ruského vlivu a roku 1908 vzniklo plně nezávislé Bulharské carství. Vliv na bulharskou bílo-zeleno-červenou trikolóru to však nemělo.\n\nV roce 1946 byl po levicovém převratu změněn název státu na Bulharská lidová republika, car Simeon II. uprchl s rodinou ze země. V souvislosti s těmito změnami byla od 27. ledna 1948 užívána pozměněná vlajka z roku 1878, které byl do horního rohu přidán nový státní znak. Ten byl tvořen zlatým, nekorunovaným lvem na modrém štítu. Ten obklopoval věnec ze pšeničných klasů. Klasy byly převázány červenou stuhou s datem 9 IX 1944 (vykládáno jako den vítězství nad fašismem). Nad štítem byla rudá, zlatě lemovaná, pěticípá hvězda.\n\nKartušovitý tvar štítu státního znaku (a tím i vlajky) byl 30. března 1948 změněn na oválný a přibylo do něj v dolní části zlaté ozubené kolo, hvězda pozbyla zlatý lem a konce stuhy byly upraveny do bulharské trikolóry.\n\nV roce 1967 došlo k drobným barevným změnám znaku a tím i vlajky.\n\n21. května 1971 došlo k další, nyní již významné změně znaku a tím i vlajky. Barva lva, klasů a ozubeného kola byla změněna na stříbrnou. Stuha dostala jiný tvar a místo jednoho na ní byly dva letopočty: rok 681, připomínající rok založení prvního bulharského státu a rok 1944, který byl vykládán jako rok osvobození a vítězství socialistické revoluce. Znak také dostal zlatou kresbu. Poměr stran byl 2:3, ale v polovině 70. let byl změněn na 3:5.\n\nPo pádu socialismu v roce 1989 a následné demokratizaci byl změněn název země na \"Bulharská republika\" a 22. listopadu 1990 byla opětovně přijata vlajka z roku 1878, tedy bílo-zeleno-červená trikolóra bez znaku. Poměr stran vlajky byl stanoven na 3:5\n\nI po zavedení vlajky bez státního znaku se mimořádně objevila i vlajka s novým znakem, šlo však pouze o výjimku, vycházející zřejmě ze zvyklostí minulých let.\n\n"}
{"id": "67390", "url": "https://cs.wikipedia.org/wiki?curid=67390", "title": "Some Great Reward", "text": "Some Great Reward\n\nSome Great Reward je čtvrté studiové album skupiny Depeche Mode, vydané 24. září 1984 Mute Records (Spojené království) a 29. října 1984 Sire Records (USA).\n\nVšechny skladby složil Martin Gore, pokud není uvedeno jinak.\n\n\n\n"}
{"id": "67391", "url": "https://cs.wikipedia.org/wiki?curid=67391", "title": "Loch Morar", "text": "Loch Morar\n\nLoch Morar ( ) je jezero ve správní oblasti Highland na západním pobřeží Skotska. Je páté největší ve Skotsku a nejhlubší nejen ve Skotsku, ale i na Britských ostrovech. Mimoto je možné, že je pod zemí skrze labyrinty spojené s jezerem Loch Ness. Jezero je ledovcového původu. Má rozlohu 26,7 km². Je dlouhé 19 km. Dosahuje maximální hloubky 310 m. Jezero leží v nadmořské výšce 10 m.\n\nLeží na něm 5 větších ostrovů.\n\nOdtok z jezera zajišťuje krátká řeka Morar u města Morar do zálivu Sound of Sleat.\n\nPodobně jako u jezera \"Loch Ness\" má i jezero \"Loch Morar\" svou jezerní příšeru. Jmenuje se \"Mhorag\". Její existence nebyla dosud vědecky prokázána.\n"}
{"id": "67392", "url": "https://cs.wikipedia.org/wiki?curid=67392", "title": "Loch Lomond", "text": "Loch Lomond\n\nLoch Lomond ( ) je největší jezero ve Skotsku. Leží severozápadně od Glasgow v tektonické dolině prohloubené starým ledovcem na úpatí Grampianských hor. Nachází se na území správních oblastí Argyll a Bute, Stirling a Západní Dunbartonshire. Rozloha jezera je 71 km² a dosahuje maximální hloubky 192 m. Leží v nadmořské výšce 8 m.\n\nV jižní části jezera je mnoho ostrovů.\n\nVoda z jezera odtéká řekou Leven a do zálivu Firth of Clyde ústí u města Dumbarton.\n\nPo jeho západním břehu vede hlavní silnice \"A82\" z Glasgow přes Luss do Arrocharu, Ardlui a dál na sever. Na východním břehu se nacházejí vesnice Rowadenann a Balmaha. Oproti západnímu břehu jsou zde jen malé silnice a území je hodně zalesněné a nabízí mnoho prostoru pro turistiku. Nejvyšším místem je hora Ben Lomond (974 m). Od roku 2002 je součástí národního parku Loch Lomond a Trossachs s celkovou rozlohou 1865 km².\n\nJezero se využívá k rybaření (loví se zde losos) a lodní dopravě.\n\nJezero se v průběhu staletí stalo součástí skotských dějin. Lidová píseň \"Loch Lomond\" (resp. \"Bonnie Banks o’ Loch Lomond\") je známá i mezinárodně díky skupině Runrig), jejíž verzi z roku 2007 zpívají fanoušci skotských sportovních reprezentací (\"Tartan Army\"). Symfonickou skladbu \"Loch Lomond\" pro orchestr složil Thieriot. Českou verzi nazpíval např. Waldemar Matuška.\n\n"}
{"id": "67393", "url": "https://cs.wikipedia.org/wiki?curid=67393", "title": "Robert Lynn Asprin", "text": "Robert Lynn Asprin\n\nRobert Lynn Asprin (28. října 1946 St. Johns, Michigan – 22. května 2008 New Orleans, Louisiana) byl americký autor fantasy a science fiction literatury. Mezi jeho nejslavnější díla patří humorná série \"Mýtus\" a 12dílná antologie Svět zlodějů.\n\n\n\nJody Lynn Nye po smrti Roberta Asprina přislíbila na webu Mýtické série, že napíše a vydá minimálně další dva navazující díly, toto započalo knihou Myth-Quoted.\n\nV roce 2010 vyšla kolekce Asprinových krátkých povídek pod názvem Myth-Interpretations. Tato kniha obsahuje úvod o Robertu Asprinovi od vydavatele Billa Fawcetta, 6 krátkých příběhů z Mýtické edice - The Myth Adventures Proposal, Myth Adventures, Gleep's Tale, M.Y.T.H. Inc. Instructions, Mything in Dreamland, Myth-Trained, 2 příběhy z edice Svět zlodějů - A Gift in Parting, To Guard the Guardians, a dále 11 povídek souvisejících většinou s některým z jeho ostatních děl, nebo úplně samostatné.\n"}
{"id": "67395", "url": "https://cs.wikipedia.org/wiki?curid=67395", "title": "Výrok", "text": "Výrok\n\nVýrok může označovat:\n\n"}
{"id": "67396", "url": "https://cs.wikipedia.org/wiki?curid=67396", "title": "Diskografie Depeche Mode", "text": "Diskografie Depeche Mode\n\nDiskografie Depeche Mode obsahuje 14 studiových alb, okolo padesáti singlů a několik kompilací. První z nich vydala skupina již v roce 1981.\n\n"}
{"id": "67398", "url": "https://cs.wikipedia.org/wiki?curid=67398", "title": "Radioskaf", "text": "Radioskaf\n\nRadioskaf (, též známý jako SuitSat nebo Radio Sputnik) byl neobvyklý ruský satelit, totiž skafandr typu Orlan po záručné lhůtě s rádiovým vysílačem umístěným v přilbě. Radioskaf-1 byl vypuštěn na dočasnou oběžnou dráhu okolo Země 3. února 2006. Myšlenka na takovýto neobvyklý satelit byla poprvé formálně představena na sympóziu AMSAT v říjnu 2004, ale za její autora je označován ruský tým ARISS, který chtěl takto oslavit 175 výročí založení Moskevského státního technického institutu.\n\nVypuštění bylo původně plánováno na 6. prosince 2005, ale Radioskaf-1 vstoupil na svou vlastní oběžnou dráhu 3. února 2006 ve 23:02 UTC, když ho vzal na kosmickou procházku z Mezinárodní vesmírné stanice Valerij Tokarev a Bill McArthur. Hlasové zprávy nahrané vývojovým týmem a studenty z celého světa byly ze skafandru spolu s telemetrickými daty opakovaně vysílány v mnoha jazycích. Signál se začal ozývat asi 15 minut po odhození a byl přenášen zařízením na palubě ISS. Kdokoliv, kdo zachytil signál mohl zapsat na suitsat.org detaily o čase, místě a obsahu zprávy. Jako dlouho bude signál vysílán se přesně nevědělo, ale osudem Radioskafu-1 bylo shořet v atmosféře.\n\nSkafandr dostal katalogové číslo 28933 a mezinárodní označení (COSPAR) 2005-035C, což je trochu nelogické, protože je odvozené od označení Progressu M-54 (2005-035A), s kterým ale nemá tento skafandr žádnou spojitost. Byl totiž dopraven na palubu ISS 17. září 2001 na palubě modulu Pirs. Progress M-54 (2005-035A) však vynesl radioamatérskou vysílačku, která byla do skafandru vložena.\n\nNakonec mise Radioskaf-1 nebyla úplným úspěchem. NASA TV druhý den po vypuštění oznámila, že Radioskaf přestal vysílat kvůli selhání baterii, jen po dvou obězích. Pozdější zprávy hovořily, že Radioskaf-1 pokračoval ve vysílání, ale velmi slabšího signálu, než se původně očekávalo, takže bylo zaznamenáno vysílání, ale jen málo zpráv o srozumitelnosti potvrzeném příjmu.\n\nFamiliárně byl pojmenován „Ivan Ivanovič“ nebo „Mr. Smith“. Rádiový signál vysílal na frekvenci 145,990 MHz.\n\nNaposledy byl signál zaznamenán 21. února 2006 v 08:11:38 UTC.\n\n"}
{"id": "67401", "url": "https://cs.wikipedia.org/wiki?curid=67401", "title": "Gian Carlo Menotti", "text": "Gian Carlo Menotti\n\nGian Carlo Menotti (7. července 1911, Cadegliano-Viconago, Itálie – 1. února 2007, Monte Carlo) byl americký skladatel a libretista italského původu.\n\nNarodil se v italské obci Cadegliano-Viconago, nedaleko jezera Lago Maggiore v blízkosti švýcarských hranic. Byl šestým z osmi dětí Alfonse a Ines Menottiových. Jeho otec byl obchodníkem s kávou. Gian Carlo začal psát písně když mu bylo sedm let a v jedenácti již napsal na vlastní libreto svou první operu \"La morte di Pierrot\" (\"Smrt Pierota\"). V roce 1923 vstoupil na konzervatoř v Miláně.\n\nPo manželově smrti se Ines Menottiová, v marné snaze zachránit manželův obchod s kávou, vydala do Kolumbie a syna vzala s sebou. V roce 1928 ho zanechala ve Filadelfii na konzervatoři (\"Curtis Institute of Music\") a sama se vrátila do Itálie. Na základě doporučujícího dopisu manželky dirigenta Artura Toscaniniho byl přijat ke studiu skladby u Rosaria Scalera. Mezi jeho spolužáky byli mimo jiné Leonard Bernstein a Samuel Barber.\n\nBarber se stal Menottiho partnerem v životě i v práci. Společně napsali libreto k Barberově nejznámější opeře \"Vanessa\", která měla premiéru v Metropolitní opeře v roce 1958. Jako student pak často pobýval u Barberovy rodiny ve West Chestru v Pensylvánii. Po absolvování školy bydleli oba po čtyřicet let v domě v Mount Kisco ve státě New York. V roce 1974 Menotti adoptoval herce a krasobruslaře Francise \"Chip\" Phelana.\n\nJeště na škole ve Filadelfii napsal Menotti svou první „dospělou“ operu \"Amelia al Ballo\" na vlastní italský text. Kromě této, již jen dvě opery: \"Ilo e Zeus\" a \"L'ultimo selvaggio\" (Poslední divoch) komponoval na italský text. Opera \"Ilo e Zeus\" však nikdy v italštině provedena nebyla. Je hrána v anglickém překladu pod názvem \"The Island God\" (\"Bůh ostrova\"). Všechna další díla psal na vlastní anglický text. V roce 1939 si rozhlasová stanice NBC objednala operu pro rozhlasové vysílání. Vznikla tak opera \"The Old Maid and the Thief\". Byla to první opera, kterou komponoval na vlastní anglický text a první opera psaná speciálně pro rozhlas vůbec. Podobně v roce 1951 zkomponoval na objednávku téže stanice vánoční operu pro televizní vysílání. Opera \"Amahl and the Night Visitors\" se stala první americkou televizní operou a měla takový úspěch, že se stala pravidelnou součástí vánočního programu televize NBC.\n\nV průběhu válečných let zkomponoval mimo jiné \"Klavírní koncert F-dur\" (věnován českému klavíristovi Rudolfu Firkušnému, který jej premiéroval v roce 1945) a balet \"Sebastian\". Rok po skončení války měla na Broadwayi premiéru jeho komorní opera \"The Medium\", která dosáhla 212 představení. První celovečerní operu napsal až v roce 1950. Opera \"The Consul\" měla mimořádný úspěch. Je považována za jeho mistrovské dílo a získal za ni jak Pulitzerovu cenu za hudbu tak cenu Newyorského kruhu divadelních kritiků (\"New York Drama Critic's Circle Award\"). Příběh těžkého osudu člověka v evropském totalitním státě byl původně zamýšlen jako filmový scénář pro společnost Metro-Goldwyn-Mayer, nebyl však nikdy jako film realizován. Druhou Pulitzerovu cenu získal Menotti v roce 1955 za operu \"The Saint of Bleecker Street\"\n\nMenotti rovněž zkomponoval několik baletů a chrámových skladeb. Pozoruhodéá jsou zejména kantáty \"The Death of the Bishop of Brindisi\" (1963) a \"Landscapes and Remembrances\" z roku 1976. Druhá z nich byla psána k dvoustému výročí vzniku Spojených států a zhudebňuje skladatelovy dojmy a vzpomínky na Ameriku. Rovněž cenná je malá mše \"Mass for the Contemporary English Liturgy\" psaná na objednávku římskokatolické arcidiecéze v Baltimore.\n\nV roce 1958 založil Menotti v italském Spoletu \"Festival dei due mondi\" (\"Festival dvou světů\"), který si vzal za cíl přiblížit operní a symfonickou hudbu nejširší veřejnosti a dát příležitost mladým umělcům. Festival se stal neobyčejně oblíbeným. Po tři týdny každého léta Spoleto navštíví téměř půl milionu posluchačů. V roce 1977 pak založil obdobný festival i ve Spojených státech. \"Spoleto Festival USA\" se koná v Charlestonu v Jižní Karolíně. Menotti oba festivaly řídil až do své smrti. V současné době ho v této funkci vystřídal jeho adoptivní syn Francis.\n\nObdobný festival vznikl v roce 1986 i v Melbourne v Austrálii. Menotti jej vedl do roku 1988, ale pak se pro přílišné pracovní vytížení jeho řízení vzdal a jméno Spoleto Festival si odnesl. Festival v současné době pokračuje pod názvem \"Melbourne International Arts Festival\".\n\nZemřel v Monaku, kde v posledních letech života bydlel, ve věku 95 let.\n\n\n\n\n\n\n\n\n\n"}
{"id": "67403", "url": "https://cs.wikipedia.org/wiki?curid=67403", "title": "Brăila", "text": "Brăila\n\nBrăila je město v rumunském Valašsku, v jeho východní části v ukrajinském pohraničí, na břehu Dunaje.\n\nNa levém břehu veletoku Dunaje existovala v těchto místech osada se jménem \"Drinago\", a to už v roce 1350. Dosvědčuje to španělská kniha \"Libro de conocimiento\", neboli také Kniha znalostí a dále několik dalších dokumentů katalánského původu.\n\nMěstu a celému okolí během doby jeho rané existence vládli mnozí vládci, od roku 1540 pak už definitivně Osmané. Jejich vláda skončila v roce 1829, po připojení celé oblasti k Valašsku na základě dohody z Bilhorodu-Dnistrovského. Turci mu říkali \"Ibraila\" nebo také \"Ibrail\". Přesto v tomto období, a to na konci 16. století bylo několikrát vypleněno cizími vojenskými silami.\n\nBěhem 19. století se místní přístav zařadil mezi tři nejvýznamnější na Dunaji, spolu s městy Turnu a Giurgiu. Objem obchodu neustále narůstal a role města ještě v první polovině minulého století vzrůstala, po revoluci z roku 1989, kdy byla svržena komunistická vláda se ale situace velmi zhoršila.\n\n\n"}
{"id": "67405", "url": "https://cs.wikipedia.org/wiki?curid=67405", "title": "TV karta", "text": "TV karta\n\nTelevizní karta (zkráceně také TV karta) je zařízení umožňující sledování televizního signálu na monitoru počítače. \n\nUmístěna je nejčastěji do slotu PCI pro PC nebo do PCMCIA v případě notebooků, řidčeji se vyskytují jako externí zařízení, která se připojují do USB. Toto zařízení slouží k příjmu Analogového TV vysílání, Digitálního pozemního vysílání DVB-T i DVB-T2, Digitálního Satelitního vysílání DVB-S i DVB-S2, tak i digitálního kabelového vysílání DVB-C i DVB-C2, Analogový tuner pomalu přestává být součástí televizních karet.\n\nČasto mají karty vstupy pro S-Video nebo pro kompozitní video.\n\nVýhodou je u většiny modelů možnost zaznamenávání videa do souboru, který je možné dále v počítači zpracovávat. TV karta je počítačová komponenta, která je schopná přijímat televizní signál do počítače. Většina TV karet funguje jako klasická televize a ještě je možnost záznamu na pevný disk. Možnost propojení s PC je přes PCI, PCI Express nebo je možné je připojit jako externí USB zařízení. Nyní je výroba zaměřena spíše na USB zařízení. Navíc některé karty pracovaly jako grafické tak i jako TV karty, např. série ATI All-In-Wonder. Karta obsahuje přijímač, tuner, demodulátor a analogo-digitální převodník pro analogovou televizi. Některé karty mají omezenou radiovou frekvenci a video formáty podle země, kde se prodává. Nicméně mnoho TV karet v počítačích používá DSP, což znamená, že hardware je stejný a pro jiný formát obrazu, nebo jiné frekvence u tuneru stačí upgrade firmware. Dnes už mají TV karty programové vybavení, že jsou schopny dekódovat různé video formáty, bez nutnosti upgrade firmwaru. Mnoho TV karet může pracovat i jako FM radio díky tomu, že v Severní Americe mají televizní signál ve stejném frekvenčním pásmu, jako je pásmo FM.\n\nExistují i karty s možností příjmu digitálního rozhlasového vysílání DAB a DAB+\n\nV dnešní době jsou k mání čtyři druhy TV karet: \n\n\n\n\nJako analogové karty, tak i hybridní nebo combo karty mohou operace ohledně kódování udělat samy nebo to nechat na CPU. V posledních letech se díky oblibě začínají více prodávat USB tunery, které díky velikosti a schopnosti přijímání analogového i digitálního signálu jsou hojně využívané u notebooků.\n\nSamostatná kategorie karet jsou TZV. \"Grabbery\" jsou to karty které nemají tuner ale mají vstup CVBS (kompozitní video) nebo S-Video slouží především k digitalizaci analogových materiálů (kazety a pod), speciální karty mohou mít jen HDMI nebo podobný vstup i výstup, taková karta je určena pro záznam videa přímo z výstupu grafické karty tato karta se zapojí mezi grafickou kartu a monitor. \n\n"}
{"id": "67408", "url": "https://cs.wikipedia.org/wiki?curid=67408", "title": "Netopýři", "text": "Netopýři\n\nNetopýři (Microchiroptera; dříve česky Nedopíři) jsou podřád savců z řádu letouni. Nejvýznamnějším znakem netopýrů jsou křídla vyvinuvší se z předních končetin. Díky nim jsou netopýři (a druhý podřád letounů, kaloni) jedinými savci, kteří dokážou létat – létající veverky, vakoveverky a plachtící kuskusovití mohou pouze klouzat na omezenou vzdálenost. Vynikají akrobatickým letem o rychlosti 20–50 km/h. Netopýři se vyvinuli přibližně před 60 miliony let z primitivních hmyzožravců, předchůdců dnešních ježků a rejsků. Netopýři vidí černobíle.\n\nDalšími znaky netopýrů, které je odlišují od kaloňů, jsou:\n\nDíky poznatkům molekulární analýzy máme novou a přesnější představu o evolučních vztazích mezi netopýry. S tím přichází i nové členění. Podřád Microchiroptera je spíše klasickou představou sjednocující čeledě a rody netopýrů. Molekulárně-genetická analýza však prokázala u některých druhů netopýrů větší příbuznost s kaloni než s jinými netopýry.\n\nDnes se tedy letouni (Chiroptera) dělí na dva podřády - Vespertilioniformes (netopýrotvaří) a Pteropodiformes (kaloňotvaří). Do první skupiny patří drtivá většina druhů netopýrů, zatímco v druhé zmíněné čeledi nalezneme 170 druhů kaloňů společně se 156 druhy netopýrů a čeledí vrápencovití (Rhinolophidae).\n\nNetopýři se živí hmyzem, krví, malými savci, žábami a rybami.\n\nVětšina netopýrů je aktivní v noci nebo za soumraku. Oči většiny druhů jsou sice malé a špatně vyvinuté, ale netopýři s nimi vidí. Mají schopnost tzv. utajené březosti - pozastavení vývoje plodu a odložení jeho porodu i vývoje na příznivější období.\n\nNetopýří radar neboli echolokace je způsob orientace. Význam slova echolokace je echo (ozvěna) a lokace (zjišťování místa). Tento radar (sonar) pracuje na principu ultrazvukových vln.\nVydávaný signál je standardizovaným zvukovým pulsem frekvence 14–110 kHz (kilohertzů, 14 000-110 000 hertzů), délky 0,7-60 ms (milisekund), opakovaný 5-150 krát za sekundu. Intenzita zvuku je přibližně 40-150 dB (decibelů), tlak zvukové vlny 0,1-30 Pa (pascalů), vlnová délka je 0,6-5 mm. Frekvenční rozsah zvuku může dosahovat 0–60 kHz (kilohertzů, 0-60 000 hertzů). Další charakteristikou je počet harmonických tónů. Vydávají 2-4 rovnoměrné harmonické tóny. Signály vydávají pootevřenými ústy a z části i nosem. Každý tón, který vypustí, začíná vysoko a končí o oktávu níž.\n\nCelkový rozsah slyšitelnosti je 0,2–200 kHz (kilohertzů, 200-200000 hertzů). Prahová citlivost pro jednotlivé frekvence je značně proměnlivá, nejvyšší zpravidla mezi 20–120 kHz (kilohertzů, 20000-120000 hertzů). Netopýři mohou rozlišit dva stimuly časově oddělené pouhými 0,3 ms (milisekund).\n\nVšechny druhy netopýrů žijících v Česku (a blízce příbuzných vrápenců) jsou chráněné, některé až kriticky ohrožené. Příčinou je:\n\nNetopýrům můžeme pomoci i na vlastní zahradě, za což se odvděčí likvidací přemnoženého hmyzu. Důležité je:\n\n\n\n"}
{"id": "67419", "url": "https://cs.wikipedia.org/wiki?curid=67419", "title": "Borek Sedlák", "text": "Borek Sedlák\n\nBorek Sedlák (* 15. června 1981 Jablonec nad Nisou), rodným jménem Vlastibor Sedlák, je bývalý český skokan na lyžích. Měří 180 cm, váží 65 kg. Na lyžích Fischer závodil za Duklu Liberec.\n\nVůbec první skok ve svém životě absolvoval 5. září 1998. Premiéru ve Světovém poháru si odbyl v devatenácti letech na mamutím můstku v Harrachově, kde ovšem nebodoval. Krátce poté skončil bronzový na Univerziádě v Zakopanem. O rok později se dvakrát představil v málo obsazeném závodě v americkém Ishpemingu na závodech „druholigového“ Kontinentálního poháru a obsadil zde 7. a 9. místo. Následující roky působil převážně v Kontinentálním poháru, a to bez výraznějších úspěchů. V roce 2004 na domácí půdě opět nahlédl do Světového poháru, ale opět neuspěl.\n\nPrvní bod do pořadí světového poháru získal v roce 2005 v Harrachově, kde skončil třicátý. Výrazného úspěchu dosáhl 26. prosince 2005, když vyhrál závod Kontinentálního poháru ve Sv. Mořici. V závodech v Titisee-Neustadt skončil čtvrtý a pátý. Kvalitní výkony mu vynesly účast na mistrovství světa v letech na lyžích, ale na olympiádu nominován nebyl. Konečně dostal alespoň příležitost ve Světovém poháru, kde třikrát za sebou obsadil 38. místo.\n\nFakt, že vítěz závodu Kontinentálního poháru nebyl nominován na Zimní olympijské hry v Turíně, vyvolal u přátel a fanoušků Borka Sedláka značnou nevoli a několik kritických článků. Sedlák se však nakonec na olympiádu dostal jako náhradník za zraněného Antonína Hájka. V závodě na středním můstku obsadil 38. příčku, na velkém můstku si o dvě příčky pohoršil. V závodě družstev pomohl českému týmu k devátému místu.\n\nJeho osobní rekord činí 208 metrů.\n\nPo sezóně 2013/2014 ukončil sportovní kariéru.\n\nV sezóně 2015/16 se stal kontrolorem kombinéz a vybavení u skokanů. V následujícím ročníku se stal asistentem Waltera Hofera, ředitele závodů Světového poháru ve skocích na lyžích, čímž vystřídal dlouholetého experta Mirana Tepeše. Jeho úkolem je, mimo jiné, pouštět na věži skokany dolů.\n\nSedlákovo původní křestní jméno bylo Vlastibor, v roce 2005 si jej nechal změnit na Borek.\n\nVystudoval vysokou školu sportovního managementu.\n\n"}
{"id": "67428", "url": "https://cs.wikipedia.org/wiki?curid=67428", "title": "Okres Myjava", "text": "Okres Myjava\n\nOkres Myjava je jedním z okresů Slovenska. Leží v Trenčínském kraji, v jeho nejzápadnější části. Na severu hraničí s Českou republikou, na jihu s okresem Senica a Trnava a Piešťany, na západě s okresem Skalica a na východě s okresem Nové Mesto nad Váhom\n"}
{"id": "67431", "url": "https://cs.wikipedia.org/wiki?curid=67431", "title": "US Anconitana ASD", "text": "US Anconitana ASD\n\nUS Anconitana ASD je italský klub hrající v sezóně 2018/19 v regionální lize (7 nejvyšší soutěž) a sídlící ve městě Ancona. Klub byl založen 5. března 1905 jako \"Unione Sportiva Anconitana\". Po sezoně 2003/04 klub končí v bankrotu a je založen klub nový \"Associazione Calcio Ancona\" a začíná hrát Serii C2. Další krach je po sezoně 2009/10. Je vyloučen z profesionálních soutěží. Regionální klub \"Società Sportiva Piano San Lazzaro\" se přejmenovává na \"Società Sportiva Dilettantistica Unione Sportiva Ancona 1905\" a přebírá klubovou historii na klub. Začínají hrát v regionální ligu. Další pád přichází v roce 2017 kdy má hrát Serii D. Klub zaniká a je založen klub nový \"Unione Sportiva Anconitana Associazione Sportiva Dilettantistica\". Začíná hrát regionální ligu (8 nejvyšší).\n\nNejvyšší soutěž hráli dohromady v 7 sezonách, prvně v sezoně 1921/22. Serii A hráli dvakrát a to v sezonách 1992/93 a 2003/04. Obsadili v ní 17. a 18. místo a sestoupili.\n\n"}
{"id": "67436", "url": "https://cs.wikipedia.org/wiki?curid=67436", "title": "Personální unie", "text": "Personální unie\n\nPersonální unie (z lat. persona – osoba) označuje dva nebo více formálně samostatné státy (monarchie) spojené osobou panovníka. Vznik personální unie se zpravidla odehrává na základě daného nástupnického řádu, výsledků dynastické politiky či jako náhodný politickoprávní proces. Ve vztahu k mezinárodnímu právu jsou dva či více států personální unie zcela samostatnými subjekty. Personální unie sama o sobě mezinárodněprávní subjektivitu nemá – tím se odlišuje od reálné unie. Personální unie by neměla být zaměňována s dynastickou unií, jíž se označují dva a více států, v nichž vládne stejná dynastie (ale jiný panovník). Označení personální unie se až na výjimky používá téměř jen u monarchií.\n\nV přeneseném smyslu je ale tohoto výrazu používáno i v případě, že dvě firmy, dva úřady nebo dvě funkce jsou řízeny, resp. vykonávány jednou osobou.\n\n\n\n\n\n\n\n\n\n\n\n\n\n"}
{"id": "67438", "url": "https://cs.wikipedia.org/wiki?curid=67438", "title": "Antonín Zeman", "text": "Antonín Zeman\n\nJméno Antonín Zeman má více nositelů:\n\n"}
{"id": "67440", "url": "https://cs.wikipedia.org/wiki?curid=67440", "title": "Lech Kaczyński", "text": "Lech Kaczyński\n\nLech Aleksander Kaczyński (18. června 1949 Varšava, Polsko – 10. dubna 2010 Smolensk, Rusko) byl polský politik a prezident. Mezi lety 2002 a 2005 byl primátorem Varšavy. Jeho bratr Jarosław Kaczyński je předsedou strany Právo a spravedlnost (\"Prawo i Sprawiedliwość\") a bývalým premiérem Polska.\n\nZahynul 10. dubna 2010 při letecké havárii u Smolenska.\n\nLech Kaczyński se narodil ve Varšavě, jeho otec Rajmund Kaczyński byl inženýr, příslušník Zemské armády a účastník Varšavského povstání, matka Jadwiga Kaczyńská byla polská filoložka. V dětství společně se svým bratrem Jarosławem, jednovaječným dvojčetem, účinkovali v dětském filmu \"O dwóch takich, co ukradli księżyc\". Vystudoval práva na Varšavské univerzitě, od roku 1971 byl asistentem na katedře pracovního práva Gdaňské univerzity, doktorát získal v roce 1980, habilitoval o deset let později a následně přednášel jako profesor práva na Gdaňské univerzitě a varšavské univerzitě kardinála Stefana Wyszyńského.\n\nV roce 1971 se odstěhoval do Gdaňska, kde se stal v roce 1977 prostřednictvím svého bratra spolupracovníkem Výboru na obranu dělníků (KOR). Od roku 1978 pracoval v nezávislých odborech Wolne Związki Zawodowe Wybrzeża, které se později staly základem pro Nezávislé odborové hnutí Solidarita. V roce 1981 se stal delegátem Solidarity a členem její programové komise. Po zavedení vojenského stavu byl v prosinci 1981 zadržen policií a vězněn až do října 1982.\nV druhé polovině 80. let byl blízkým spolupracovníkem Lecha Wałęsy a od roku 1988 se účastnil rozhovorů mezi vládními představiteli a Solidaritou, v roce 1989 byl účastníkem jednání mezi polskou vládou, opozicí a církví u tzv. kulatého stolu.\nV letech 1989 až 1991 byl senátorem a poté 1991 až 1993 poslanecem Sejmu. V roce 1991 byl bezpečnostním poradcem prezidenta Lecha Wałęsy, po konfliktu s Wałęsou a šéfem jeho kanceláře ale odešel. Od roku 1992 do 1995 byl předsedou Nejvyššího kontrolního úřadu. V roce 1995 kandidoval na prezidenta, ale odstoupil ještě před prvním kolem voleb. Vyhlásil ochotu podporovat koholiv, kdo by měl šanci porazil Lecha Wałęsu.\nV roce 2000 se stal ministrem spravedlnosti ve vládě Jerzyho Buzka. Ve stejném roce spoluzaložil politickou stranu Právo a spravedlnost (PiS), do roku 2003 byl jejím předsedou, později čestným předsedou.\n\nV roce 2002 byl zvolen v přímých volbách primátorem Varšavy. Na funkci rezignoval v roce 2005 den před tím, než převzal úřad prezidenta. Během jeho působení v čele města bylo během oslav 60. výročí Varšavského povstání otevřeno museum povstání, město zřídilo také oddělení služeb občanům. Jako primátor v letech 2004 a 2005 zakázal Průvody rovnosti, manifestace pořádané LGBT organizacemi, oficiálně proto, že organizátoři nedali městu podklady potřebné k povolení manifestace. Kontroverzní zákaz byl kritizován, byla zpochybňována jeho shoda s polskou ústavou a byl obviňován z homofobie. V roce 2007 Evropský soud pro lidská práva rozhodl o tom, že orgány města svým rozhodnutím porušily evropskou konvenci práv člověka.\n\nV roce 2005 kandidoval za stranu PiS v prezidentských volbách. V prvním kole přímé volby skončil druhý za Donaldem Tuskem ze strany Občanská platforma. Zvítězil 23. října 2005 ve druhém kole voleb se ziskem 54,04% hlasů poté, co získal podporu rádia Maryja a politických stran Samoobrana a Polská lidová strana. Prezidentem se stal 23. prosince 2005.\n\nLech Kaczyński zahynul se svou manželkou a dalšími čelními politiky a vojáky Polska 10. dubna 2010 při leteckém neštěstí u Smolenska, když letěl do Ruska uctít památku Poláků zavražděných během Katyňského masakru.\n\nPohřben byl i s manželkou 19. dubna 2010 v Krakově na královském hradě Wawel, což vyvolalo určité kontroverze.\nPohřbu se zúčastnil i český prezident Václav Klaus. Delegace cestovala do Krakova z Prahy vlakem.\n\n"}
{"id": "67441", "url": "https://cs.wikipedia.org/wiki?curid=67441", "title": "Orava", "text": "Orava\n\nOrava může být:\n\n\n"}
{"id": "67444", "url": "https://cs.wikipedia.org/wiki?curid=67444", "title": "Frýdlantská pahorkatina", "text": "Frýdlantská pahorkatina\n\nFrýdlantská pahorkatina ( , ) je geomorfologický celek ležící v severních Čechách ve Frýdlantském výběžku. Pahorkatina připomíná plošinu nakloněnou severozápadním směrem. Nejvyšším bodem je Andělský vrch (572 m n. m.), výrazněji ještě vystupuje Jindřichovický hřeben, který občas bývá považován za součást Jizerských hor.\n\nPahorkatina zabírá na území České republiky plochu 243,85 km². Její střední výška činí 359,4 m a střední sklon má hodnotu 3°45'.\n\nZ geomorfologického hlediska je součástí České vysočiny, respektive její Krkonošsko-jesenické soustavy. V ní tvoří jednu z osmi částí Krkonošské podsoustavy. Frýdlantská pahorkatina se dále dělí na Raspenavskou pahorkatinu (označovanou IVA-5-1), dále Hejnickou pahorkatinu (IVA-5-2) a Bulovskou pahorkatinu (IVA-5-3).\n\nNa jihu podhůří rázně ohraničují Jizerské hory, které sem spadají strmými srázy. Na západě ho ohraničuje Lužická Nisa, na východě řeka Bóbr. Severní hranice se stanovuje uměle na vrstevnici 200 m v okolí Bolesławce. Přirozenou osu Frýdlantské pahorkatiny tvoří řeka Smědá.\n\nNejvětším městem v oblasti je Frýdlant se starobylým hradem. Celý kraj je charakteristický zalesněnými mírnými vrcholky, mělkými údolími a přípotočními vesnicemi, pro které je typická lužickosrbská architektura.\n\nKrajina je tvořena loukami a poli, ale také borovými či smrkovými lesy. Žijí zde srnci, jeleni a daňkové.\n\nVybrané vrcholy Frýdlantské pahorkatiny:\n\nVšechny hory a kopce s výškou nad 400 m n. m. nebo prominencí nad 100 metrů obsahuje Seznam vrcholů ve Frýdlantské pahorkatině.\n\n"}
{"id": "67446", "url": "https://cs.wikipedia.org/wiki?curid=67446", "title": "Orava (region)", "text": "Orava (region)\n\nOrava (, , , ) je region a historické území (bývalá uherská župa) rozdělené dnes mezi slovenský Žilinský kraj (okresy Dolný Kubín, Námestovo, Tvrdošín a Ružomberok – pouze obec Valaská Dubová) a polské Malopolské vojvodství (dvanáct obcí v okrese Nowy Targ). Historickou metropolí regionu je Dolný Kubín.\n\nRozdělení Oravy na okresy existující v současnosti platilo již od dob první republiky, a to až do roku 1960. Pro upřesnění je třeba dodat, že obec Valaská Dubová byla do roku 1948 sice součástí politického okresu Ružomberok, ale patřila do soudního okresu Dolný Kubín. V období od 1. července 1960 do 30. června 1996 tvořilo téměř celé území slovenské části Oravy tehdejší (větší) okres Dolný Kubín, pouze obec Valaská Dubová náležela do okresu Liptovský Mikuláš.\n\n\n"}
{"id": "67448", "url": "https://cs.wikipedia.org/wiki?curid=67448", "title": "Haibun", "text": "Haibun\n\nHaibun (俳文) je japonský literární útvar ve formě cestovního deníku, ve kterém jsou kombinovány úseky krátké prózy s haiku, případně doplněné kresbami.\n\nJedná se o postřehy a popisy krajiny často včetně odkazů na historické události, nikoli o povídky ani eseje. Próza je výrazově úsporná. Próza a haiku se nemusí přímo týkat předmětného tématu. Je na čtenáři objevovat významové vztahy mezi těmito dvěma výrazovými prostředky.\n\nCestovní deníky psal formou haibunu Macuo Bašó (1644–94) ze svých cest po Japonsku za období Tokugawského šógunátu (\"Tokugawa Bakufu\"). Často se z důvodu bezpečnosti na cestách vydával za zenového mnicha.\n\nBašó v roce 1689 cestoval po severních provinciích ostrova Honšú a později z této cesty napsal haibun \"Pouť do vnitrozemí\". Zastavil se u zříceniny hradu Takadači, který nechal ve 12. století vystavět Hidehira Fudžiwara (?–1187) pán provincie Mucu (prefektury Aomori a Iwate) pro Jošicuneho Minamota (1159–89), mladšího bratra šóguna Joritomeho (1147–99). Historická postava Jošicuneho je v Japonsku všeobecně známá; vystupuje například ve hře divadla Nó \"Benkei na lodi\", která byla přeložena do češtiny (Kalvodová et al. 1975). Když Hidehira zemřel, jeho syn vyslal vojáky na Jošicuneho, který byl po zuřivé bitvě zabit. Pobita byla i jeho družina. Bašó navštívil hrad Takadači 29. června. Po stručném popisu bojových událostí Bašó uvádí verše čínského básníka Tu Fu (712–70) období Tchang:\n\nPak Bašó píše, „Odloživ klobouk z bambusu, zastřel jsem svou tvář rukávem a zapomínaje, jak ubíhá čas, podvolil jsem se teskným myšlenkám“. Následuje haiku:\n\nDoslovný překlad (Ueda, 1992):\n\nČeský překlad (Novák, 1959):\n\nTento přebásněný překlad (Novák/Vladislav, 1959) kombinacemi hlásek \"a\" a \"y\" ve slovech \"trávy\", \"tady\", \"marný\" a \"slávy\" ilustruje zvukomalebnost japonského originálu způsobenou opakováním hlásek \"a\", \"o\" a \"u\": Ze sedmnácti slabik originálu šest obsahuje \"a\", šest \"o\" a čtyři hlásku \"u\".\n\n"}
{"id": "67449", "url": "https://cs.wikipedia.org/wiki?curid=67449", "title": "Mezinárodní automobilová federace", "text": "Mezinárodní automobilová federace\n\nMezinárodní automobilová federace (FIA, \"\") je mezinárodní organizace, která sdružuje jednotlivé národní automobilové organizace. Vznikla v roce 1946 přejmenováním AIACR (\"Association Internationale des Automobiles – Clubs Reconnus\") založené v roce 1904. Sídlo FIA je v Paříži. Je členem organizací SportAccord a ARISF.\n\nČeskoslovensko (respektive jeho autoklub) se členem FIA (AIACR) stalo v roce 1926.\n\nŠiroké veřejnosti, je FIA známá především jako řídící orgán mnoha automobilových závodů, při jejichž konání vystupuje jako arbitr, také spravuje a určuje pravidla a předpisy těchto závodů. Federace sídlí na Náměstí Svornosti 8 v Paříži (Place de la Concorde 8, Paris). Sdružuje 227 národních motoristických a sportovních organizací ze 132 zemí. Jejich členské kluby představují miliony motoristů spolu s jejich rodinami.\n\nFIA reprezentuje práva motoristů a motoristických organizací po celém světě a pomocí aktivních kampaní hájí jejich zájmy. Věnuje se důležitým otázkám jako je bezpečnost, mobilita, životní prostředí a spotřebitelská práva. Aktivně prosazuje zájmy motoristů na půdě OSN, Evropské unie a dalších mezinárodních organizací.\nJako je tomu v případě fotbalové asociace FIFA je FIA po celém světě známá pod svým francouzským názvem a jeho zkratkou. V nefrankofonních zemích je občas název přeložen jako mezinárodní automobilová federace.\n\nNejvyšším řídícím orgánem FIA je valná hromada složená z prezidentů mnoha členských klubů. Řádná valná hromada schvaluje a hlasuje o zprávách a návrzích světové rady FIA, rozhoduje o rozpočtu a účetnictví a navrhuje mezinárodní sportovní kalendář. Šéfem FIA a valného shromáždění je předseda, který je volen na čtyřleté funkční období valným shromážděním a od října roku 2005 nemůže ve funkci strávit déle než dvě funkční období. V současné době tento post zastává Francouz Jean Todt. Kromě předsedy je také zvolen jeho zástupce, předseda a členové senátu spolu s generálním tajemníkem mezinárodního odvolacího soudu. Dále se podílí na volbě místopředsedů a členů světových rad. Valná hromada se schází jednou za rok, tradičně na konci října. Občas je svoláno mimořádné zasedání k projednání záležitostí, které mají vliv na celé členství a nemohou počkat až do příští schůze.\n\nKaždá Světová rada je volena valnou hromadou, které předsedá prezident FIA za pomoci odborných komisích. Tyto specializované komise jednají v podstatě stejným způsobem jako resorty národních vlád. Světová rada motoristického sportu se stará o všechny sportovní akce, které FIA pořádá. Je také zodpovědná za propagaci bezpečnosti ve světě, snaží se o prosazení standardizovaných pravidel a podporuje motorsport na nových trzích, včetně rozvojových zemí. Rada se skládá z prezidenta FIA, náměstka, sedmi viceprezidentů a 17 dalších členů.\n\nDalším orgánem FIA je senát. Ten přijímá rozhodnutí o ústředním vedení FIA a případných finančních problémech. Desetičlenný senát FIA tvoří předseda senátu, současní i předchozí prezidenti FIA, náměstci FIA zastupující různé oddíly a pět dalších členů zvolených valnou hromadou.\n\nV rámci činnosti FIA funguje i mezinárodní odvolací soud. Je nezávislým orgánem s vlastní správou. Slouží jako finální odvolací soud. Řeší spory, které jsou mu předloženy některou z národních motoristických organizací z celého světa nebo prezidentem FIA. Má také pravomoc rozhodovat ve sporech, které se motorsportu netýkají, ale byly mu předloženy některou z národních organizací a zahrnují FIA. ICA se skládá z 18 titulárních členů různých národností, ke kterým se přidal stejný počet zástupců členů stejné národnosti v pozici titulárních členů. Ti jsou voleni valnou hromadou a pracují po dobu tří let, kdy každý rok je z nich jedna třetina vyměněna. V zájmu zachování nezávislosti soudu nesmí být žádný člen zároveň členem světové rady motoristického sportu nebo působit v jedné ze sportovních komisí FIA.\nVšechny orgány FIA jsou administrativně podporovány sekretariátem FIA.\n\nZvolení komisaři každý den vykonávají rozhodnutí FIA. Jejich pozice jsou zcela dobrovolné a to včetně jejich předsedy a jsou bezplatné. Nicméně se jedná o denní práci, která je podporována sekretariátem FIA. Tito komisaři jsou voleni, v zásadě ale ne výhradně, ze členů FIA a členských klubů na základě pevných podmínek.\n\nJako hlavní orgán mezinárodního motorsportu sleduje FIA tyto hlavní cíle:\n\n\nProstřednictvím sítě národních členských klubů se vliv FIA vztahuje na miliony amatérů i profesionálů, kteří mají rádi motoristický sport.\n\nMezi nejvýznamnější akce, které FIA pořádá patří závody formule 1 a mistrovství světa v rallye. Zajišťuje i šampionát cestovních vozů či závody formule 2. FIA pořádá celkem 29 mezinárodních i místních šampionátů.\n\nFIA Institute Young Driver Excellence Academy (akademie pro mladé talentované piloty) je program založen pro propagaci bezpečnosti v motorsportu a udržitelný rozvoj. Zároveň pomáhá k rozvoji talentu mladých pilotů z celého světa.\nV prvním roce (2011) bylo vybráno 12 uchazečů k účasti v tomto programu. Pro rok 2012 bylo ze seznamu 30 mladých jezdců vybráno 18 a pozváno k účasti ve druhém ročníku programu. Účastníci jsou vyškoleni profesionálními závodními jezdci rallye Alexanderem Wurzem a Robertem Reidem s workshopy, které se konají po celý rok.\n\n\n"}
{"id": "67450", "url": "https://cs.wikipedia.org/wiki?curid=67450", "title": "Mezinárodní federace badmintonu", "text": "Mezinárodní federace badmintonu\n\nMezinárodní federace badmintonu (IBF, anglicky \"International Badminton Federation\") je mezinárodní sportovní organizace, která sdružuje jednotlivé národní badmintonové organizace. IBF byla založena v roce 1934 a sídlí v Kuala Lumpur v Malajsii. V současnosti má 165 členských organizací.\n\nČesko je členem od roku 1967, v IBF je zastoupeno Českým badmintonovým svazem.\n\n\n"}
{"id": "67451", "url": "https://cs.wikipedia.org/wiki?curid=67451", "title": "Jacques Monod", "text": "Jacques Monod\n\nJacques Lucien Monod (2. září 1910 Paříž – 31. května 1976 Cannes) byl francouzský biochemik, mikrobiolog a molekulární genetik.\n\nPůsobil v Pasteurově ústavu a jako profesor na Collège de France v Paříži. V roce 1965 spolu s Françoisem Jacobem a André Lwoffem získal Nobelovu cenu za objev genetické regulace syntézy bílkovin.\n\n"}
{"id": "67452", "url": "https://cs.wikipedia.org/wiki?curid=67452", "title": "Coven", "text": "Coven\n\nCoven je termín používaný především v novopohanství (jako Wicca) pro společenství lidí, kteří spolu provozují různé praktiky spojené s jejich náboženským zaměřením. Slovo „coven“ je odvozené od latinského „convenire“, sejíti se.\n\nCoven je společenství většinou tří až třinácti lidí. Tito lidé spolu slaví svátky, provozují rituály, společně se učí apod. Mají i svá ustálená pravidla, zvyky a tajemství. V některých případech se coven řídí pravidly nějaké tradice. V čele covenu většinou stojí kněz a kněžka, kteří by měli mít za úkol tento coven jistým způsobem vést.\n\nV našem prostředí je situace poněkud nepřehledná. Coveny jsou zakládány na základě dohody několika pohanů, nikoliv tradičním způsobem, že se kněz/kněžka s dostatečnými zkušenostmi oddělí od svého mateřského covenu a založí si vlastní, jako je tomu v tradici Wicca. Zkušenosti s vedením covenů se v Čechách teprve sbírají a v současnosti fungující coveny jsou typicky nestálé a malé skupinky.\n\nZákladním zdrojem informací byla v našem prostředí kniha Raymonda Bucklanda \"Velká učebnice čarodějnictví a magie\", popisující v podstatě rituály jím založené tradice Seax Wicca (česky Saská Wicca). Dnes je pohany již považována za poněkud zastaralou. Také překlad byl nezdařený a zavedl výraz „sabat“ pro coven. Sabat označuje pohanský svátek (tzv. menší a větší sabaty).\n\nCoven bývá často nazýván lóže nebo sbor.\n\n\n"}
{"id": "67455", "url": "https://cs.wikipedia.org/wiki?curid=67455", "title": "Impakt faktor", "text": "Impakt faktor\n\nImpakt faktor (též impact factor, IF) ve scientometrii představuje \"průměrný\" počet citací \"průměrné\" publikace v daném vědeckém či odborném časopisu. Impakt faktor je každý rok znovu vyhodnocován americkým Institutem pro vědecké informace (ISI) pro rozsáhlý soubor vybraných vědeckých časopisů a publikován ve Zprávě o časopisecké citovanosti. Impakt faktor má velký vliv na způsob vědecké práce a její hodnocení. Užívání impakt faktoru představuje významný ukazatel kvantity a významný prostředek pro určení kvality publikací. Instituce impakt faktoru bývá zneužívána kvůli nízkému povědomí v závislosti na ideologickém a právním vývoji společnosti. Důraz na význam impakt faktoru směrem od západu do východních, a to zejména do postkomunistických zemí klesá jednak právě pro nízkou míru informovanosti a jednak pro tendenční zneužívání tohoto prostředku. Roku 2013 se Akademie věd ČR připojila k Sanfranciské deklaraci (z roku 2012), která impakt faktor, který měl původně sloužit ke knihovnickému hodnocení časopisů, nedoporučuje nevhodně používat na hodnocení výzkumu.\n\nImpakt faktor se vypočítá na základě citovanosti všech prací v daném časopisu v průběhu dvou let. Například citační faktor časopisu pro rok 2005 se dá zjistit následovně:\n\n\nDo jmenovatele tohoto zlomku se však nezapočítávají „speciální“ články jako novinky, komentáře nebo opravy (errata).\n\nImpakt faktor tedy označuje jen \"průměrný\" počet citací, kterého v daném období docílil \"průměrně\" citovaný článek v daném časopise. Tento údaj tedy v žádném případě nehovoří o tom, že daný konkrétní článek v daném časopise skutečně takové citovanosti dosáhl. Spíše opak bývá pravidlem, neboť statistické rozložení citací bývá vysoce asymetrické a většinu citací tvořívá malá část článků daného časopisu. Většina článků daného časopisu tedy zdaleka nedosahuje těchto hodnot. Původním účelem impakt faktoru také nebylo měřit kvalitu článků ani časopisů (a sám jejich tvůrce Eugene Garfield před takovýmto zneužíváním impakt faktorů varoval), nýbrž poskytnout statistický nástroj k určitému porovnávání citačních frekvencí. Za významně citovaný lze považovat takový článek, jehož citační frekvence je výrazně nad průměrem daného časopisu.\n\nObory se zvyklostmi tzv. „měkké vědy“ s velkým množstvím badatelů, vyšším počtem spoluautorů, velkým počtem obvykle uváděných citací a krátkým citačním poločasem mívají i řádově vyšší IF, než obory s opačnými vědeckými charakteristikami. Např. mnohé oblasti molekulární biologie nebo experimentální medicíny mají velmi vysoké hodnoty IF (např. 5–15), zatímco mnohé oblasti matematiky, teoretické informatiky nebo teoretické fyziky mají přirozený IF mnohem nižší (např. 0,5–1). Častými propagátory užívání IF bývají proto zejména zástupci oborů s přirozeně vysokým IF, zatímco v oblastech jako matematika, informatika či společenské vědy je užívání IF mnohem okrajovější i spornější. Výjimek je však mnoho. Zcela zvláštní případ představují vědecké časopisy s převládajícím populárně-vědním charakterem (Nature, Science) a tudíž extrémním IF.\n\nPřed mechanickým porovnáváním hodnot IF coby „měřítka vědecké kvality“ v různých oblastech vědy je zapotřebí v každém případě důrazně varovat, zejména není-li prováděno scientometricky kompetentními vědci samotnými a s přihlédnutím k řadě dalších okolností. Analýzy ukazují, že uplatňování IF coby měřítka „kvality“ pro jednotlivé články, vědce nebo instituce postrádá vědecký základ. Problematika impact faktoru, jeho historie i současnosti, byla nejnověji (červen 2009) podrobena analýze ve specializovaném odborném časopisu Scientometrics. Tato práce kanadských badatelů ukazuje, že všechny stavební kameny IF byly a jsou konstruovány značně libovolně nebo k jiným účelům, než k jakým jsou užívány. Práce dospívá k drtivému závěru, že výsledkem je chybná metoda, navíc široce otevřená manipulacím ze strany editorů časopisů a velmi náchylná ke zneužití dalšími nekritickými uživateli.\n\nPokud publikovaný článek v názvu obsahuje spojovník, tak úměrně tomu klesá impakt faktor. Byť spojovník sám o sobě nesouvisí s kvalitou výzkumu, tak citační systémy zkreslí citovanost takových článků.\n\nZe seznamu impakt faktorů vědeckých časopisů specializovaných či relevantních pro geovědy:\n\n\n\n"}
{"id": "67459", "url": "https://cs.wikipedia.org/wiki?curid=67459", "title": "Timea Vagvoelgyi", "text": "Timea Vagvoelgyi\n\nTimea Vagvoelgyi (s maďarskou diakritikou a obvyklým psaním příjmení napřed Vágvölgyi Tímea; * 20. listopadu 1975 Budapešť) je pornoherečka a také známá wrestlingová zápasnice.\n\nVystudovala pedagogiku na Budapešťské univerzitě Loránda Eötvöse. Než začala točit pornografické filmy, učila na základní škole.\n\nSvoji kariéru začala jako obyčejná modelka, poté přešla roku 1994 k pornografii. Do roku 1998, kdy z branže odešla, spolupracovala hlavně s firmou Private Media Group. Tvrdila, že je lesbička, a proto upřednostňovala vystupování v lesbických scénách. Mluví plynně německy. V mnoha scénách nosí stejné bílé boty a téměř vždy má na pravém prostředníčku velký prsten. Její nejvýznamnější filmy byly natočeny ve Francii, Španělsku a Maďarsku.\n\nZnámé pornoherečky, se kterými hrála, jsou Kelly Trump, Regina McDavisová a Ursula Mooreová.\n\nVagvoelgyi má jako mnoho evropských pornohvězd, velmi „přírodní“ vzhled. Je také známá relativně velkými malými stydkými pysky. Neměla žádné tetování ani piercing, což je u současných pornohereček dost neobvyklé.\n\nJako profesionální wrestlingová zápasnice se účastnila především soubojů, ve kterých zápasily nahé ženy. Tyto její souboje pořádala v letech 1996 a 1997 organizace Danube Women Wrestling (česky Dunajský ženský wrestling), sídlící ve Vídni. V tomto období byla mezi fanoušky wrestlingu velmi oblíbená díky svému „omračujícímu vzhledu“ a agresivnímu stylu boje.\n\n\n\nvesměs anglicky:\n"}
{"id": "67471", "url": "https://cs.wikipedia.org/wiki?curid=67471", "title": "Olšany (Sedlec)", "text": "Olšany (Sedlec)\n\nOlšany jsou zaniklou vesnicí, dnes malou osadou a bývalým hospodářským dvorem cisterciáckého kláštera v Plasích.\n\nOlšany se nachází v severní části okresu Plzeň-sever, v katastrálním území obce Sedlec, 4 km severozápadně od města Kralovice v nadmořské výšce 510 m. Olšany leží uprostřed polí v mělkém údolí Olšanského potoka, dvůr se rozkládá na pravém, osada na levém břehu, vzdáleny od sebe jsou 400 m.\n\nBezdětný Roman z Týnce odkázal v roce 1230 plaskému klášteru vsi Olšany, Týnec a pustý Újezd, které měly klášteru připadnout po smrti jeho manželky. Cisterciáci ves hned zrušili – v potvrzení majetku kláštera papežem Inocencem IV. z roku 1250 jsou Olšany uváděny jako grangie. Je pravděpodobné, že v průběhu 14. století byla ves obnovena.\n\nNa počátku husitských válek v roce 1420 získali Olšany s rybníkem spolu s dalšími vesnicemi a městečkem Kralovicemi od krále Zikmunda katoličtí páni bratři Hanuš a Bedřich z Kolovrat na Libštejně a Krašově. Během husitských válek byla ves patrně vypálena.\n\nPo smrti Bedřicha z Kolovrat roku 1432 získal Olšany jeho bratr Hanuš, který je držel až do své smrti. Jeho syn a dědic Hanuš II. z Kolovrat, toho času probošt kapituly pražské a administrátor arcibiskupství, roku 1480 postoupil Olšany s dalšími vesnicemi a polovinou městečka Kralovic nazpět plaskému klášteru za 1 600 kop. K roku 1556 byl olšanský dvůr zpustlý.\n\nOlšany sousedí na severu se Sedlcem, na jihovýchodě s Mariánským Týncem a na jihozápadě s Bukovinou. Olšanský potok protékající ze západu na východ napájí Olšanský rybník, který leží 1 km východně při silnici na Kralovice.\n\n"}
{"id": "67472", "url": "https://cs.wikipedia.org/wiki?curid=67472", "title": "IBF", "text": "IBF\n\nIBF je zkratka mezinárodních sportovních organizací:\n"}
{"id": "67474", "url": "https://cs.wikipedia.org/wiki?curid=67474", "title": "Silikon", "text": "Silikon\n\nSilikony (nebo také \"polysiloxany\") jsou anorganicko-organické polymery s obecným vzorcem [RSiO], kde R je organický substituent. Kostra je tvořena řetězcem, ve kterém se střídají atomy křemíku a kyslíku. Tato chemická skupina je velmi stabilní a může z ní být připraven prakticky nekonečný řetězec. Veškeré organické skupiny (např. HO nebo CH3) jsou chemicky vázány pouze na volné vazby atomů křemíku.\n\nMezi hlavní vlastnosti, které silikony odlišují od jiných polymerů, patří relativní stálost vlastností v širokém rozmezí teplot - inertnost. Dlouhodobá tepelná odolnost silikonových pryží se pohybuje v intervalu od −60 do + 180 °C (speciální typy -100 až +260 °C, krátkodobě až +320 °C).\n\nDíky svému umělému původu jsou silikony poměrně inertní vůči živým organizmům. Z dalších vlastností je dobré zmínit relativní nehořlavost, dobré elektroizolační vlastnosti, dlouhodobou odolnost vůči UV záření a povětrnostním podmínkám, vodoodpudivost (hydrofobnost) a paropropustnost, adheze. Fluorované silikony jsou i olejovzdorné, čehož se využívá zvláště v automobilovém průmyslu.\n\n\nSilikony se mohou dle rozpustnosti ve vodě řadit do tří skupin:\n\nProblém silikonů je zejména v tom, že ačkoliv je lze zařadit mezi plasty, nelze je třídit a patří do směsného odpadu. Jejich výhodou je však to, že jsou oproti plastům šetrnější k životnímu prostředí, neboť jsou odolnější, trvanlivější a inertní vůči okolí, tj. jejich povrch nereaguje s lidským tělem, sloučeninami ani jinými materiály a nevylučuje chemické látky. Od silikonu proto nehrozí jakékoliv zdravotní rizika a je ekologičtějším materiálem než plast. \n\nAčkoliv v ČR silikon ještě zpravidla nikdo nerecykluje, v zahraničí to již neplatí. Obvykle se z něj vytváří olej, který se používá jako mazivo pro průmyslové stroje. Lze ho však také rozemlít, smíchat s pojivem a odlít z něj zcela nový předmět.\n"}
{"id": "67481", "url": "https://cs.wikipedia.org/wiki?curid=67481", "title": "Kempfova věž", "text": "Kempfova věž\n\nKempfova věž je bývalá rozhledna, která stála na hoře Krudum (na některých mapách také Chrudim) ve výšce 838 m v těžce přístupné krajině na západ od Horního Slavkova, na území dnešní CHKO Slavkovský les. Rozvaliny bývalé rozhledny se nacházejí na východním vrcholku hory. Hora je opředena množstvím záhad a pověstí. \n\nZásluhu na její výstavbě měla loketská pobočka německého vlastivědného spolku Eghalanda Gmoi, založená v roce 1931. Vystavěli 10 m vysokou kamennou věž s cimbuřím, připomínající hradní věž. Byla otevřena 11. září 1932 a věnována slavkovskému rodáku Andreasi Kempfovi, který žil v nedalekém Třídomí. Stal se lékařem a posléze vrchním lékařem na akademii ve Vídni. Zemřel jako vážená osobnost 1929. V roce 1931 vydává Dr. Ing. Anthon Thun (majitel porcelánky v Lokti) sbírku Kempfových próz věnovaných kraji pod Krudumem. Výtěžek z prodeje knihy se stal hlavním zdrojem financí právě na postavení rozhledny. Po druhé světové válce přestala být rozhledna udržovaná a v 70. letech se rozpadla.\n\nV současnosti je na vrcholu jen hromada kamení. V roce 2001 vznikla společnost za obnovu rozhledny.\n\n"}
{"id": "67485", "url": "https://cs.wikipedia.org/wiki?curid=67485", "title": "Tehovec", "text": "Tehovec\n\nTehovec je obec v okrese Praha-východ, Středočeský kraj. Obec leží 5 km východně od okraje Prahy u Říčan (mezi Mukařovem a Svojeticemi). Žije zde obyvatel. Součástí obce Tehovec je také osada Vojkov ležící u silnice I/2 z Prahy směrem na Kutnou Horu. Na Vojkově se nachází léčebna pro dlouhodobě nemocné. V katastru obce pramení potok Rokytka, pravostranný přítok Vltavy.\n\nPrvní písemná zmínka o obci pochází z roku 1373. V letech 1976–1992 byl Tehovec přičleněn k Mukařovu, v roce 1992 se stal opět samostatnou obcí.\n\nOd roku 2005 je obec připojena na veřejný vodovod a následně byla vybudována obecní kanalizace. Od 29. května 2007 obec užívá znak a vlajku.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Tehovec \"(přísl. Vojkov, 310 obyvatel)\" byly v roce 1932 evidovány tyto živnosti a obchody: 2 hostince, obchod s koňmi, kovář, pekař, pila, 4 rolníci, 2 obchody se smíšeným zbožím, trafika, truhlář.\n\nÚzemím obce prochází silnice I/2 a silnice III. třídy:\n\nŽelezniční trať ani stanice na území obce nejsou. Nejbližší železniční stanicí jsou Říčany ve vzdálenosti 5 km ležící na trati 221 mezi Prahou a Benešovem.\n\nV obci měly v roce 2011 zastávku autobusové linky jedoucí např. do těchto cílů: Horní Kruty, Chocerady, Kostelec nad Černými lesy, Louňovice, Praha, Říčany, Sázava, Strančice, Suchdol \n\nV obci je aktivní Sdružení dobrovolných hasičů a kuželna TJ Sokol Tehovec.\n\nV severní části katastru obce se v lese při silnici I/2 nalézá památník postavený v roce 1898 ke čtyřicátému výročí panování knížete Jana II. Lichtenštejnského s dnes již nezřetelným nápisem:\n\nNápis byl doplněn k padesátému výročí panování knížete. Je jedním z přibližně patnácti kamenů postavených na panstvích Kostelec, Škvorec a Uhříněves. Na lichtenštejnských panstvích byly vysazeny dubiny a v nich umístěny desítky podobných památníků.\n\n"}
{"id": "67487", "url": "https://cs.wikipedia.org/wiki?curid=67487", "title": "Docela velké divadlo", "text": "Docela velké divadlo\n\nDocela velké divadlo je profesionální divadlo se sídlem v Litvínově, které hraje pro dospělé diváky, ale věnuje se také autorské tvorbě pro děti a mládež. Je členem mezinárodního sdružení umělců „TOLERANCE 97“, které se věnuje spolupráci s handicapovanými lidmi po celém světě. Divadlo vlastní sto let starou divadelní budovu v Litvínově. Od roku 2002 funguje při Docela velkém divadle soukromá divadelní škola Scéna, která formou tříletého studia připravuje odborníky jednotlivých divadelních uměleckých a umělecko-technických profesí. \n\nDocela velké divadlo pravidelně hostuje téměř ve všech českých a moravských kamenných divadlech. V Praze má stálou scénu v Divadle U Hasičů na Vinohradech, pro děti hraje také v Divadle Palace na Václavském náměstí. V Brně hostuje v Divadle Bolka Polívky.\nMimoto pořádá cesty do zahraničí. Hrálo v USA (1997, 1998 a 1999), v Austrálii (2002), v Kanadě (2007), v Mexiku (2009), ve Francii (2004, 2005), v Itálii (1996, 1997, 2000), v Německu (1997), v Chorvatsku (2000, 2001), v Bulharsku (2000), v Rakousku (2005, 2006) a na Slovensku (2007).\n\nDivadlo má stálý desetičlenný soubor a spolupracuje s řadou dalších umělců. Ředitelem a uměleckým šéfem divadla je režisér Jurij Galin.\n\n\n\n\n\n\n\n"}
{"id": "67501", "url": "https://cs.wikipedia.org/wiki?curid=67501", "title": "Bromberg", "text": "Bromberg\n\nBromberg může být:\n\n\n"}
{"id": "67513", "url": "https://cs.wikipedia.org/wiki?curid=67513", "title": "Waldenburg", "text": "Waldenburg\n\nNázev Waldenburg má více míst\na je to i německý název více míst:\n"}
{"id": "67515", "url": "https://cs.wikipedia.org/wiki?curid=67515", "title": "Kyselina valerová", "text": "Kyselina valerová\n\nKyselina valerová je jednou z mnoha karboxylových kyselin, v jejichž rámci se řadí mezi monokarboxylové kyseliny. Její vzorec je CH(CH)COOH. Její systematický název zní pentanová kyselina.\n\nKyselina valerová je obsažena v kozlíku lékařském, její triviální pojmenování pochází právě z latinského názvu této rostliny, \"Valeriana officinalis\". Jako ostatní karboxylové kyseliny, které mají ve své molekule nižší počet atomů uhlíku, má velmi nepříjemný dráždivý zápach, zapáchá po zvířecích výkalech. Její soli a estery se nazývají valerany. Jedná se o synergistu neurotransmiteru GABA (potencuje jeho účinek), proto má anxiolytické, spasmolytické, sedativní až hypnotické účinky, přičemž je jednou z látek, jež dávají kozlíku lékařskému jeho účinek.\n\nKyselina valerová se používá při syntéze jejích esterů. Její nestálé estery můžou nepříjemně páchnout a používají se v kosmetice a parfumerii. Pentylvalerát a ethylvalerát se používají jako přísady do jídel kvůli jejich ovocné příchuti.\n"}
{"id": "67518", "url": "https://cs.wikipedia.org/wiki?curid=67518", "title": "Hlinsko (hradiště)", "text": "Hlinsko (hradiště)\n\nHlinsko je ostrožní hradiště ležící v poloze \"Nad Zbružovým\" severně od stejnojmenné vesnice v okrese Přerov. Památkově chráněná lokalita byla systematicky zkoumána archeologem Jiřím Pavelčíkem v letech 1967–1991. Bylo zde zjištěno osídlení kultury s nálevkovitými poháry a kultury s kanelovanou keramikou. Hradiště bylo pravděpodobně významným výrobním a obchodním centrem, je doloženo zpracování kamenné industrie a byl také prozkoumán těžební areál v bezprostřední blízkosti sídliště. \n"}
{"id": "67523", "url": "https://cs.wikipedia.org/wiki?curid=67523", "title": "Pallas (planetka)", "text": "Pallas (planetka)\n\n(2) Pallas je druhá objevená planetka vůbec a současně jde svými rozměry o druhý největší objekt obíhající mezi drahami Marsu a Jupiteru, tedy v oblasti hlavního pásu planetek. Je přibližně stejně veliká jako (4) Vesta, je však mnohem méně hmotná, ale i tak tvoří asi 9 % hmotnosti všech planetek ve vnitřní části sluneční soustavy. V této oblasti je také největším tělesem, které se nezformovalo do kulovitého tvaru.\n\nObjevil ji amatérský astronom Heinrich Wilhelm Olbers v Brémách 28. března 1802 vcelku náhodně při hledání první planetky, před rokem objevené (1) Cerery, po jejímž objevení se domníval, stejně jako většina astronomů té doby, že již byla nalezena „ztracená“ planeta mezi Marsem a Jupiterem, očekávaná na základě Titius-Bodeova pravidla, a proto s novým objevem ani nepočítal.\n\nPoté, co tuto planetku objevil, vyslovil hypotézu, že Ceres a Pallas jsou úlomky větší planety, která se v důsledku nějaké katastrofy, pravděpodobně srážky, rozpadla na menší kusy. Tuto hypotézu, která přetrvala mnoho desetiletí, podpořil i britský astronom William Herschel, který se pokusil stanovil průměr obou těles, ale narazil při tom na značné obtíže, neboť jejich velikost byla astronomickými prostředky té doby nezjistitelná. Usoudil proto, že se jedná o velmi malá tělesa, a protože se v dalekohledech jevily jako hvězdy, doporučil je nazývat \"asteroidy\", tedy \"hvězdám podobné\".\n\nTento objev společně s teorií o tom, že se může jednat o úlomek původně větší planety, vedl k novému hledání podobných těles v prostoru mezi Marsem a Jupiterem. Hledání bylo zpočátku úspěšné; v následující roce byla objevena třetí (3) Juno a v roce 1807 čtvrtá planetka (4) Vesta. Na další si však astronomové museli počkat až do roku 1845.\n\nPrakticky až do poloviny 19. století byla ještě považována za planetu a dostala dokonce i grafický symbol (viz vlevo). Ani objev dalších planetek na tom nic nezměnil. Teprve v 50. letech 19. století, kdy objevů planetek kvapem přibývalo, začala být spolu s ostatními podobnými tělesy považována za pouhou planetku.\n\nPrvní reálné odhady její velikosti byly získány při sledování zákrytu hvězdy 19. února 1961, kdy byla stanovena minimální hodnota jejího průměru na 430 km. Pozorování zákrytu 29. května 1978, uskutečněné na sedmi místech Země, umožnilo již odhadnout její průměr a to na 538 km. Zatím nejrozsáhlejší kampaň organizovaná americkým astronomem A. Dunhamem se uskutečnila 29. května 1983, kdy půldruhé stovky astronomů-amatérů z jižní části USA a severu Mexika sledovalo zákryt hvězdy 1 Vul v souhvězdí Lištičky za touto planetkou. Tentokrát vyšel průměr tělesa za předpokladu jeho kulovitého tvaru na 532 km. Další zákryt 24. října 1985 vedl pouze k odhadu minimálního průměru (485 km). Zatím poslední měření průměru se uskutečnilo 9. června 2001. Fotometrická měření ze třech míst umožnila stanovit elipsoidní tvar o rozměrech 510 × 555 km.\n\nI když je Pallas relativně velká planetka a její albedo se pohybuje od 0,05 do 0,16, vzhledem k tomu, že se k Zemi může přiblížit nejvýše na 1,23 astronomických jednotek (AU) tj. na 184 mil. km, může v době optimální opozice dosáhnout pouze zdánlivé hvězdné velikosti 7,0; teoreticky by tato hodnota sice za velice příznivých pozorovacích podmínek u lidí s mimořádně citlivým zrakem stačila ke spatření této planetky, ale takové pozorování zatím nebylo nikdy potvrzeno. Stačí však i malý dalekohled, případně triedr, aby planetka mohla být pozorována.\nRelativně velká vzdálenost od Země také komplikuje její zkoumání pozemskými dalekohledy. Ze změn jasnosti byla sice stanovena pravděpodobná perioda její rotace kolem osy, i odhadnuta poloha osy v prostoru, ale nezná se ani smysl jejího otáčení.\n\nShrnutí všech zákrytových pozorování vede k závěru, že se jedná o značně nepravidelné těleso, přibližně se tvarem blížící trojosému elipsoidu (jeho rozměry jsou uvedeny v tabulce vpravo). Jeho povrch zatím nebyl pozorován dostatečně podrobně ke zjištění nějakých rozlišitelných útvarů.\n\nNa základě spektroskopických údajů byla planetka zařazena do kategorie planetek třídy B. Látka, tvořící její povrch připomíná primitivní uhlíkaté chondrity (tedy původní materiál z doby vzniku sluneční soustavy), případně enstatické achondrity, tedy meteority obsahující pyroxeny s velmi nízkým obsahem železa.\n\nJak spektrální data, tak poměrně nízká hustota a nepravidelný tvar tělesa naznačují, že Pallas neprošla diferenciací, ani nedošlo k její izostázi.\n\nZ naměřených dat, pořízených při zákrytu v roce 1978, byla vydedukována možná přítomnost průvodce (měsíčku) této planetky o průměru přibližně 1 km; jeho existence však nebyla potvrzena. Na snímcích, pořízených v roce 1980 metodou skvrnkové interferometrie (speckle interferometry) byl odhalen údajný měsíc o průměru 175  ale tento objev byl později odvolán.\n\nPodobné chemické složení se značným obsahem enstatitu vykazuje i planetka (16) Psyche.\n\nZ hlediska značně charakteristické dráhy – sklon k rovině ekliptiky přes 30° a značná excentricita – je hlavním představitelem skupiny, která nese její jméno.\n\nPlanetka byla pojmenována podle řecké bohyně Pallas Atheny (řecky \"Παλλάς\"), bohyně moudrosti, válečného umění a ochránkyně řemesel. Podle jiného výkladu byla Pallas přítelkyní Athény a dcerou Tritona. V řecké mytologii sice existují další osoby se jménem Pallas, ale jsou mužského pohlaví: První planety byly však zásadně pojmenovávány po ženských mytologických postavách.\n\nPallas dosud nebyla zblízka zkoumána žádnou pozemskou sondou, ani není k ní plánována nějaká expedice. Uvažovalo se sice o tom, že by sonda Dawn v případě úspěšného splnění úkolů u planetek (4) Vesta a (1) Ceres mohla ještě pokračovat k planetce Pallas. Současné finanční a technické problémy však tomuto rozšíření její mise zřejmě zabrání.\n\n\n\n"}
{"id": "67524", "url": "https://cs.wikipedia.org/wiki?curid=67524", "title": "Panzerjäger I", "text": "Panzerjäger I\n\nPanzerjäger I byl německý stíhač tanků zkonstruovaný závody Alkett Berlín s využitím podvozku lehkého tanku Panzerkampfwagen I Ausf. B. Za jeho hlavní výzbroj byl vybrán československý protitankový kanón Škoda A-5, zavedený do výzbroje československé armády jako KPÚV vz. 38 a Němci označovaný jako 4,7 cm Pak 38(t) či 4,7 cm PaK(t). Výroba byla zahájena v březnu 1940 a celkem bylo vyrobeno 202 strojů. Byly nasazeny při vpádu do Francie, na africkém bojišti a při operaci Barbarossa. Poslední stroje byly staženy z bojových operací po roce 1942.\n\nPanzerjäger I představoval improvizovanou konstrukci, která měla využít stroje Panzer I, které již přestávaly být v boji použitelné. Šlo o efektivní zbraň pro boj s tančíky a lehkými tanky, ovšem proti kvalitním středním tankům se už prosazoval hůře. Jakožto první z řady improvizací a nouzových přestaveb trpěl Panzerjäger I řadou nedostatků a nedokonalostí – vysokou siluetou, absencí efektivní protipěchotní výzbroje či nedostatečnou ochranou posádky..\n\nPůvodní variantou označení vozidla je SFL mit der 4,7 cm PaK(t), oficiální název zní 4,7 cm PaK(t) (Sf) auf Panzerkampfwagen I Ausf. B ohne Turm, běžně se však užívá jednodušší Panzejäger I.\n\n\n"}
{"id": "67530", "url": "https://cs.wikipedia.org/wiki?curid=67530", "title": "Plemena prasat", "text": "Plemena prasat\n\nPlemena prasat můžeme stejně jako ostatní plemena hospodářských zvířat dělit podle řady hledisek. Jednak \"podle původu\", \"geografického rozšíření\", \"stupně prošlechtění\", \"užitkovosti\" a \"teritoriálního rozšíření\".\n\nHlavní článek: Plemena zvířat\n\nPrasata patří do plemen polyfyletických, tzn. že na jeho vzniku se v rámci fylogeneze podílelo více zvířat.\n\n\nPodle užitkovosti dělíme plemena prasat na:\n\nPodle místa, země či regionu, kde bylo dané plemeno vyšlechtěno.\n\n\n\n"}
{"id": "67534", "url": "https://cs.wikipedia.org/wiki?curid=67534", "title": "Jan Kryštof Clam", "text": "Jan Kryštof Clam\n\nJan Kryštof Clam (11. července 1702, Clam – 12. dubna 1778, Praha), byl český šlechtic.\n\nNarodil se v roce 1702 na dodnes rodinném hradě Clam v Rakousku a zemřel roku 1778. Stál na počátku nového rodu Clam-Gallasů. Vše ale bylo příbuzensky mírně zamotané. Poslední z Gallasů, Filip Josef, zemřel v roce 1757 a severočeská panství Frýdlant, Liberec, Grabštejn a Lemberk, spolu s dalším majetkem zdědila jeho manželka Anna Marie rozená z Colonna-Felsu. Za její nástupce byli ustanoveni její synovci Kristián Filip Clam a jeho mladší bratr Karel Leopold, synové Jana Kryštofa Clama a Markéty Aloisie z Colonna-Felsu, sestry Anny Marie. Mělo to však podmínku. Ke jménu Clam se muselo přidat i jméno Gallas včetně poloviny erbu. Chudí Clamové samozřejmě nabídky využili. Kristián Filip, jako hlavní dědic (Karel Leopold zdědil prozatím jen rodové jméno, dědicem gallasovského majetku se měl stát teprve v případě vymření bratrovy větve) však byl ještě nezletilý, takže Frýdlant a další statky spravoval jeho otec, Jan Kryštof, který byl navíc Marií Terezií povýšen s celou rodinou v roce 1759 do hraběcího stavu. Hraběcí stav získal jako odměnu za vojenské zásluhy, kdy jako major bojoval ve válce s Turky (1736–1739) a jako plukovník ve Válce o dědictví rakouské. Spojení rodů Clamů a Gallasů pro oba bratry, nikoli ovšem pro jejich otce, Jana Kryštofa z Clamu, pak Marie Terezie potvrdila v roce 1768.\n"}
{"id": "67539", "url": "https://cs.wikipedia.org/wiki?curid=67539", "title": "2016", "text": "2016\n\nPřestupný rok 2016 (MMXVI) gregoriánského kalendáře začal pátkem a zakončil sobotou. OSN vyhlásila rok 2016 mezinárodním rokem luštěnin.\n\n\n\n\n\n\n\"V tomto seznamu jsou uvedeni pouze představitelé významnějších států.\"\n"}
{"id": "67540", "url": "https://cs.wikipedia.org/wiki?curid=67540", "title": "2015", "text": "2015\n\n2015 (MMXV) byl rok, který podle gregoriánského kalendáře začal ve čtvrtek 1. ledna 2015 a skončil ve čtvrtek 31. prosince 2015.\n\n\n ** Sonda New Horizons se dostala do blízkosti Pluta a jeho měsíců. Tuto oblast bude zkoumat po dobu 6 měsíců.\n\n\n\n\n\n\n\n\n\n\n\"V tomto seznamu jsou uvedeni pouze představitelé významnějších států.\"\n\n"}
{"id": "67541", "url": "https://cs.wikipedia.org/wiki?curid=67541", "title": "Seznam plemen koní", "text": "Seznam plemen koní\n\n"}
{"id": "67542", "url": "https://cs.wikipedia.org/wiki?curid=67542", "title": "Dušník", "text": "Dušník\n\nDušník (v pramenech se vyskytuje i latinská forma animator, proanimatus) byl v raném středověku poddaný, který byl (nejčastěji i s půdou) věnován církvi (tj. konkrétní církevní instituci) za blaho fundátorovy duše. Veškeré povinnosti a poplatky těchto poddaných pak byly směrovány ke konkrétnímu kostelu, klášteru, resp. kapli.\nTato sociální skupina (stejně jako mnohé další) zmizela v 2. polovině 12. století, kdy došlo k zásadním společenským změnám souvisejícím s přeměnou Čech ve vrcholně středověký stát.\n\n"}
{"id": "67548", "url": "https://cs.wikipedia.org/wiki?curid=67548", "title": "Plemena drůbeže", "text": "Plemena drůbeže\n\nPlemena drůbeže můžeme stejně jako ostatní plemena hospodářských zvířat dělit podle řady hledisek. Jednak \"podle původu\", \"geografického rozšíření\", \"stupně prošlechtění\", \"užitkovosti\" a \"teritoriálního rozšíření\".\n\n\n\n\n\n"}
{"id": "67551", "url": "https://cs.wikipedia.org/wiki?curid=67551", "title": "Van der Waalsovy síly", "text": "Van der Waalsovy síly\n\nVan der Waalsovy síly pojmenované po nizozemském fyzikovi Johannesi Dideriku van der Waalsovi jsou přitažlivé a odpudivé interakce (síly) mezi molekulami. Přitažlivé síly jsou uvedeny níže, odpudivou silou je elektrostatická repulze elektronových oblaků molekul, která je výrazná pouze při těsném přiblížení molekul k sobě.\n\nExistují tři typy přitažlivých van der Waalsových sil:\nCoulombická síla se projevuje například ve vodě. V molekule vody je na atomu kyslíku v důsledku jeho vysoké elektronegativity částečně záporný náboj, zatímco na vodících kladný. Vzniká tak dipól, který interaguje s dalšími dipóly molekul vody vodíkovým můstkem. (Pozn.: Coulombické síly nemusí nutně zahrnovat vodíkové můstky.) Přitažlivost molekul vody se nakonec projevuje na zvýšené teplotě varu, která je posunuta až na 100 °C.\n"}
{"id": "67552", "url": "https://cs.wikipedia.org/wiki?curid=67552", "title": "Plemeno", "text": "Plemeno\n\nPlemeno (rasa) je populace zvířat téhož druhu a shodného fylogenetického původu s charakteristickými vlastnostmi a znaky, které přenáší na potomstvo, schopná se reprodukovat. Plemeno je umělě vytvořenou taxonomickou jednotkou pro potřeby zootechniky. Vzniklo kvůli velké variabilitě hospodářských zvířat v rámci druhu. Plemena hospodářských zvířat vznikla na základě cíleného výběru člověkem při reprodukci z primitivních divokých předků nebo plemen. Později vyšlechtěna plemena vznikla také kombinačním křížením již existujících plemen.\n\nPodobný význam jako slovo plemeno má výraz rasa (pro lidi a psy se užívají zaměnitelně). V ostatních případech sdružuje podle některých zdrojů plemeno jedince stejného druhu, kdežto rasa znamená poddruh (subspecie). \n\nPlemena zvířat můžeme obecně rozdělit na\n\nPlemena hospodářských zvířat můžeme dělit podle různých hledisek, zejména:\n\nDůležitým znakem, pro určování zvířat dle původu je utváření jejich kostry a lebky (kraniologie). Zvířata se dělí na monofyletická (odvozená od jednoho předka – kur, králík, husa, krůta, kočka), zvířata difyletická (odvozená od dvou předků – skot) a zvířata polyfyletická (odvozená od tří a více předků – ovce, koza, prase, kůň).\n\nDle stupně prošlechtění dělíme zvířata na:\n\n\n\n\nPodle užitkovosti dělíme plemena na:\n\n\nDle geografického rozšíření dělíme zvířata na:\n\nDle tohoto rozdělení se zvířata dělí podle jednotlivých zemí nebo regionů, např. plemena z Česka, Slovenska, Shetland.\n\nDomácí zvířata opět dělíme podle řady hledisek. Patří sem např. domácí mazlíčci, okrasná zvířata a zvířata používaná pro záliby sportovního a soutěžního charakteru (sporty s účastí koní, chrtí dostihy, sokolnictví, myslivost, kohoutí zápasy). Tyto účely se však často prolínají, někdy souvisí i s hospodářským využitím (psi v myslivosti, opice pro sklizeň plodů, kormoráni pro rybolov). Obliba různých druhů domácích zvířat se geograficky velmi liší a souvisí s kulturními tradicemi a místní dostupností.\n\nNe vždy se u domácích zvířat jedná o speciální plemena, často jsou to pouze barevné formy nebo zvířata se zvláštním výcvikem.\nNejpřirozenější je proto dělení podle biologické klasifikace. Pro nejběžnější domácí zvířata pak vypadá dělení takto:\n\n\n\n\nJedná se o zvířata, která se používají v laboratořích (např. laboratorní myš, králíci, potkani).\n\n\nPatří k nim zvířata, která poskytují užitek, ale nejsou vázána na člověka tolik jako domestikovaná zvířata. Proces domestikace u nich nebyl ukončen.\n\nDo této skupiny patří i zvířata odchycená z přírody a vycvičená pro práci.\n\nDále většina exotických a okrasných ptáků, chovaných v klecích a voliérách, zejména papoušci a drobní pěvci. Patří sem i terarijní zvířata (plazi, obojživelníci, hmyz, pavouci aj.), akvarijní rybičky a bezobratlí živočichové.\n\n\n"}
{"id": "67555", "url": "https://cs.wikipedia.org/wiki?curid=67555", "title": "Almdudler", "text": "Almdudler\n\nNápoj původně vznikl jako alternativa k alkoholickým nápojům, případně k míchání s nimi. Název je zkrácenou verzí fráze \"auf der Alm dudeln\" - hrát na dudy na horských pastvinách.\n\nAlmdudler si dělá nárok na post rakouského národního nápoje. Reklamní slogan nápoje je v Rakousku široce známý: \"Wenn de kan Oimdudla haum, gemma wieda ham!\" – \"Když nemají Almdudler, půjdeme zas domů\". Hned za Coca-Colou je nejpopulárnějším nealkoholickým nápojem v Rakousku, ročně se ho vyrobí 80 milionů litrů. Prodává se v několika verzích – tradiční, lehká, neperlivá, g’spritzt (mísený s minerálkou) a také jako Almradler – mísený s pivem.\n\nOd srpna 2010 byl Almdudler oficiálně dovážen do ČR. Obchodní řetězec Billa nabízel dvě jeho varianty, nakonec dovoz ale z důvodu nízkého zájmu ukončil. Později začal oficiální dovoz limonády Almdudler omezený na restaurace, avšak od roku 2018 je v Bille a od roku 2019 je v Albertu opět k dostání.\n\n"}
{"id": "67561", "url": "https://cs.wikipedia.org/wiki?curid=67561", "title": "Plemena králíků", "text": "Plemena králíků\n\nStejně jako u všech ostatních domácích zvířat, i u králíka domácího se setkáváme s velkým množstvím vyšlechtěných plemen. Králík domácí je monofyletický, tzn. že na jeho vzniku se v rámci fylogeneze podílel pouze jeden předek - a to králík divoký.\n\nDnes je uznáváno asi 100 plemen králíků (65 základních, zbytek jsou rexové a zakrslá plemena).\n\nJe mnoho hledisek, jak plemena králíků dělit. Buďto podle tělesného rámce (velký, zakrslý...), podle užitkovosti (masná, hobby...), podle struktury srsti (krátkosrstá, dlouhosrstá) nebo podle teritoriálního rozšíření, tzn. podle toho, kde byla vyšlechtěna.\n\nDle užitkovosti:\nPodle hmotnosti a délky srsti:\n"}
{"id": "67563", "url": "https://cs.wikipedia.org/wiki?curid=67563", "title": "Plemena nutrií", "text": "Plemena nutrií\n\nPlemena nutrií se dělí podle zbarvení srsti na standardní a barevná. Barevné rázy se pak dělí dle dědičnosti na dominantně dědičné a recesivně dědičné.\n\n\n\n\nPři křížení dominantní barevné nutrie se standardní nutrií se v první generaci potomků (F1) rodí buď všechna mláďata barevná, nebo část mláďat barevných a část standardních. Recesivní nutrie při křížení se standardními nutriemi mají v první generaci mláďata buď zcela, nebo částečně podobná standardním nutriím.\n\nJako genetický zdroj byla do roku 2016 zařazena tři plemena vyšlechtěná v bývalém Československu:\n\n\n"}
{"id": "67564", "url": "https://cs.wikipedia.org/wiki?curid=67564", "title": "Církvice (okres Kutná Hora)", "text": "Církvice (okres Kutná Hora)\n\nObec Církvice (j. č., tedy: \"ta Církvice, do Církvice, v Církvici\"; ) se nachází asi 5 km východně od okresního města Kutná Hora. Obec se skládá ze dvou místních částí – Církvice a Jakub. V celé obci je registrováno 422 domů, z toho v samotné Církvici 205. Žije zde obyvatel. Část dnešní Církvice byla dříve též známa jako \"Netřeb\". Dříve oddělená zástavba obou místních částí, které byly samostatnými vesnicemi, se dnes již prakticky spojila.\n\nPrvní zmínku o obci Jakub nalezneme v historických pramenech v roce 1165, o obci Církvice roku 1276.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Církvice u Čáslavě \"(přísl. Netřeba, Vrabcov, 713 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: holič, 3 hostince, kapelník, kolář, 2 kováři, 2 mlýny, pekař, 2 řezníci, 2 obchody se smíšeným zbožím, 2 trafiky, truhlář, 2 velkostatky, zámečník.\n\nVe vsi Svatý Jakub \"(738 obyvatel, sbor dobrovolných hasičů, samostatná ves se později stala součástí Církvice)\" byly v roce 1932 evidovány tyto živnosti a obchody: družstvo pro rozvod elektrické energie, holič, 2 hostince, kovář, krejčí, obchod s mlékem, obuvník, pekař, 4 rolníci, řezník, 4 obchody se smíšeným zbožím, obchod se střižním zbožím, trafika.\n\nObcí protéká řeka Klejnárka, která je levostranným přítokem Labe.\n\n\nDopravní síť\n\nVeřejná doprava 2011\n\n"}
{"id": "67574", "url": "https://cs.wikipedia.org/wiki?curid=67574", "title": "Východogermánské jazyky", "text": "Východogermánské jazyky\n\nVýchodogermánské jazyky jsou větev vymřelých jazyků, která patří do indoevropské jazykové rodiny a skupiny germánských jazyků. Jediné zachované východogermánské texty jsou psané v gótštině (Bible přeložená biskupem Wulfilou), další předpokládané východogermánské jazyky zahrnují burgundštinu, vandalštinu a krymskou gótštinu. Předpokládá se, že krymská gótština přežila až do 18. století.\n"}
{"id": "67576", "url": "https://cs.wikipedia.org/wiki?curid=67576", "title": "Genové zdroje", "text": "Genové zdroje\n\nGenové zdroje (genetické zdroje) představují genetický materiál, tj. materiál rostlinného, živočišného, mikrobiálního či jiného původu obsahující funkční jednotky dědičnosti, který má současné nebo i potenciální využití (proto někdy označovány také jako genové rezervy).\n\nDefinice podle plemenářského zákona: Genetický zdroj zvířete je jedinec, sperma, vajíčko, embryo, popřípadě ostatní genetický materiál autochtonního nebo lokálně adaptovaného druhu, plemene nebo populace zvířete, nacházející se na území České republiky, mající význam pro výživu a zemědělství, pro uchování biologické a genetické rozmanitosti světového přírodního bohatství a pro umožnění jeho využívání pro potřeby současných i budoucích generací, zařazené do Národního programu konzervace a využívání genetických zdrojů zvířat významných pro výživu a zemědělství.\n\nV mezinárodním měřítku koordinuje ochranu genových zdrojů rostlinných i živočišných Organizace pro výživu a zemědělství FAO (\"Food and Agriculture Organization\"). \n\nGenové zdroje rostlin významné pro zemědělství jsou převážně uchovávány v národních genových bankách (genobankách) a výzkumných centrech formou ex situ. Nejčastěji v podobě semen v semenné bance, ve formě živých rostlin v polní kolekci (polní genové banky), popř. v in vitro kultuře (brambory). Jejich primitivní formy a plané příbuzné druhy jsou zčásti uchovávány v genových bankách, zčásti chráněny formou průběžného monitorování in situ.\n\nV Česku rámci Národního programu konzervace a využívání genových zdrojů spolupracuje 15 pracovišť patřících 12 institucím. Koordinaci a servisní činnosti (národní informační systém genetických zdrojů EVIGEZ, dlouhodobé uchování semenných vzorků v genové bance, uchování in vitro kultur vybraných vegetativně množených druhů v kryobance) zajišťuje pro všechna pracoviště v Česku genová banka ve Výzkumném ústavu rostlinné výroby. Počet vzorků genových zdrojů rostlin uchovávaných v Česku v roce 2012 je 50 886 patřící k 364 rodům rostlin.\n\nNejvětší kolekce vegetativně množených druhů uchovává Výzkumný a šlechtitelský ústav ovocnářský Holovousy (2 265 položek) a Výzkumný ústav bramborářský Havlíčkův Brod (2 124 položek).\n\nGenové zdroje lesních dřevin představují soubory reprodukčního materiálu všech druhů dřevin, uchovávaných formou in situ – genové základny, porosty uznané ke sklizni osiva a výběrové stromy, nebo ex situ – reproduktivní (semenné) porosty, semenné sady, matečnice, klonové archivy a sbírky reprodukčního materiálu (banka lesního osiva a banka/archiv explantátů lesních dřevin). Ústřední evidenci uznaných zdrojů reprodukčního materiálu lesních dřevin vede Výzkumný ústav lesního hospodářství a myslivosti\n\nDo genových zdrojů hospodářských zvířat Česka byla zahrnuta plemena, která mají původ nebo jsou dlouhodobě adaptována na území Česka:\n\n\nHlavní způsobem ochrany genových zdrojů je chov in situ (\"on farm\"). Další genové zdroje jsou udržovány ex situ v genových bankách, a to ve formě kryokonzervovaného reprodukčního materiálu (inseminační dávky, embrya, kmenové buňky, tkáně, zamrazené dávky mlíčí ryb). \n\nKoordinaci v oblasti ochrany genových zdrojů hospodářských zvířat zajišťuje Výzkumný ústav živočišné výroby Praha-Uhříněves. Národní středisko sleduje program kryokonzervace a užití metod molekulární genetiky pro monitoring a popis genetického materiálu všech plemen zařazených do Národní program konzervace a využívání genetických zdrojů rostlin, zvířat a mikroorganismů významných pro výživu a zemědělství.\n\nKryobanka genetického materiálu ryb je umístěna ve Výzkumném ústavu rybářském a hydrobiologickém ve Vodňanech, ostatních plemen zařazených do Národního programu v Hradišťku (Českomoravská společnost chovatelů). Plemena mimo Národní program, která jsou natolik rozšířená a početná, aby mohla autonomně existovat v čistokrevné podobě, mají své plemenářské programy a evidují se v plemenných knihách.\n\nKryoprezervace zmrazí inseminační dávky (spermie) a vajíčka na - 196 °C. V případě potřeby se tento materiál rozmrazí a provedou se s ním další úkony. Metody kryoprezervace však nejsou propracovány pro všechna zvířata a proto se většina z nich musí uchovávat zatím v živém. Tzn., že jsou zvířata chována chovateli, zoologickými zahradami nebo institucemi, které na jejich chov dostávají peníze od státu. V těchto udržovacích chovech se pak provádí citelné metody plemenitby směřující k určitému plemennému standardu, či udržení populace.\n\nV samostatných sbírkách jsou uchovávány patogenní a průmyslově využitelné mikroorganismy (patogenní viry, houby, bakterie, čisté mlékárenské kultury, pivovarské kvasinky, zoopatogenní mikroorganismy; fytopatogenní mikroorganismy - zemědělsky významné houby, sinice, řasy a patogeny chmele) a drobní živočichové hospodářského významu (škůdci zemědělských plodin a škůdci v potravinářských skladech).\n\nMezinárodní mechové centrum na Freiburské univerzitě uchovává pomocí kryokonzervace sbírku mechů, které distribuuje výzkumným institucím pro vědecký výzkum.\n\nHortus Bulborum, nizozemská genová banka založena v roce 1928, uchovává ve svých \"in garden\" sbírkách přes 2500 druhů a odrůd cibulovin: více než 1500 odrůd tulipánů, 115 odrůd hyacintů, 800 odrůd narcisů, 20 druhů kosatců, 50 druhů šafránů, 20 druhů řebčíků. Nejstarší odrůda řepčíku královského 'Prolifera' pochází z roku 1577, nejstarší odrůda tulipánu z roku 1595 a narcisu z roku 1601.\n\nŠpicberské globální úložiště semen je zabezpečené úložiště semen nacházející se na norském souostroví Špicberky poblíž města Longyearbyen nalézajícího se za polárním kruhem. Toto zařízení bylo založeno pro zachování široké rozmanitosti semen rostlin z míst po celém světě v podzemní jeskyni.\nNejvětší semennou banku ve světě vlastní Královské botanické zahrady (Kew) - k 9.9.2011 zde měli vzorky z 30 855 rostlinných druhů (téměř 10% známých druhů rostlin).\n\n\n"}
{"id": "67578", "url": "https://cs.wikipedia.org/wiki?curid=67578", "title": "Krásný Les (okres Liberec)", "text": "Krásný Les (okres Liberec)\n\nKrásný Les ( \"\") je vesnice na severu Česka, v okrese Liberec, v Libereckém kraji. Leží ve Frýdlantském výběžku asi 3,5 km severovýchodně od města Frýdlantu na silnici do Jindřichovic pod Smrkem. V obci, která měla na začátku dvacátého století 1095 obyvatel, jichžije  obyvatel. Je v ní mateřská a základní škola (1. – 3. třída). Protéká jí Řasnický potok.\n\nKrásným Lesem prochází železniční trať 039 z Frýdlantu do Jindřichovic pod Smrkem, na níž se nacházejí dvě železniční zastávky (Krásný Les a Krásný Les bažantnice).\n\nObec vznikla patrně na počátku 14. století, první zmínka o ní je z roku 1346, kdy je v písemnostech míšeňského biskupství zmiňován zdejší kostel sv. Heleny. Je také uvedena jako součást frýdlantského panství v urbáři z roku 1381. Stejně jako okolní obce, byl i Krásný Les lenním statkem vlastněným v 15. a 16. století rodinou Etzelů. Roku 1574 zemřel bez potomků poslední z tohoto rodu – Wolf – a statek připadl Redernům. Obec měla úzké vztahy s Dolní Řasnicí, vsi měly společný hřbitov, u jehož zdi stávala dvojice pranýřů.\n\n\n\n\n"}
{"id": "67583", "url": "https://cs.wikipedia.org/wiki?curid=67583", "title": "SFTP", "text": "SFTP\n\nSFTP může znamenat:\n\n"}
{"id": "67585", "url": "https://cs.wikipedia.org/wiki?curid=67585", "title": "Seznam zkratek mezinárodních a neziskových nestátních organizací", "text": "Seznam zkratek mezinárodních a neziskových nestátních organizací\n\nNásledující abecední seznam uvádí zkratky mezinárodních organizací a NGO.\n"}
{"id": "67589", "url": "https://cs.wikipedia.org/wiki?curid=67589", "title": "Zootechnická taxonomie", "text": "Zootechnická taxonomie\n\nZákladním taxonem zootechniky je plemeno. Zootechnika a živočišná výroba tedy pracuje s taxony nižšími než druh. Další taxony nižší než druh jsou: ráz (varieta), chov, kmen, linie (krevní, plemenná…), rodina a jedinec.\n\nV zootechnice rozdělujeme zvířata dle věku či hmotnosti.\n\n"}
{"id": "67593", "url": "https://cs.wikipedia.org/wiki?curid=67593", "title": "Záhněda", "text": "Záhněda\n\nZáhněda (SiO) je odrůda křemene (oxid křemičitý), která je zabarvená příměsí hliníku, sodíku a lithia. Jedná se o poměrně rozšířený polodrahokam, který je často vyhledáván pro svoji hnědou barvu.\n\nTmavě hnědá až černá, téměř neprůsvitná odrůda křemene se nazývá morion, hranice mezi záhnědou a morionem je diskutabilní. Záhněda se využívá jak ve zlatnickém průmyslu, tak v léčitelství. Jsou jí přisuzovány uklidňující a pročisťující účinky.\n\n\nZáhnědy jsou typické pro granitoidní magmatické horniny. V granitoidech (včetně pegmatitů) vznikají buď přímo z magmatické taveniny, anebo v závěru krystalizace z fluidní fáze (dutinové záhnědy v pegmatitech). Dalším typickým výskytem jsou alpské žíly, kde jsou záhnědy nejčastěji vázány na pukliny v granitoidech. Méně běžné jsou záhnědy v dutinách vulkanických hornin (geody), na hydrotermálních žilách a v metamorfovaných horninách. Díky vysoké odolnosti se valouny záhněd druhotně dostávají do sedimentů.\n\nVyužití záhnědy je ve šperkařství.\n\n\n"}
{"id": "67595", "url": "https://cs.wikipedia.org/wiki?curid=67595", "title": "Kódování znaků", "text": "Kódování znaků\n\nKódování znaků nebo znakový kód ( ) je ve výpočetní technice reprezentace znakové sady ( ) nějakým (nejčastěji číselným) kódem.\n\nPo přijetí de facto standardů dálnopisných kódů bylo významným krokem standardizace vytvoření znakových kódů ASCII (1963) a EBCDIC (1964). Kód ASCII reprezentuje 33 řídicích a 95 tisknutelných znaků včetně malých a velkých písmen anglické abecedy, číslic a dalších symbolů pomocí 7bitových čísel; kód EBCDIC reprezentuje poněkud širší sadu znaků pomocí 8bitových čísel. Zatímco kód EBCDIC zůstal omezen na sálové počítače firmy IBM a jejich kopie, kód ASCII byl převzat různými národními i mezinárodními standardizačními organizacemi, například jako ISO/IEC 646 nebo T.50, a na jeho základě vzniklo množství národních variant používajících 7bitové kódy. Jejich velkou nevýhodou bylo, že symboly, jejichž používání se mezitím rozšířilo, nahrazují národními znaky, takže při volbě nevhodného kódování se např. texty programů mohou proměnit v nečitelnou změť znaků. Většího rozšíření se proto dočkaly 8bitové kódy, které zpravidla ponechávají kódy ASCII beze změn. Jedním 8bitovým kódem však nelze reprezentovat latinku, řecké písmo, cyrilici (azbuku), arabštinu a hebrejštinu, ani pokrýt všechny znaky latinky s diakritickými znaménky používanými v různých jazycích. Významné firmy jako Microsoft, IBM a Apple navíc vyvinuly vlastní osmibitové kódy, které přivedly kódování národních znaků na pokraj chaosu. Nejednotnost osmibitových kódování spolu s potřebou jednotné reprezentace asijských písem včetně rodiny CJK vedly okolo roku 1990 k vytvoření standardů Unicode a ISO 10646 vyvíjených ve vzájemné součinnosti, jejichž postupně uskutečňovaným záměrem je vytvořit jednotné kódovaní pro reprezentaci všech písem používaných na planetě Zemi.\n\nZatímco znaková sada je prostý souhrn znaků, kódování znaků definuje navíc i přiřazení kódů jednotlivým znakům. Kódem může být například Morseova abeceda, kódující písmena latinky, číslice a několik dalších znaků pomocí sérií dlouhých a krátkých stisků telegrafního klíče, nebo kombinace dírek na děrném štítku nebo děrné pásce; ve výpočetní technice se však znaky nejčastěji reprezentují celými čísly, která se například ve standardu Unicode nazývají kódový bod ( ). Pro kódování znaků se někdy používá termín kódovaná znaková sada ( ), ale v praxi se oba termíny často používají jako synonyma. Protože znaková sada obvykle zahrnuje jak tisknutelné tak netisknutelné znaky, není starší termín pro kódování znaků abecedně-číslicový kód příliš vhodný. ČSN pro znakovou sadu používá termín soubor znaků, který však obsahuje slovo soubor používané jinde ve výpočetní technice ve významu \"sada dat umístěných na datovém médiu\".\n\nV mnoha operačních systémech se pro kódování znaků používá termín kódová stránka ( případně ), v některých prostředích termín abeceda ( ).\n\nKonvenční znakové sady a kódování znaků byly shodné, stejný standard specifikoval, které znaky byly dostupné a současně jak mají být zakódovány v sekvencích kódových jednotek (obvykle jeden znak na kódovou jednotku). Z historických důvodů MIME a jiné systémy založené na těchto sadách používaly termín znaková sada i pro systémy pro kompletní kódování sekvencí znaků do sekvence bytů (oktetů).\n\nUnicode a jeho paralelní standard ISO 10646, tuto ideu překonávají oddělením dostupných znaků a jejich číslování od toho, jakým způsobem jsou tyto znaky kódovány jako série „kódových jednotek“ (čísel omezené velikosti) a jakým způsobem jsou tyto jednotky kódovány do sekvence bytů (oktetů). Cílem této dekompozice je ustavit univerzální znakovou sadu, která může být kódována množstvím způsobů. Proto byly zavedeny následující pojmy:\n\n\n\n\n\nSoučástí standardů pro kódování znaků je obvykle i informace, jakým způsobem se v konkrétním jazyce provádí lexikální (abecední, alfabetní, …) řazení. Řazení nelze většinou provést jen prostým porovnáním kódových hodnot znaků (tzv. ordinální řazení), protože většina jazyků má různé výjimky (např. české \"Ch\"). Ne vždy lze realizovat lexikální řazení přidaných znaků do znakové sady.\n\nAby nemusel uživatel u každé stránky hledat v menu znakovou sadu vhodnou pro její zobrazení, je možné v HTML hlavičce uvést znakovou sadu, ve které byla daná stránka vytvořena.\n\n\nVšechny dnes běžně rozšířené prohlížeče (Windows Internet Explorer, Firefox, Opera) tento tag implementují, jeho interpretace však závisí také na nastavení webového serveru. Stránka zobrazená z lokálního disku správně může při stažení ze serveru vypadat jako „rozsypaný čaj“ – dokud uživatel nevnutí prohlížeči ručně správné kódování nebo neupraví nastavení webserveru, který posílá prohlížeči chybnou informaci o kódování v hlavičce HTTP.\n\nPoměrně univerzálně fungující možností je vkládání znaků pomocí escape sekvencí. Sekvence &#n; zobrazí znak s unikódovou hodnotou n. Například sekvence &#225; zobrazí český znak á. V tomto případě byla hodnota znaku uvedena decimálně, pokud bychom ji chtěli uvést hexadecimálně, použijeme sekvenci &#xn; (např. &#xE1; pro znak á).\n\nASCII je nepochybně základním kódováním, z kterého vychází v euro-americkém prostoru ostatní standardy. Drtivá většina osmibitových znakových sad pouze rozšiřuje ASCII tím, že přidávají významy kódům 128-255, které se v ASCII nepoužívají.\n\nStandardy ISO/IEC 8859-x definují osmibitové znakové sady, používané zvláště v UNIXu/Linuxu. Novější unixové distribuce již přecházejí na Unicode s kódováním UTF-8.\n\nOperační systémy rodiny Microsoft Windows používají několik osmibitových kódování, více nebo méně podobných standardům ISO8859-x. Kromě toho interně používají pro definici fontů šestnáctibitovou znakovou sadu WGL-4 (windows glyph 4), která obsahuje všechny znaky ze zde zmiňovaných kódových stránek Windows-1250 až Windows-1258.\n\nTyto znakové sady jsou osmibitovým kompatibilním rozšířením ASCII (definují navíc význam kódů 128 až 255).\n\n\n"}
{"id": "67598", "url": "https://cs.wikipedia.org/wiki?curid=67598", "title": "Kódování", "text": "Kódování\n\nKódování znamená záznam informace pomocí pevně stanoveného kódu čili znakové sady, případně kódové tabulky. Někdy se slovo používá i pro zápis programu v nějakém programovacím jazyce. \n\nPrvotní informace často není kódovaná, například obraz, melodie nebo lidská řeč. V širším smyslu lze sice i mluvenou řeč pokládat za „kódovanou“ prostřednictvím slov, ani slovní zásoba jazyka však není tak pevně stanovena a omezena, aby se dalo mluvit o kódové tabulce. Zato psaná řeč se skutečně kóduje pomocí písmen určité abecedy. Podobně se melodie zapisuje v notách. Obrazovou informaci je třeba nejprve rozdělit na obrazové prvky (pixely) a ty pak vyjadřovat nějakými kódy. \n\nKódování často znamená také převod již kódované informace do jiného kódu, jako je například transliterace textu do jiné abecedy nebo převod elektronické informace do jiného kódu či normy. Zvláštní význam má převod „otevřené“ informace do kódu, který je znám jen určitým osobám, čili šifrování (kryptografie). Převod kódované informace do obecně přístupného tvaru je dekódování nebo dešifrování.\n\n"}
{"id": "67607", "url": "https://cs.wikipedia.org/wiki?curid=67607", "title": "Kaceřov (okres Plzeň-sever)", "text": "Kaceřov (okres Plzeň-sever)\n\nKaceřov, dříve Kacerov, je vesnice ve východní části okresu Plzeň-sever, jedenáct kilometrů jihovýchodně od Plas. Katastrální území obce měří 427,4 ha a PSČ všech adres je 331 51. Žije zde obyvatel. Obec je součástí Mikroregionu Dolní Střela.\n\nKaceřov je poprvé písemně připomínán v roce 1376, později jej získal plaský klášter. Na počátku husitských válek v roce 1420 získal Kaceřov spolu s dalšími vesnicemi a městečkem Kralovicemi od krále Zikmund katoličtí páni bratři Hanuš a Bedřich z Kolovrat na Libštejně a Krašově. V roce 1376, kdy jsou doloženy první zmínky o Kaceřově, se jako jeho majitel uvádí Ctibor ze Švamberka. Ten si tu asi mezi léty 1370–1376 postavil tvrz. Kačerov se snažil také získat sekretář české komory Florián Gryspek z Gryspachu a dosáhl toho, že mu byl roku 1539 zastaven na čtyři generace, přičemž práva plaského kláštera byla formálně respektována.\n\nVzhledem k tomu, že tvrz v Kaceřově byla zpustlá a sešlá, rozhodl se Gryspek pro výstavbu nového zámku a stará tvrz pak sloužila k hospodářským účelům. Stavba zámku trvala téměř dvě desetiletí a prováděli ji zejména a převážně italští zedníci a kameníci. Začalo se s ní kolem roku 1540. Zámek byl sice částečně dokončen v roce 1548, ale pak jeho výstavba pokračovala dále v letech 1559–1562. Po bitvě na Bíle hoře se konfiskovaný zámek dostal spolu s kaceřovským panstvím do rukou cisterciáckého kláštera v Plasích.\n\nNa začátku roku 1924 byla ves přejmenována na Kaceřov.\n\n\nKaceřov leží na západní hranici přírodního parku Horní Berounka, jihovýchodně od vsi se do Berounky vlévá potok Třemošná, poblíž soutoku je na levém břehu Rybárna, na pravém rokycanském pak Kaceřovský Mlýn. Na severu sousedí Kaceřov s Čivicemi, na východě přes řeku s Olešnou, na jihu s Planou a na severozápadě s Dobříčí.\n\n\n"}
{"id": "67609", "url": "https://cs.wikipedia.org/wiki?curid=67609", "title": "Empire State Building", "text": "Empire State Building\n\nEmpire State Building je 102patrová budova postavená ve stylu art deco, nacházející se v New Yorku v USA na křižovatce Páté Avenue a West 34th Street. Po jejím dokončení v roce 1931 se stala na více než 40 let nejvyšší budovou světa, v roce 1972 ji překonala severní věž Světového obchodního centra. Po zřícení budov při teroristických útocích 11. září 2001 se Empire State Building stala nejvyšší budovou New Yorku a třetí nejvyšší v USA (hned po Willis Tower a Trump International Hotel and Tower). Roku 2013 však byla dostavěna náhrada za „dvojčata“, nové světové obchodní centrum nazvané One World Trade Center, které svou výškou Empire State Building opět překonalo. V roce 1986 se budova zařadila na seznam národních kulturních památek. Budova je vlastněna a řízena společností W & H Properties. Je neodmyslitelnou součástí města, podobně jako Eiffelova věž patří k Paříži.\n\nEmpire State Building navrhl William F. Lamb z architektonické firmy Shreve, Lamb a Harmon, stavební výkresy byly navrženy za pouhé dva týdny, byly ovšem inspirovány předchozími plány pro Reynolds Building ve Winston-Salem v Severní Karolíně a Carew Tower v Cincinnati, stát Ohio. Původní návrh značil pouze 80patrovou budovu, ale poté co se navýšila plánovaná výška Chrysler Building, byla podstatně zvednuta i výška Empire State Building.\n\nGenerální dodavatelé byli Starrett Brothers and Eken (Starrettovi bratři a Eken) a projekt financovali především John J. Raskob a Pierre S. du Pont. Stavební firmě předsedal Alfred E. Smith, bývalý guvernér státu New York. Společnost James Farley's General Builders Supply Corporation dodala stavební materiály. Pozemky byly koupeny od Williama Waldorfa Astora. Ten na daném místě předtím postavil původní hotel Waldorf Astoria, který musel být zbourán.\n\nPrvní výkopové práce začaly 22. ledna 1930, stavba základů budovy začala symbolicky 17. března, na Den svatého Patrika, patrona New Yorku, před davem 5 tisíc lidí. Na stavbě pracovalo asi 3400 zaměstnanců, převážně přistěhovalců z Evropy. Podle oficiální zprávy zemřelo během stavby 5 pracovníků. Všichni zemřeli následkem pádu z výšky, protože tehdy pracovali bez lanového zajištění. Stavební tempo bylo obrovské, v průměru bylo postaveno 4 a půl patra za jeden týden. Budova byla slavnostně otevřena 1. května 1931, tehdejší prezident Herbert Hoover pouhým stisknutím tlačítka rozsvítil osvětlení mrakodrapu přímo z Washingtonu, vzdáleného od New Yorku asi 430 km.\n\nV době otevření probíhala Velká hospodářská krize, kvůli které nebyla pronajata velká část kancelářských prostor. Nízké poptávce po kancelářích také napomohl fakt, že budova byla tehdy postavena na nepříliš vhodném místě, poměrně daleko od dopravního spojení. Kvůli nízkému počtu nájemníků se budově začalo přezdívat Empty State Building (empty = prázdný). V roce 1951 musela být budova kvůli finančním potížím prodána za 34 milionů dolarů.\n\nEmpire State Building byla 23 let nejvyšší člověkem postavená stavba světa, a to až do roku 1954, kdy ji překonal vysílač Griffin Television Tower Oklahoma. Byla 36 let nejvyšší volně stojící stavba, v roce 1967 ji překonala Televizní věž Ostankino. Budova držela rekord ve výšce 42 let, dokud jej nepřerušila dostavba severní věže Světového obchodního centra v roce 1973. Po teroristických útocích z 11. září 2001 a následném zřícení obou věží WTC se Empire State Building opět stal nejvyšší stavbou New Yorku a druhou nejvyšší v USA (hned po Willis Tower). V současnosti je považován za čtvrtou nejvyšší budovu v USA. V roce 2009 byl dostavěn mrakodrap v Chicagu s názvem Trump International Hotel and Tower a v roce 2013 byl dokončen také newyorský One World Trade Center v bezprostřední blízkosti památníku na místě zvaném Ground Zero (oficiální název je \"09/11 Memorial\"). V budoucnosti si Empire State Building ve výškovém srovnání ještě pohorší, protože se počítá s výstavbou mrakodrapu Chicago Spire. I tato budova by měla přesáhnout hranici 500 metrů.\n\nV průběhu existence budovy více než 30 lidí spáchalo sebevraždu skokem z vrchních pater budovy. K první sebevraždě došlo ještě před dokončením stavby, tehdy spáchal sebevraždu propuštěný zaměstnanec. V roce 1947 byl na vyhlídkové terase namontován plot poté, co se během jednoho týdne pokusilo skočit pět lidí.\n\nVinou chybné navigace v mlze narazil do severní strany budovy mezi 79. a 80. patrem 28. července 1945 dopoledne americký bombardér B-25, který pilotoval William F. Smith junior. Při neštěstí zahynulo 11 lidí pracujících v 79. patře a tři členové posádky letounu. Betty Lou Oliver tehdy obsluhovala výtah, ten se kvůli nárazu zřítil o 75 pater, pád ale přežila a je dodnes zapsána v Guinnessově knize rekordů. Při nárazu jeden motor spadl do výtahové šachty, kde způsobil požár, ten byl uhašen po 40 minutách. Druhý motor proletěl budovou a skončil jeden blok za ní, na střeše jiné budovy. Nárazem ani následným výbuchem nebyla narušena statika budovy a škody byly vyčísleny na 1 milion dolarů. Budova byla opět otevřena hned následující týden.\n\nNejvyšší plocha budovy byla původně navržena pro kotvení vzducholodí. 102. patro mělo sloužit jako přistávací plocha. Mezi 102. a 86. patrem byl vybudován výtah pro cestující, kteří měli být v 86. patře odbavováni. Po několika pokusech se vzducholoďmi se od plánu upustilo, protože se ukázal jako nepraktický a krajně nebezpečný.\n\n\nTato 102patrová budova se dosahuje výšky 448 metrů, ale jeho uznávaná výška je 381 m, anténa se do ní nepočítá, protože byla přidělaná až delší dobu po dokončení stavby. V budově se nachází 85 pater využívaných pro kancelářské a obchodní účely. V 86. patře se nachází vnitřní i venkovní vyhlídková terasa. Zbylých 16 pater se nachází v úzké věži, ta končí 102. patrem, na kterém je vyhlídka a nad ní se tyčí 67 m vysoká anténa. Na samotném vrcholu je hromosvod, který bývá 40× za rok zasažen bleskem.\n\nTehdy to byla první stavba na celém světě, která měla víc než 100 pater. Má 6500 oken a 73 výtahů. Její celková podlahová plocha je 257 211 m². Hmotnost budovy je přibližně 370 000 tun. V budově se nachází 113 km potrubí a 760 km elektrických drátů. Budova je postavena z ocelové konstrukce a zdivo z bedfordského vápence. Bylo použito 60 000 tun oceli, 28 700 m² mramoru pro interiér. V budově sídlí asi 1000 firem a denně zde pracuje asi 21 000 zaměstnanců. Má dokonce své vlastní směrovací číslo (10118). Hned po Pentagonu to je druhý největší kancelářský komplex v Americe.\n\nStavba trvala 1 rok a 45 dní s rychlostí 4,5 patra za týden. Je postavena ve stylu art deco, který byl pro 30. léta typický. Náklady na budovu činily 40 950 000 amerických dolarů. Samotné stavební náklady byly 24 718 000 dolarů.\n\nVstupní hala budovy s délkou 30 m zaujímá výšku celých tří pater a nachází se kolem výtahů ve středu budovy. Její interiér je proveden převážně z mramoru, zdobeného motivy sedmi divů světa (jako osmý div je prezentována samotná Empire State Building). Naproti vchodům z 33. a 34. ulice se nachází markýzy z oceli a hliníku. Základy zasahují 17 m pod povrch. Budova nyní prochází renovací, aby byla energeticky a ekologicky úspornější, tato renovace si vyžádala 120 milionů dolarů. Odhadované celkové náklady mají dosáhnout 0,5 miliard dolarů.\n\nV roce 1964 byly přidány reflektory osvětlující vrchní část budovy. Osvětlení se provádí různými barvami, ty závisí a různě se střídají podle daných kalendářních událostí (např. Den svatého Patrika, Vánoce, Silvestr, Den nezávislosti apod.). Několik měsíců po zničení Světového obchodního centra byl mrakodrap osvětlen národními barvami (červenou, bílou a modrou). Barvy se mění, i když má některý newyorský sportovní klub domácí zápas, mrakodrap pak svítí klubovými barvami. Měnily se i například v roce 1995 při uvolnění Microsoftu Windows 95 (modrá, červená, žlutá a zelená), při probíhajícím tenisovém turnaji US Open (žlutá), žlutě také svítila v roce 2007 při uvedení filmu \"Simpsonovi ve filmu\" do kin a mnoha dalších akcích.\n\nV roce 2004 zhasla všechna světla budovy na dobu 15 minut kvůli smrti herečky Fay Wray, která měla hlavní roli v legendárním filmu \"King Kong\", který na této budově zemřel. Světla zhasla společně s celým městem i v roce 2008 při akci Hodina Země, tehdy byla vypnutá přesně jednu hodinu.\n\nEmpire State Building je jedna z nejpopulárnějších venkovních vyhlídek na světě, nabízí pohled na celý New York, ale i New Jersey a další města. Navštívilo ji doposud více než 110 milionů lidí. První vyhlídka se nachází v 86. patře, druhá je pak ve 102. patře. Cesta výtahem z lobby budovy do 86. patra trvá méně než jednu minutu. Vyhlídka je otevřená denně od 08:00–23:15 hod., ve čtvrtek, pátek a v sobotu se zavírá až ve 2:00 hod. Cena vstupenky je 27 dolarů (rok 2013, pro seniory 24 dolarů). Za první celý rok provozu (1933) vydělala terasa 2 miliony dolarů, což byla – kvůli nedostatku nájemníků – stejná částka jako z nájmu z prvního roku.\n\nNew York je největší mediální trh na světě. Po zřícení věží Světového obchodního centra se téměř všechny newyorské televizní kanály a rádiové stanice přesunuly na Empire State Building.\n\nPrvní rozhlasové AM vysílání zde začalo v 22. prosince 1931. Vysílat začala stanice RCA. V roce 1934 bylo nainstalováno zařízení pro FM vysílání, poté bylo odstraněno a začala zde vysílat první televize W2XBS kanál 1 (později WNBT kanál 1, dnes WNBT-TV kanál 4). Dnešní FM stanice WQHT začala vysílat v roce 1940. Postupně přibývaly další stanice a byla potřeba výstavba větší, ta se začala využívat v roce 1953. Po dostavění Světového obchodního centra se na něj přesunula většina stanic. Anténa na Empire State Building tak byla méně využívána a mohla začít její rekonstrukce.\n\nV roce 2009 vysílaly z budovy tyto stanice:\n\nOd roku 1978 se zde každoročně koná závod v běhu po schodech z přízemí do 86. patra. Závodníci musí překonat výškový rozdíl 320 m a vyběhnout 1576 schodů, aby dosáhli cíle. Rekord drží australský profesionální cyklista Pavel Crake, který v roce 2003 zdolal toto schodiště za 9 minut a 33 sekund.\n\nSnad nejznámější roli má mrakodrap ve filmu \"King Kong\" z roku 1933, kam šplhá a kde umírá obrovský op. Při 50. výročí tohoto filmu v roce 1983 byl obří nafukovací King Kong umístěn na střechu budovy.\n\nV roce 1939 ve filmu \"Milostný románek\" (\"Love Affair\") posloužila vyhlídková terasa jako místo pro velké romantické setkání. Ve filmu \"Samotář v Seattlu\" měla stejnou funkci.\n\nVe filmu Den nezávislosti útočí vetřelci na New York a budova je centrem útoku. Budova je po zásahu zbraní roztříštěna a touto ránou mimozemšťané srovnají skoro celé město se zemí.\n\nKanál Discovery Channel vyzkoušel v pořadu \"Bořiči mýtů\" pravdivost mýtu, který tvrdí, že když hodíme z vrcholu budovy minci, může dole na ulici někoho zabít nebo udělat díru v chodníku. Zkouška ukázala, že padající mince má rychlost 105 km/h, a to není rychlost, která by mohla poškodit chodník nebo způsobit smrtelné zranění. Mýtus tak byl vyvrácen.\n\nMrakodrap se stal rovněž ústředním bodem jednoho dílu britského sci-fi seriálu \"Doctor Who\".\n\nMrakodrap byl rovněž natočen Andy Warholem v osmihodinovém filmu \"Empire\".\n\nObjevil se ve filmu \"Percy Jackson: Zloděj blesku\" jako vstup na Olymp v šestistém patře.\n\nBudova Empire State Building se objevila v seriálu \"How I Met Your Mother\" (v překladu \"Jak jsem poznal vaši matku\").\n\nDavid Macaulay popisuje v ilustrované knize z roku 1980, jak si budovu koupil miliardář z blízkého východu a kousek po kousku ji rozebírá, aby ji mohl převézt do své vlasti a tam ji znovu postavit.\n\nStavba se objevila i ve známé počítačové hře \"Grand Theft Auto IV\". Budova tam vypadá vzhledově stejně, jen má jiné jméno, a to Rotterdam Tower. K vidění je i ve hře Mafia II.\n\nAlitalia, Croatian National Tourist Board, Filipino Reporter, Human Rights Watch, Polish Cultural Institute in New York, Senegal Tourist Office, TAROM, The King's College\n\nChina National Tourist, Zeman tour\n\n\n"}
{"id": "67610", "url": "https://cs.wikipedia.org/wiki?curid=67610", "title": "Leština u Světlé", "text": "Leština u Světlé\n\nLeština u Světlé () je obec v okrese Havlíčkův Brod v Kraji Vysočina. Má obyvatel, rozloha je 18,2 km. Pod obec spadají osady Dobrnice, Leština u Světlé, Štěpánov a Vrbice. Protéká tudy potok Leština, který se u jihovýchodního okraje obce vlévá zprava do říčky Sázavky. Při severozápadním okraji Leštiny se rozprostírá Leštinský rybník.\n\nObcí prochází železniční trať Kolín – Havlíčkův Brod, na které je zřízena stejnojmenná stanice, a silnice druhé třídy II/130 a II/346.\n\nPrvní písemná zmínka o obci pochází z roku 1327.\n\n\nHradní pán Burian Trčka z Lípy rád pojídal raky, a proto mu jich dva plné koše donesli dobrničtí k narozeninám. Pán Trčka měl z dárku takovou radost, že Dobrnicím věnoval velkou odměnu, za niž si obec pořídila nový zvon do kostela sv. Kříže. Jeho hlas prý na věky volal: „Za raky, za raky!“\n\n\n\n"}
{"id": "67614", "url": "https://cs.wikipedia.org/wiki?curid=67614", "title": "Seznam nejvyšších budov světa", "text": "Seznam nejvyšších budov světa\n\nToto je seznam nejvyšších budov světa. Kritériem je stavební výška, případné anténní systémy přidané po dokončení stavby nejsou brány v úvahu. Seznam nezahrnuje věže či vysílače a hlavní seznam obsahuje jen dokončené či alespoň zastřešené budovy. Seznam staveb včetně vysílačů je zde.\n\n\"Aktualizováno k 24. prosinci 2018, všechny budovy světa vyšší než 400 m\"\n\nTento seznam obsahuje všechny budovy vyšší než 400 metrů.\n\nTento seznam obsahuje budovy, jejichž stavba byla zahájena, ale později přerušena. Zahrnuje budovy s plánovanou výškou vyšší než 400 metrů.\n\n\n"}
{"id": "67617", "url": "https://cs.wikipedia.org/wiki?curid=67617", "title": "Tchaj-pej 101", "text": "Tchaj-pej 101\n\nTchaj-pej 101 je osmým nejvyšším mrakodrapem světa (stav pořadí 3.2017). Nachází se ve městě Tchaj-pej, hlavním městě Čínské republiky na Tchaj-wanu. Má celkem 101 pater a dosahuje výšky 509 m. Tchaj-pej 101 byla dokončena v roce 2004 a slavnostně otevřena 31. prosince 2004. Původní jméno budovy bylo \"Finanční centrum Taipei\" (založeno na čínském názvu). Byla navržena architektem C. Y. Lee.\n\nMrakodrap Taipei 101 byl vybudován v tchajwanské metropoli, která patří kvůli častým zemětřesením a pravidelným tajfunům mezi nejrizikovější oblasti světa. Vzhledem připomíná Taipei 101 stonek bambusu a také tak funguje. Každá sekce složité konstrukce působí jako samostatný celek a díky tomu je celá budova pevnější, pružnější a lehčí. Stavba, překonávající množství technických prvenství, posunula malý ostrovní stát na špičku světového stavebnictví. Jedná se o nejbezpečnější budovu na Tchaj-wanu při zemětřesení či tajfunu. Tchajwanci říkají, že jestliže by spadla při zemětřesení Taipei 101, spadne ve městě každá budova.\n\nHlavní výtah, který jede z přízemí do 91. patra, má kabinu pro 24 osob s nosností 1600 kg. V roce 2004 byl výtah zapsán do Guinnessovy knihy rekordů jako nejrychlejší výtah na světě s aerodynamickou kabinou, kde je regulován tlak. Rychlost stoupání do 91. patra je 1010 m za minutu. Celá budova má mobilní přístup, včetně výtahů a sklepů.\n\nBudova má 101 podlaží nad zemí a 5 podlaží pod zemí. Do dokončení mrakodrapu Burdž Chalífa v Dubaji 4. 1. 2010 držel rekordy v následujících kategoriích:\n\n\nPro základy stavby byly použité nehořlavé materiály. Ochranné nehořlavé výplně rozdělují budovu do jednotlivých zón, aby se požár nemohl šířit mezi patry. Klimatizace se automaticky vypíná při zachycení kouře v mrakodrapu. Každé patro je vybaveno hasicími přístroji a hydranty na vodu. Garáže jsou vybaveny pěnovými hasicími přístroji. Na každém osmém patře je umístěna ohnivzdorná místnost, které je spojena s venkovním schodištěm a balkónem. Výtahy pro hasiče jedou až do nejvyššího patra. Automatický hasicí systém je umístěn na každém patře. Kancelářské podlahy a klíčové únikové cesty jsou chráněny systémem pro odvod kouře.\n\nPři silném větru či tajfunu, ale i při zemětřesení budovu udržuje ve stabilní pozici vyvažovací těleso, které je umístěno na úrovni 88. až 92. patra. Váží 660 tun o průměru 5,5 m. Když Taipei 101 zasáhne silný vítr, vyvažovací těleso se začne pohybovat, ale pomaleji než samotný mrakodrap, tím pádem působí do protisměru a pomáhá držet budovu ve stabilní pozici.\n\n"}
{"id": "67641", "url": "https://cs.wikipedia.org/wiki?curid=67641", "title": "Vizigótské království", "text": "Vizigótské království\n\nVizigótská říše je běžné literární označení pro raně středověké Království Vizigótů (latinsky \"Regnum Visigothorum\", gótsky \"Gutþiuda Þiudinassus\"), současníky někdy také okrajově nazývano jako Tolosánské království (latinsky \"regnum Tolosanum\") podle hlavního města Tolosa (Toulouse), byl státní útvar v Evropě, barbarské království, zformované na území rozpadající se Západořímské říše v jihozápadní Galii (dnešní Francie). Zakladatelem říše, která existovala v letech 419–711, bylo germánské etnikum Vizigótů. Postupně se rozšířila na Pyrenejský poloostrov do Hispánie a po roce 507 ztratila téměř všechny své galské državy a zůstala omezena jen na Hispánii. Tou dobou 6. a 7. století se vžívá další alternativní označení Toletské (či Toledské) království (latinsky \"regnum Toletanum\") podle nového hlavního města Toleta (Toleda), ani v tomto případě se však nejedná o skutečný název státu.\n\nPo Alarichově smrti byl zvolen králem jeho švagr Athaulf (410–415), který odvedl na žádost císaře Honoria Vizigóty z Itálie. Jako římští spojenci měli bojovat v Galii s útočícími barbary. Když dobyli jihozápadní část země (Akvitánii), začali se zde usazovat. Athaulf, který byl jmenován vrchním římským velitelem pro Galii, usiloval o větší legitimitu postavení Vizigótů na římském území, a proto se oženil s nevlastní Honoriovou sestrou Gallou Placidií, která byla vizigótskou zajatkyní. Již v té době pronikali Vizigóti za Pyreneje, kde bojovali s germánskými Vandaly. Během těchto bojů byl Athaulf roku 415 v Barceloně zavražděn.\n\nHonorius si přál, aby Vizigóti pokračovali v bojích v Hispánii s Vandaly, Svéby a Alany, proto je roku 419 oficiálně usídlil jako foederáty v Akvitánii. Vizigóti zde poté vybudovali první barbarskou říši na římském území, nazývanou podle města Tolosy, dnešního Toulouse, které zvolil vizigótský král Wallia za svoji rezidenci, tolosánské království. Přestože až do roku 476 králové fakticky uznávali římskou nadvládu, bylo království prakticky na Římu nezávislé.\n\nV průběhu 5. století, poznamenaného rozkladem západořímské říše, rozšířili Vizigóti svou moc do střední Galie a dále pronikali do nitra Hispánie. Dobytí většiny jejího území netrvalo příliš dlouho. Ovládnout se jim nepodařilo pouze severozápadní oblasti, kde se již etablovala moc jiného germánského etnika, Svébů. Po roce 500 se postupně vyhrotily vztahy Vizigótů s Franky, postupujícími pod vedením krále Chlodvíka od severovýchodu na jih Galie. Vrcholem této konfrontace se stala bitva u Vouillé (507), v níž zvítězili Frankové.\n\nVizigóti, jejichž král Alarich II. v této bitvě padl, se po roce 507 museli stáhnout na území Hispánie – z původních držav severně od Pyrenejí jim zůstala jen tzv. Septimánie, území kolem dnešního města Narbonne. V té době se dostali pod silný vliv Ostrogótů, příbuzných, kteří v devadesátých letech 5. století ovládli celý Apeninský poloostrov včetně Říma. Závislost na Ostrogótech se však ukázala být přechodným jevem, související s autoritou a prestiží krále Theodoricha Velikého. Vizigóty však po roce 507 zachránila před další franskou agresí.\n\nV Hispánii se z Vizigótů stala pouze vládnoucí menšina. Většinu tvořilo obyvatelstvo hispanořímského původu, které bylo jazykově romanizované a vyznávalo katolické náboženství, zatímco Vizigóti byli ariány. Zpočátku se výrazně odlišovali také způsobem života. Nicméně navzdory tomu, že byla nyní Hispánie ovládána barbary, nezažila úpadek zájmu o klasickou kulturu v takovém rozsahu, jaký postihl Británii nebo Galii, což je významnou skutečností hovořící ve prospěch Vizigótů. Ti měli navíc tendenci udržovat staré římské instituce a rovněž projevovali jedinečný respekt k římským zákonům a zákoníkům vůbec (viz Alarichův breviář). Ve čtyřicátých a padesátých letech 6. století procházel vizigótský stát vážnou krizí, způsobenou odstředivými tendencemi hispanořímské šlechty. Toho využili Byzantinci k ovládnutí jihovýchodního pobřeží Španělska (554), jehož se zmocnila vojska císaře Justiniána I.. Teprve za krále Leovigilda (568–586) a jeho syna Rekkareda (586–601) se podařilo obnovit silnou ústřední vládu s centrem v Toledu. Na přelomu 6. a 7. století byli z poloostrova vytlačeni Byzantinci, 568–585 vyvrácena svébská říše na severozápadě poloostrova. Poté kontrolovali vizigótští králové celé území dnešního Španělska a Portugalska.\n\nKrál Rekkared pochopil také význam jednotného vyznání obyvatelstva říše a ve snaze předejít nové opozici hispanořímské šlechty vyznávající katolicismus se roku 587 vzdal ariánského vyznání a přestoupil s nejvýznamnějšími velmoži ke katolické víře. Roku 589 svolal koncil do Toleda a vyhlásil katolictví za státní náboženství. Král se stal fakticky hlavou církve a biskupové byli povinni mu sloužit. To ve svém důsledku zlepšilo vztahy krále vůči jeho hispanořímským poddaným. Soužití obou skupin obyvatelstva zůstávalo už nadále relativně klidné, přesto se Vizigóti až do počátku muslimské nadvlády vehementně bránili svému splynutí s většinovou španělskou populací. Katolická církev nabyla velkého vlivu a již tehdy přistoupila k pronásledování Židů, kteří tvořili významnou složku obyvatelstva.\n\nNahrazení římské vlády vizigótskou mocí velká část hispanořímské společnosti nijak zvlášť nepocítila. Uspořádání vizigótské říše vykazovalo značnou kontinuitu se společenským zřízením římské provincie Hispánie. Zůstala správní struktura, daňový systém, pouze funkci provinčních úřadů převzal král. Římští úředníci spravující zemi nebyli barbary, kteří se moc nezajímali o záležitosti hospodářství a správy státu, příliš rušeni ve své činnosti. Vizigóti se starali především o svůj osobní prospěch a obohacení. To je také jeden z důvodů, proč se z tohoto období dějin Španělska zachovalo jen velmi málo literárních děl. Typické bylo zachování otroctví, po příchodu Vizigótů počet otroků dokonce ještě vzrostl. Nejvíce viditelným jevem vizigótské vlády byla už z římských dob pokračující tendence deurbanizace hispánských měst. Ta si však i nadále zachovávala funkci center řemesla a obchodu. Hispánie se opět stala hospodářsky prosperující zemí.\n\nV 7. století zažila vizigótská říše své vrcholné období (posílení vazeb mezi církví a panovníkem, právní kodifikace), nicméně čas od času vyskytující se boje o královskou vládu ji neustále oslabovaly. To ostatně napomohlo ke zhroucení jejich moci. Navíc kvůli své segregaci se Vizigóti po příchodu Maurů v 8. století nemohli nikterak spoléhat na loajalitu místního obyvatelstva.\n\nPostupně se i na Pyrenejském poloostrově přežily antické poměry a vizigótská společnost začala procházet hlubokými proměnami. Vedly ke značné vnitropolitické labilitě, k níž se přidaly politické zmatky, převraty a pokusy uchvátit trůn. To oslabilo také postavení vizigótského státu navenek. Když se roku 711 vylodili na jižním pobřeží arabští nájezdníci ze severní Afriky, nebyli jim Vizigóti schopni čelit. Jejich říše byla dobyta v letech 711–713 Araby a Berbery a zanikla. Jen na úplném severu poloostrova, v hornatých oblastech pozdější Asturie, se udržela drobná panství v čele s vizigótskými šlechtici, zárodek budoucích křesťanských středověkých království.\n\n\n"}
{"id": "67644", "url": "https://cs.wikipedia.org/wiki?curid=67644", "title": "Airbus A310 MRTT", "text": "Airbus A310 MRTT\n\nAirbus A310 MRTT (Multi Role Tanker Transport) je tankovací letoun, založený na civilním typu Airbus A310.\n\nLetouny jsou vyráběny a modifikovány společnostmi EADS/Airbus. Konverze zahrnuje :\n\nZatím bylo objednáno šest kusů. Německá Luftwaffe si nechala upravit čtyři ze svých sedmi strojů A310 a kanadské letectvo dva ze svých pěti A310, které jsou v kanadských službách označovány jako CC-150 Polaris.\n\nV současnosti MRTT používají \"hadicový tankovací systém\" (probe-and-drogue) pro doplňování paliva za letu, ale EADS už investoval 90 milionů dolarů do vývoje \"ráhnového tankovacího systému\" (boom refueling system), který používá USAF. Airbus je nyní schopen nabídnout, jak menší tankovací letouny A310 s „hadicovým“ systémem, tak větší A330 MRTT s „ráhnovým“ systémem.\n\n\n\n\n"}
{"id": "67648", "url": "https://cs.wikipedia.org/wiki?curid=67648", "title": "Asturská hymna", "text": "Asturská hymna\n\nAsturias, patria querida je národní hymnou španělského autonomního společenství Asturie. Existuje ve dvou jazykových verzích: kastilské a asturské.\n"}
{"id": "67670", "url": "https://cs.wikipedia.org/wiki?curid=67670", "title": "Ploučnice", "text": "Ploučnice\n\nPloučnice (německy \"der Polzen; Pulsnitz\") je česká řeka, která pramení v okrese Liberec pod Ještědem, protéká okresy Česká Lípa a Děčín a v městě Děčín ústí zprava do Labe. Odvodňuje severní část Čech vymezenou Ralskou pahorkatinou, Českým středohořím a Lužickými horami. Je plná meandrů převážně v lukách, vodácky splavná, dlouhá 106 km. Povodí má rozlohu 1193,77 km²\n\nPrameny Ploučnice nalezneme dva. Jako \"Hlavní pramen Ploučnice\" je většinou označována dříve mohutná vyvěračka u Osečné na jižním okraji obce Janův Důl v nadmořské výšce 390 metrů. Vystupuje zde několik pramenů, které stékají do rybníka u Jenišovského mlýna.\nNěkdy je uváděn i pramen (Horní Ploučnice), který se nachází o pár kilometrů dále a o něco výše u obce Hoření Paseky na JZ svahu Ještědu v nadmořské výšce 654 metrů.\n\nNedaleko od pramene se mezi obcemi Chrastná a Osečná odděluje náhon \"Hamerská strouha\", sloužící k napájení \"Hamerského rybníka\". Dále Ploučnice protéká obcemi a osadami Břevniště, Útěchovice a Hamr na Jezeře. U Stráže pod Ralskem napájí Horecký rybník a dále plyne rovně mezi loukami územím, které bylo silně poznamenáno rozsáhlou těžbou uranu.\n\nNad Novinami pod Ralskem se zařezává do hluboké pískovcové soutěsky zakončené stometrovým tunelem. Tento úsek se nazývá \"Průrva Ploučnice\".\nDále až do České Lípy úzké, lidskou rukou nedotčené koryto meandruje loukami v neobydlené krajině. Od Stráže se Ploučnice obloukem vyhýbá vrchu Ralsko a vtéká do Mimoně. Úsek v Mimoni tvoří částečně regulované koryto s břehovými porosty a několika menšími stupni. Zde, u zámeckého parku v Mimoni, se do řeky zprava vlévá Panenský potok a Ploučnice dále pokračuje k Borečku, kde se nejvíce přibližuje k letišti Hradčany. Pak zleva přijímá vody Hradčanského potoka. Dále teče k severozápadu, severně od oblasti zvané Polomené hory územím, které bylo součástí vojenského prostoru Ralsko. Do neustále meandrujícího toku zprava od Zákup přitéká Svitávka a Dobranovský potok.\n\nVe městě je říčka přemostěna desítkou silničních a potrubních mostů i lávek pro pěší, vede přes ni také most železniční tratě. Protože povodí Ploučnice je a bylo ploché, často se zde rozlévala a měnila koryto. Na jedné z pískových naplavenin založil některý pán z rodu Ronovců v 13. století hrad Lipý, nazývaný vodním hradem. Z Ploučnice byl v 16. století napájen vodní příkop kolem hradu, který se přestavbami na 200 let před ničivým požárem z roku 1820 změnil v zámek. Dnes je řeka svedena do kamenného koryta zhruba o 200 metrů dál a z hradu se stala udržovaná a zvelebovaná ruina.\n\nZa Českou Lípou Ploučnice přijímá zleva Robečský potok a zprava Šporku. Dál pokračuje osadami Stružnice a Jezvé, kde zprava přitéká Radečský potok a zleva malý Valteřický potok. Pak je na toku Horní Police s Valdeckým potokem zleva a Žandov, kde se zprava připojuje Vrbový potok. Pod Žandovem do ní zleva ústí drobné potoky Merboltický a Valkeřický, následují obce \"Malý\" a Starý Šachov, Oldřichov nad Ploučnicí a Františkov nad Ploučnicí, nad kterým se tyčí zřícenina hradu Ostrý. Poslední úsek až do Děčína má větší spád a je na něm množství jezů. V Benešově nad Ploučnicí se zprava vlévá Bystrá a zleva malý Fojtovický potok. Nakonec Ploučnice protéká osadami Jedlka a Soutěsky a v Děčíně se proti Podmoklům vlévá do Labe.\n\n\nPrůměrné měsíční průtoky Ploučnice (m³/s) ve stanici Benešov nad Ploučnicí:\n\nHlásné profily:\nVýškový rozdíl mezi pramenem u Osečné a ústím v Děčíně je 263,6 metrů, průměrný spád je 2,56%. Roční srážky v povodí jsou v průměru 711 mm. V ústí do Labe je průměrný průtok 8,77 [m³/s], v roce 1946 zde byl zaznamenán 217 [m³/s].\n\nV roce 1575 se nad Mimoní říkalo Ploučnici Srní potok (Rehwasser - srní voda), a osada na jejím břehu se proto jmenuje Srní Potok.\n\nV období znečišťování vod průmyslovými podniky a splašky měst množství ryb v Ploučnici kleslo, nicméně pestrost druhů zůstala zachována. Prováděné průzkumy v ní prokázaly 900 druhů vyššího rostlinstva, z toho 9 chráněných. Dále se zde vyskytuje 11 druhů obojživelníků, kteří potřebují k životu vodní toky a plochy. U řeky žije 100 druhů ptáků, z nichž mnohé patří mezi ohrožené (např. slavík obecný, ledňáček říční či skorec vodní). Protože část řeky nezamrzá, slouží jako zimoviště labutí velkých a divokých kachen.\n\nLiberecký kraj oznámil na podzim 2013 záměr vyhlásit dvě lokality meandrů Ploučnice (u Mimoně a u Žízníkova) přírodními památkami.Po vyřešení rozporů s dotčenými obcemi byly přírodní památky Meandry Ploučnice a Niva Ploučnice zastupitelstvem Libereckého kraje v květnu 2014 schváleny. Jsou součástí Evropsky významné lokality Horní Ploučnice.\n\nPo roce 2000 byl postupně realizován projekt \"Čistá Ploučnice\". S nákladem 600 milionů korun byly postaveny či zmodernizovány čističky odpadních vod a kanalizace v městech na povodí řeky. ČOV v Hradčanech (Ralsko) byla oceněna jako Vodohospodářská stavba roku 2013.\n\nPloučnice bývala oblíbenou řekou vodáků, později došlo k devastaci okolí horního toku uranovými doly a střední tok byl nepřístupný ve vojenském prostoru Ralsko. Podle vodáckého průvodce z roku 1978 v letech obsazení území sovětským vojskem po roce 1968 platil zákaz vystupovat na břeh v úseku 15 km od Borečku po Brennou. O povolení průjezdu se muselo žádat MNV Mimoň tři týdny před plánovanou plavbou. Dnes Ploučnice řekou láká tichem, přírodou a romantikou. Sjížděný úsek měří 90 km.\n\nObtížnost se udává ZW C na horním a středním toku a WW I na dolním, ale vzhledem k různým překážkám je nutno počítat s náročností o něco větší. Ploučnice se obvykle splouvá od Stráže pod Ralskem, od hráze přehrady Horka. Na tamním vodočtu musí být alespoň 20 cm, jinak nezbývá než v prvním úseku za nižšího stavu vody lodě občas popostrčit přes mělčiny. Hned po osmi kilometrech čeká největší atrakce — Průrva Ploučnice. Až do Mimoně pak řeka meandruje bez větších překvapení. Za ní už začíná opravdová divočina. Členité meandry, stromy spadlé přes řeku a místa, kde se řeka dělí do mnoha ramen, dělají plavbu nezapomenutelnou. Víkendové splutí je možné ukončit u mostu v Brenné, Heřmaničkách nebo v Žizníkově. K projetí celého toku je třeba 3 až 4 dny. Z Benešova nad Ploučnicí do Děčína lze splout za 3 až 4 hodiny.\n\nÚsek pod Českou Lípou je těžší a sjízdný pouze za vyššího stavu vody. V Benešově musí být na vodočtu alespoň 90 cm vody. Nachází se zde množství jezů za normálního stavu nesjízdných a za vyššího nebezpečných.\n\n\n\n"}
{"id": "67671", "url": "https://cs.wikipedia.org/wiki?curid=67671", "title": "Praha (Texas)", "text": "Praha (Texas)\n\nPraha je nezačleněné území ve Fayette County v americkém státě Texas, které leží cca 85 km na jihovýchod od Austinu. Bylo založeno českými přistěhovalci v roce 1854.\n\nPůvodní název osady, na kterém vyrostla Praha, bylo Mulberry, takové jméno dali místu první angličtí osadníci James C. Duff, William Criswell a Leroy Criswell. Toto místo bylo známé i pod jménem Hottentot, které patrně vzniklo podle psanců žijících v okolí.\n\nPrvní čeští přistěhovalci sem přišli v roce 1854, kdy na tomto místě Čech Mathias Novak zakoupil 100 akrů půdy, na které postavil dům. V něm probíhaly první české městské oslavy. Jeho příchod přilákal další české usedlíky, kterými byli John Baca, Joseph Vyuiala, Andreas Gallia, Joseph Hajek, Frank Vacl, a George Morysek. V roce 1858 bylo město pojmenováno Praha na počest hlavního města rodné země.\nToto malé město v následujících letech pozvolna rostlo. V roce 1865 Joseph Bithowski, cisterciácký kněz, nechal postavit malý kostel a o půlnoci na Štědrý den toho roku byla sloužena první mše. V roce 1868 byla založena veřejná škola a v osmdesátých letech devatenáctého století byly v texaské Praze tři obchody, restaurace a nový kostel, který sloužil jako mateřská farnost pro okolní městečka. Pošta byla otevřena v roce 1884, v roce 1896 pak založena česká katolická škola.\n\nPo roce 1873 začala Praha postupně upadat, protože železniční společnost Southern Pacific Railroad položila koleje asi kilometr a půl severně. V blízkosti kolejí bylo založeno nové město Flatonia a toto nové město začalo přetahovat veškeré podnikání.\n\nNa svém vrcholu v osmdesátých letech devatenáctého století měla Praha přibližně 700 obyvatel, naopak v průběhu dvacátého století počet obyvatel nikdy nepřekročil sto. V roce 1906 byla uzavřena pošta, v roce 1968 klesla populace městečka na pouhých 25 lidí a nakonec roku 1973 byla uzavřena jak obecní, tak veřejná škola.\n\nV tomto pomalu vymírajícím městečku je zajímavý malovaný kostel Svaté Marie (: ) ve stylu americké gotiky, kolem kterého se vždy od roku 1855 v polovině srpna pořádá slavnost \"Praha Fest\". Každoročně zazní polka a jsou připravované tradiční české koláče s poamerikanizovaným jménem \"kolaches\". Toto jméno se pro pečivo více či méně podobné našim koláčům používá po celých USA.\n\nZa druhé světové války získala Praha v Texasu smutné prvenství; měla nejvíce mrtvých vojáků v poměru k celkové populaci města. Nejtragičtější byl rok 1944, kdy zahynulo 9 vojáků. V okolí města jsou tři kapličky věnované právě těmto obětem.\n\nTyto ztráty vedly k velkým sporům a potyčkám s německými obyvateli okolních vesnic.\n\n"}
{"id": "67680", "url": "https://cs.wikipedia.org/wiki?curid=67680", "title": "Podmokly (Děčín)", "text": "Podmokly (Děčín)\n\nPodmokly () jsou IV. částí statutárního města Děčína. Leží na levém břehu Labe a protéká nimi Jílovský potok. Vlastní Děčín (Děčín I) leží na pravém břehu Labe. Do roku 1942 byly Podmokly samostatným městem. Katastrální území Podmokly zahrnuje místní části Podmokly (IV), Rozbělesy (V), Letná (VI), Václavov (XXII) a Popovice (XXIII). V roce 2011 zde trvale žilo 5 159 obyvatel.\nPrvní písemná zmínka o obci pochází z roku 1407.\n\nPodmokly byly až do výstavby Severní státní dráhy jen menší osadou. Díky levné pracovní síle a strategické poloze při vodní cestě a posléze i železniční dráze se Podmokly rychle staly důležitým střediskem průmyslu. První průmyslové podniky zde byly založeny v letech 1826–1829.\n\nK nejvýznamnějším patřila továrna na keramiku a kameninu, kterou roku 1829 založili Wilhelm (Leberecht) Schiller (1797, Obergrund ()) a Friedrich «Fritz» V[incent]. M[einulph]. Gerbing (1798, Riesa–1848). Vyráběli užitkové a dekorační předměty podle anglických vzorů Wedgwoodových, pravděpodobně nejdokonalejší v zahraničí. Dále závod vyráběl do forem lisované nádobí s bohatou plastickou dekorací, namísto glazury lakované kopálovým či jantarovým nátěrem, tzv. siderolit nebo terralit, podle laku mělo zboží zbarvení okrově žluté nebo zemitě hnědočervené. Významným závodem se stala původně jen pobočka drážďanské továrny na kakao, čokoládu a kávové náhražky Jordan & Timaeus, která byly až do založení děčínské Diany patrně nejvýznamnější severočeskou čokoládovnou. Dochovaly se z ní dodnes dva objekty, které po rekonstrukci slouží nákupnímu centru Jordanka.\n\nK prudkému rozvoji obce na město došlo v důsledku výstavby železniční trati Praha–Drážďany, pro jejíž nádraží poskytl hrabě Thun-Hohenstein roku 1852 pozemky východně od svého loveckého zámku. Během padesátých let 19. století Podmokly počtem obyvatel přerostly sousední historické město Děčín. Přílivem dělníků z vnitrozemí se zde na konci 19. století vytvořila poměrně početná česká menšina. Rozvíjela se především doprava, keramický a potravinářský průmysl. Většina továrních objektů byla stržena kolem roku 1900, další vybombardované ruiny až po druhé světové válce. Tato městská část je zastavěna unikátní rozsáhlou secesní zástavbou obytných domů, která vznikla díky překotnému rozvoji Podmokel na přelomu 19. a 20. století.\nObec Podmokly byla roku 1901 povýšena na město. V roce 1942, za druhé světové války, byly spojeny se sousedním městem Děčínem a se Starým Městem v jedno město \"Tetschen-Bodenbach\". Po válce se pak město Děčín rozrostlo o řadu dalších obcí.\nV Podmoklech byla od nepaměti většina obyvatelstva německé národnosti. Část Němců uprchla hned v prvních dnech po 9. květnu 1945, 16. května 1945 přijely do Podmokel Revoluční gardy. Němečtí obyvatelé byli zbaveni československého občanství a v několika vlnách většinou deportováni do Německa nebo do internačních táborů. Prázdné byty zajistila policie a připravila je pro nově příchozí české osídlence, mnohé domy se staly terčem rabování.\n\nV Podmoklech se nachází děčínské městské divadlo, Pastýřská stěna se Zoo Děčín a mnoho obchodních domů. Přes Podmokly protéká Jílovský potok.\n\n\nPodmokly prochází první železniční koridor Praha–Drážďany, na němž zde leží železniční stanice Děčín hlavní nádraží. Na hranici Podmokel a Letné se na navazující regionální trati nachází zastávka Děčín zastávka, osobní doprava zde však od roku 2007 není objednávána.\n\nPodmokly prochází silnice I. třídy I/13, která se zde kříží se silnicí I/62.\n\n\n"}
{"id": "67686", "url": "https://cs.wikipedia.org/wiki?curid=67686", "title": "Mnémosyné", "text": "Mnémosyné\n\nMnémosyné (řecky μνημοσύνη paměť, latinsky Mnemosyne) je v řecké mytologii personifikace paměti. Podle Pelasgického mýtu o stvoření světa je dcerou Eurynomé a hada Ofióna. Podle Homérského mýtu je dcerou Gaie a Úrana.\n\nGaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys.\n\nMnémosyné je matkou Múz, devíti bohyň krásných umění a vědy. Jejich otcem je sám nejvyšší bůh Zeus.\n\nPodle některých pramenů ze 4. století př. n. l. je jako Mnémosyné označována také jedna z řek v Hádu, která byla protikladem řeky Léthé. Mrtvé duše pijící z řeky Léthé zapomínají po své reinkarnaci na svoje předchozí životy, proto je zasvěcencům doporučováno pít z řeky Mnémosyné. Taky je lze ovšem vykládat tak, že duše než projde do některé sféry v podsvětí zapomene na svůj smrtelný život. Tato zmínka mohla být součást orfické nebo eleusinské mytologie.\n\nOdvozené pojmy: mnemotechnická pomůcka\n\n\n"}
{"id": "67688", "url": "https://cs.wikipedia.org/wiki?curid=67688", "title": "Petr Barna", "text": "Petr Barna\n\nPetr Barna (* 9. března 1966 Praha) je bývalý československý krasobruslař. Byl prvním krasobruslařem, který na olympijských hrách předvedl čtverný skok.\n\nNa olympiádě poprvé startoval v roce 1988 v Calgary, kde se umístil na 13. místě. Na následujících ZOH 1992 v Albertville vybojoval bronzovou medaili. V současnosti se věnuje výuce a trenérství krasobruslení.\n\n\n"}
{"id": "67690", "url": "https://cs.wikipedia.org/wiki?curid=67690", "title": "Airbus CC-150 Polaris", "text": "Airbus CC-150 Polaris\n\nAirbus CC-150 Polaris (\"Canadian Cargo Aircraft 150\", \"Kanadský dopravní letoun 150\") je hlavním transportním letadlem s dlouhým doletem Kanadských ozbrojených sil. CC-150 je upravený Airbus A310-300.\n\nCC-150 je kanadským letectvem používán v rolích :\n\nKanadské letectvo vlastní pět strojů CC-150. Z nich dva jsou upraveny na transportně-tankovací verzi A310 MRTT (označení výrobce), která umožňuje doplňování paliva ve vzduchu. Hlavním důvodem pro tuto konverzi byla podpora pro flotilu kanadských CF-18 Hornet.\n\n\n\n\n\n"}
{"id": "67696", "url": "https://cs.wikipedia.org/wiki?curid=67696", "title": "Robert Graves", "text": "Robert Graves\n\nRobert von Ranke Graves (24. července 1895 – 7. prosince 1985) byl anglický badatel, literární kritik a spisovatel (básník i romanopisec). Během svého dlouhého života vytvořil více než 140 děl. Jeho otcem byl anglicko-irský spisovatel Alfred Perceval Graves, matka byla německého původu.\n\nNarodil se ve Wimbledonu v Anglii. Chodil na školu Charterhouse v Godalmingu a získal stipendium na St John's College na Oxfordské univerzitě. Tak či onak, výhled na strávení čtyř let studiem latiny a řečtiny se mu v devatenácti letech moc nezamlouval. Po vzplanutí první světové války tedy téměř okamžitě narukoval do Royal Welch Fusiliers (RWF; nejstarší waleský pěší regiment britské armády). V roce 1916 vydal svoji první básnickou sbírku \"Over The Brazier\", ale později se svoji válečnou poezii snažil potlačit. V bitvě na řece Sommě. v témže roce utrpěl tak vážná zranění, že byla jeho rodina informována o jeho smrti. Ovšem uzdravil se, i když za cenu trvalého poškození plic. Po krátkém období zpět ve Francii strávil zbytek války v Anglii, ačkoli se snažil vrátit se zpět na frontu.\n\nV roce 1917 sehrál důležitou roli v záchraně svého známého, básníka Siegfrieda Sassoona, před válečným soudem poté, co dezertoval a napsal svému veliteli dopis, ve kterém odsuzoval válku. Tito dva důstojníci se stali blízkými přáteli, když spolu sloužili v RWF. Jeho životopisy toto dobře dokumentují a novela Pata Barkera \"Regeneration\" o tom také vypráví. Intenzita jejich raného vztahu není nikde jasněji demonstrována než v jeho sbírce \"Fairies and Fusiliers\" (1916), která obsahuje mnoho básní oslavujících jejich přátelství. Sassoon se sám zmiňoval o „silném sexuálním elementu“, jemuž nasvědčuje silná citová povaha dochované korespondence mezi oběma muži. Díky Sassoonovi se také setkal s Wilfredem Owenem, jehož talent okamžitě rozpoznal. Owen se také zúčastnil jeho svatby s Nancy Nicholsonovou v roce 1918.\n\nPo jeho svatbě a konci první světové války znovu nastoupil na Oxfordskou univerzitu a snažil se uživit s pomocí malého obchodu. Tento podnik však brzo ztroskotal. Roku 1926 nastoupil na místo na káhirské univerzitě, doprovázen svojí ženou, dětmi a básnířkou Laurou Ridingovou. Brzo se však vrátil do Londýna, aby se za bouřlivých okolností rozvedl se svojí ženou (Ridingová se totiž pokusila o sebevraždu). Poté žil s Ridingovou na Mallorce. Zde pokračovali ve vydávání knih v rubrice \"Seizin Press\", založili a upravovali literární časopis \"Epilogue\" a společně napsali, mezi mnoha jinými díly, dvě velmi úspěšné akademické knihy: \"A Survey of Modernist Poetry\" (1927) a \"A Pamphlet Against Anthologies\" (1928) (obě měly velký vliv na moderní literární kritiku). Mnozí tvrdí, že \"A Survey of Modernist Poetry\" zahájilo éru moderní literární kritiky a je zajisté pravdou, že to byla jedna z několika prvních prací, které se zabývaly moderní poezií a literaturou (předchozí spisovatelé ji označovali jako „moderním hnutí“ a podobnými frázemi). V roce 1927 vydal také komerčně úspěšný životopis T. E. Lawrence – \"Lawrence and the Arabs\".\n\nRoku 1929 vydal Graves \"Goodbye to All That\" (zrevidováno a znovu vydáno autorem roku 1957); získalo mu to sice úspěch, ale stálo ho to mnoho přátel, za zmínku stojí např. Siegfried Sassoon. V roce 1936 byli donuceni opustit Mallorcu kvůli španělské občanské válce. Roku 1934 vydal svou nejúspěšnější knihu \"Já, Claudius\". S použitím klasických zdrojů zkonstruoval složitý a přesvědčivý příběh života římského císaře Claudia. Příběh pokračoval knihou \"Claudius Bůh a jeho žena Messalina\" (1935). Další historický román \"Count Belisarius\" (1938) vypráví o kariéře byzantského vojevůdce Belisara.\n\nV roce 1939 se ubytovali v pensylvánském New Hope. Zajímavé podrobnosti jejich tamního pobytu a jejich náhlého rozchodu byly sepsány v několika knihách: T.S. Matthews, šéfredaktor \"magazínu Time\", vydal faktický souhrn v \"Jacks or Better\" (1977) a Miranda Seymour, která napsala jeden z jeho životopisů, předkládá vymyšlenou verzi ve svém románu \"The Summer of '39\" (1998). Za zmínku stojí také Richard Perceval Graves: \"Robert Graves: 1927–1940, The Years with Laura\".\n\nPoté, co se vrátil zpět do Anglie, započal nový vztah s Beryl Hodgeovou, ženou Alana Hodge. Roku 1941 vydal \"The Long Week-End\", ve spolupráci s Alanem Hodgem. Později také spolupracoval s Alanem Hodgem na \"The Reader Over Your Shoulder\" (1943). Revize z roku 1947 byla vydána pod názvem \"The Use and Abuse of the English Language\". Roku 1946 si znovu vytvořil domov na Mallorce a v roce 1950 si vzal Beryl. Roku 1946 ještě vydal historický román \"King Jesus\" (Král Ježíš). Roku 1948 vydal kontroverzní \"The White Goddess\" a pokračoval řadou afér a milostných pletek. V roce 1953 publikoval \"The Nazarene Gospel Restored\" s Joshuou Podrem. V roce 1955 vydal hojně komentovanou verzi \"The Greek Myths\" (Řecké mýty). Dokonce ti, které nepřesvědčila \"White Goddess\", uznali úplnost a přesnost jeho sbírky mýtů. V roce 1956 vydal sbírku povídek \"Catacrok! Mostly Stories, Mostly Funny\". Roku 1961 se stal profesorem poezie na Oxfordské univerzitě, toto místo si udržel až do roku 1966.\n\nVe své poezii byl obrazoborec, odsuzoval mnoho z vývojů modernistické školy poezie a udržoval si velmi osobitý pohled na hodnotu mnoha literárních děl. Jeho domov na Mallorce se stal něčím podobným jako Mecca pro obrazoborce, rebely všeho druhu, a rozličné lidi jako např. Len Lye, William Gaddis a Robert Wyatt, kteří sem pak putovali. Udržení této lásky bylo jediným správným předmětem pro poezii. On sám omezil většinu své poezie na krátké básně, u mnohých z nich bylo zapotřebí porozumění \"The White Goddess\". O svých historických románech (např. \"Já, Claudius\" a \"Count Belisarius\") si původně myslel, že to jsou prostě bezvýznamné komerční produkty, avšak ty byly hodnoceny velmi kladně. Je uznáván jako romanopisec, avšak jako Thomas Hardy (kterého Graves znal a velmi obdivoval), on sám se vždy v první řadě považoval za básníka.\n\nZemřel 7. prosince 1985 po dlouhé nemoci a pozvolné mentální degeneraci. On a Beryl Pritchardová jsou připomínáni prostým náhrobním kamenem na malém hřbitově na kopci hledícím na moře na severozápadních březích Mallorky. Film vypovídající o jeho bouřlivém vztahu s Laurou Ridingovou, nazvaný \"Poetic Unreason\", byl uveden na jaře roku 2005.\n\nMěl osm dětí: Jenny, David, Catherine (vzala si jaderného fyzika Clifforda Dantona), Sam (s Nancy Nicholsonovou); William, Lucia (překladatelka), Juan a Tomas s Beryl Pritchardovou.\n\n\n\n\n"}
{"id": "67700", "url": "https://cs.wikipedia.org/wiki?curid=67700", "title": "Konopí (rozcestník)", "text": "Konopí (rozcestník)\n\nKonopí se užívá jako název pro:\n\n"}
{"id": "67701", "url": "https://cs.wikipedia.org/wiki?curid=67701", "title": "Devizový příslib", "text": "Devizový příslib\n\nDevizový příslib bylo písemné povolení čerpat devizové prostředky zahraničních měn nutné k výjezdu do nesocialistických zemí (včetně Jugoslávie) v socialistickém Československu. K vlastnímu vycestování do západních zemí toto však nestačilo (nutná podmínka, nikoliv dostačující), k vycestování muselo být navíc ještě vystaveno zvláštní úřední povolení zvané výjezdní doložka.\n\nZároveň to také byla jediná oficiální možnost výměny omezeného množství československých korun za cizí měnu. Výměnu peněz povolovala Státní banka československá. Průměrná čekací doba pro nestraníka byla v období normalizace i několik let. Devizový příslib byl udělován každý rok do konce března. Žádat o něj mohl každý, nespolehlivým osobám zpravidla nebyl přidělován. \n"}
{"id": "67702", "url": "https://cs.wikipedia.org/wiki?curid=67702", "title": "Třídní původ", "text": "Třídní původ\n\nJako třídní původ byly v Československu a dalších komunistických zemích mezi lety 1948 a 1989 označovány rodinné poměry s ohledem na společenské zařazení. Třídní příslušnost a ideologická uvědomělost rodičů byly jedním z důležitých faktorů úspěchu v komunistické společnosti; jedinci s vhodným kádrovým profilem byli zvýhodňováni ve společenském uplatnění, kariérním postupu a přístupu ke vzdělání.\n\nNositeli vhodného třídního původu měly být podle teorie děti dělníků a členů zemědělských družstev a členů komunistické strany. Nežádoucí bylo na druhé straně narodit se v rodině bývalého průmyslníka, v rodině, jejíž členové byli nábožensky veřejně aktivní, a podobně. Tento původ měl vliv i na výsledek vyřizování přijímacích zkoušek na vysoké školy, kdy učitelé vypisovali tzv. kádrový posudek. Velkou roli zde hrála i skutečnost, jsou-li rodiče členy komunistické strany. \n\nTato politika měla zajistit změny ve složení inteligence v zemi a v jejím postoji ke státu – školství a vysoké školství tedy mělo převzít úlohu, vytyčenou komunistickou stranou. Proto je zajímavé, že tohoto cíle nikdy stoprocentně dosaženo nebylo. Týká se to jak šedesátých let, kdy inteligence, tedy převážně vysokoškolsky vzdělaní lidé, patřila k hlavním silám nových reformních názorů nejen v oblasti politiky, demokratizace, tvůrčí svobody, ale i např. v oblasti ekonomiky, kde byly připraveny prostory pro pozdější reformy procesu pražského jara. Platí to však i o době takzvané normalizace, kdy česká a slovenská inteligence vůbec umožnila přežití myšlenek svobodného vývoje společnosti.\n"}
{"id": "67704", "url": "https://cs.wikipedia.org/wiki?curid=67704", "title": "Celina", "text": "Celina\n\nCelina má více významů:\n\n"}
{"id": "67705", "url": "https://cs.wikipedia.org/wiki?curid=67705", "title": "Fond solidarity", "text": "Fond solidarity\n\nFond solidarity je označení různých fondů, jejichž principem je solidarita, tedy přerozdělování majetku od bohatších k chudším, případně k pomoci osobám, společenským vrstvám či oblastem postiženým nějakou krizí. \n\nPříklady fondů solidarity jsou: \n\n"}
{"id": "67744", "url": "https://cs.wikipedia.org/wiki?curid=67744", "title": "Bukovina", "text": "Bukovina\n\nNázev Bukovina nese více míst:\n\n\n\n\n\n\n\n\n\n"}
{"id": "67745", "url": "https://cs.wikipedia.org/wiki?curid=67745", "title": "Capitol Heights (stanice metra ve Washingtonu)", "text": "Capitol Heights (stanice metra ve Washingtonu)\n\nCapitol Heights je stanice washingtonského metra.\n\nStanice se nachází na modré lince, na jejím východním konci u hranice mezi hlavním městem Washingtonem a okresem Geroge's county ve státě Maryland. Stanice je podzemní, s jedním výstupem, jednolodní a s ostrovním nástupištěm. Pro veřejnost byla otevřena 22. listopadu 1980.\n\n"}
{"id": "67746", "url": "https://cs.wikipedia.org/wiki?curid=67746", "title": "Poncián", "text": "Poncián\n\nSvatý Poncián (latinsky Pontianus, † 237 na Sardinii) byl 18. papežem katolické církve. Jeho pontifikát se datuje do let 230–235.\n\nPodle „Liber Pontificalis“ pocházel svatý Poncián z Říma a jeho otcem byl Calpurnius. O Ponciánově životě neexistují téměř žádné informace. Během jeho pontifikátu dospělo církevní schisma vyvolané Hippolytem pravděpodobně ke konci.\n\nV září roku 235 byl Poncián spolu s dalšími církevními představiteli na příkaz císaře Maximina Thráka zatčen a odsouzen k nuceným pracím v dolech na Sardinii. Aby Řím nezůstal bez biskupa a katolická církev bez vůdce, Poncián 28. září 235 rezignoval na svou funkci a umožnil tak volbu svého nástupce. Není známo jak dlouho ještě žil, ale podle „Liber Pontificalis“ zemřel roku 237 na následky nelidských podmínek v sardinských dolech. Podle tradice byl spolu s Ponciánem na Sardinii vypovězen i vzdoropapež Hippolytus, je však možné, že došlo pouze k záměně jmen s jednalo se o jiného Hippolyta.\n\nOstatky papeže Ponciána byly papežem Fabiánem převezeny do Říma a pohřbeny v Kalixtových katakombách. Jeho náhrobní nápis „PONTIANOS, EPISK“ (Pontianus, biskup) byl objeven v kryptě chrámu Svaté Cecílie v Římě v roce 1909. Další slovo „MARTYR“ (mučedník) je zřetelně doplněno později.\n\nJeho památka bývala slavena 19. listopadu, toto datum však bylo později přesunuto na 13. srpen. Symbolicky sdílí tento den se sv. Hippolytem.\n\n\n"}
{"id": "67747", "url": "https://cs.wikipedia.org/wiki?curid=67747", "title": "Anterus", "text": "Anterus\n\nSvatý Anterus (Anteros, Anter) byl 19. papežem katolické církve. Jeho pontifikát trval od 21. listopadu 235 do 3. ledna 236.\n\nAnterus byl římským biskupem pouhých 43 dnů a o jeho životě existuje jen velmi málo zpráv. Jeho pontifikát spadá do doby vlády císaře Maximina Thráka. Uvádí se, že byl řeckého původu a jeho jméno by mohlo nasvědčovat tomu, že byl propuštěným otrokem. Podle Liber Pontificalis byl umučen, protože sbíral a archivoval potvrzená svědectví o případech pronásledování a mučení křesťanů.\n\nByl pohřben v papežské kryptě v Kalixtových katakombách v Římě. Jeho hrob se zlomky řeckého nápisu „ANTEROS EPI“ objevil italský archeolog Giovanni de Rossi v roce 1854.\n\nPamátku sv. Antera uctívá katolická církev v den jeho úmrtí 3. ledna.\n\n\n"}
{"id": "67748", "url": "https://cs.wikipedia.org/wiki?curid=67748", "title": "Okres Humenné", "text": "Okres Humenné\n\nOkres Humenné je jedním z okresů Slovenska. Leží v Prešovském kraji, v jeho východní části. Na severu hraničí s okresem Mezdilaborce, Stropkov a také s Polskem, na jihu s okresem Michalovce a Sobrance, na východě s okresem Snina a na západě s okresem Vranov nad Topľou.\n"}
{"id": "67749", "url": "https://cs.wikipedia.org/wiki?curid=67749", "title": "Svatý Fabián", "text": "Svatý Fabián\n\nSvatý Fabián, latinsky Fabianus († 20. ledna 250), byl 20. římským biskupem (papežem). Jeho pontifikát se datuje do let 236–250, slaví se jako světec a mučedník.\n\nKdyž se po smrti papeže Antera konala volba nového římského biskupa, Fabián k ní přišel jako prostý křesťan bez ambic a šancí na zvolení. Podle legendy, zapsané Eusebiem z Caesareje, v průběhu volby usedla na Fabiánovu hlavu holubice. To bylo všeobecně přijato jako Boží znamení a Fabián byl zvolen papežem. Ukázalo se, že to nebyla volba špatná, neboť svatý Fabián se zařadil mezi nejvýznamnější papeže v raných dějinách církve.\n\nRostoucí počet věřících vyžadoval reorganizaci církve. Fabián tedy rozdělil Řím na sedm obvodů - jáhenství. V čele každého z nich stál jáhen, který se staral o tamější kaple a útulky a pečoval o chudé, vdovy i sirotky. Vyslal rovněž svatého Dionýsia, svatého Austremona a další věrozvěsty šířit křesťanství do Galie, kde založili tehdy ještě malé křesťanské komunity (Paříž, Tours, Arles, Narbonne, Toulouse, Clermont a Limoges). Kromě toho se ostře postavil proti herezi přicházející z africké církve, jejímž hlasatelem byl biskup Privatus z Lambaesy. Dále nechal převézt ostatky papeže Ponciána ze Sardinie do Říma a pohřbít je v Kalixtových katakombách.\n\nPodle Eusebia z Caesareje papež Fabián také pokřtil císaře Filipa Arabského, který se tak prý stal prvním křesťanským římským císařem. Tato zpráva z jiných zdrojů potvrzena není, ale je fakt, že v době panování císaře Filipa pronásledování křesťanů ustalo.\n\nFabián řídil církev 14 let. Byl umučen při prvním systematickém pronásledování křesťanů 20. ledna 250. Císař Decius tehdy nařídil, aby každý občan před pětičlennou komisí obětoval bohům. Po obětování dostal potvrzení zvané \"„libellus“\". Ti, kdo se nařízení vzepřeli, riskovali mučení, konfiskaci majetku, vězení a někdy i smrt. Papež Fabián byl patrně sťat.\nByl pohřben v Kalixtových katakombách v Římě. Jeho hrob z řeckým nápisem „FABIANOS EPI, UTR“ (Fabián, biskup a mučedník) nalezl archeolog Giovanni de Rossi v roce 1850. Nápis „UTR“ byl podle všeho připojen až později. Tyto ostatky byly přeneseny a jsou dosud uctívány v bazilice sv. Praxedy v Římě. Menší část ostatků je uložena v hlavním oltáři dómu ve Fuldě. Relikvie z hlavy sv. Fabiána a Šebestiána uchovával císař Karel IV. na Karlštejně, odkud byly roku 1645 převezeny do Martinické kaple v katedrále sv. Víta v Praze.\n\nPamátku svatého Fabiána si katolická církev připomíná v den jeho úmrtí, 20. ledna, stejně jako svatého Šebestiána, proto oběma bývají zasvěceny některé kostely. V řeckokatolické a pravoslavné církvi se památky slaví 5. srpna.\nBývá vyobrazen v kasuli či pluviálu s palliem na prsou a s papežskou tiárou, v ruce drží berlu (která může mít místo voluty v nástavci kříž) a knihu, někdy drží v ruce tiáru na znamení křesťanské pokory. Dále může držet meč, palmu mučedníka a kříž, někdy také šíp. Šíp jako údajný mučednický nástroj byl připsán do Fabiánova životopisu dodatečně v 11. století, když měl Fabián vytvořit dvojici s mučedníkem sv. Šebestiánem, který byl mučen střelami ze šípů. Fabián může být také vyobrazen ve dvojici se svatým Venanciem (kostel sv. Fabiána a Venancia v Římě je z let 1936-1938) nebo ve skupině svatých papežů.\n\n\n\n"}
{"id": "67750", "url": "https://cs.wikipedia.org/wiki?curid=67750", "title": "Kornélius", "text": "Kornélius\n\nSv. Kornelius, latinsky Cornelius († červen 253 v Centum Cellae, dnes Civitavecchia), byl 21. papežem. Jeho pontifikát se datuje do let 251–253.\n\nSv. Kornelius byl zvolen papežem až 14 měsíců po smrti sv. Fabiána, protože konání řádné volby dlouho znemožňovalo pokračující ostré pronásledování křesťanů císařem Deciem. V době sedisvakance církev kolektivně řídila rada presbyterů a jáhnů.\n\nHlavním odpůrcem Kornelia byl Novatianus, který sám také usiloval o to, být papežem. Byl velmi striktní zejména v otázce těžkých hříchů. Prohlašoval, že každý, kdo přestal v době Deciova pronásledování křesťanství praktikovat, nemůže být církví přijat zpět. To ovšem papež odmítal a návrat zpět umožňoval, pokud hříšníci projevili upřímou lítost a pokoru. Novatián se tedy sám prohlásil římským biskupem a stal se tak druhým vzdoropapežem v historii.\n\nKornelius svolal v roce 251 synodu 60 biskupů, která potvrdila legitimitu Korneliova papežství a odmítla Novatiána i jeho stoupence.\n\nV roce 252 byl za vlády císaře Treboniana Galla Kornelius vypovězen do \"Centum Cellae\", kde v červnu roku 253 zemřel. Jeho ostatky byly později převezeny do Říma a uloženy v Kalixtových katakombách.\n\nKatolická církev slaví Korneliův svátek společně se sv. Cypriánem dne 16. září.\n\n\n"}
{"id": "67752", "url": "https://cs.wikipedia.org/wiki?curid=67752", "title": "Okres Ilava", "text": "Okres Ilava\n\nOkres Ilava je jedním z okresů Slovenska. Leží v Trenčínském kraji, v jeho severní části. Na severu hraničí s Českou republikou, okresy Púchov, Považská Bystrica a Žilina, na jihu s okresem Trenčín a Prievidza.\n"}
{"id": "67754", "url": "https://cs.wikipedia.org/wiki?curid=67754", "title": "Capitol South (stanice metra ve Washingtonu)", "text": "Capitol South (stanice metra ve Washingtonu)\n\nCapitol South je stanice washingtonského metra.\n\nStanice se nachází na jedné trase, vedou tudy ale dvě linky – \"modrá\" a \"oranžová\". Leží přímo v centru města, nedaleko Kapitolu (parlamentu Spojených států amerických) a spousty dalších významných státních institucí. Proto je také velmi důležitá pro návštěvníky města. Konstrukce stanice je jednolodní, podpovrchová s ostrovním nástupištěm. Pro veřejnost byla otevřena 1. července 1977.\n\n"}
{"id": "67759", "url": "https://cs.wikipedia.org/wiki?curid=67759", "title": "Birmingham", "text": "Birmingham\n\nBirmingham (výslovnost ) je město a distrikt v metropolitním hrabství West Midlands. Svým významem je všeobecně považován za druhé hlavní město (po Londýnu) Velké Británie. Město získalo vážnost jako hnací síla průmyslové revoluce ve Velké Británii. Tento fakt se odrazil v pojmenování města jako \"továrny světa\" nebo \"města tisíce řemesel\".\n\nO Birminghamu existují písemné dokumenty už z období před 1 000 lety. Za tu dobu vyrostl z anglosaské zemědělské vesnice do velkého průmyslového a obchodního centra.\n\nOkolí Birminghamu bylo osídleno v době vlády Římanů, kteří zde postavili tvrz a vedlo sem několik vojenských cest. Ve středověku zde existovala anglosaská vesnice. Poprvé byla písemně zaznamenána v pozemkové knize Domesday Book roku 1086, jako malá vesnička oceněná na 20 šilinků.\n\nVe 12. století bylo městu uděleno právo pořádat trh. Pro svou vhodnou polohu pro obchod se stal Birmingham brzy rušným obchodním městem.\n\nDostupnost zásob železné rudy a uhlí byla v 16. století základem pro vznik výroby železa v Birminghamu. V 17. století se město stalo známé výrobou malých zbraní. Městské dílny například zásobovaly zbraněmi Cromwelovo vojsko. Tato výroba se koncentrovala v oblasti zvané zbrojní čtvrť (\"Gun Quarter\").\n\nV průběhu Průmyslové revoluce vyrostl Birmingham ve významné průmyslové centrum. Na rozdíl od mnoha jiných anglických měst jako například Manchesteru, byla průmyslová výroba v Birminghamu soustředěna spíše v mnoha malých dílnách než ve velkých továrnách.\n\nOd roku 1760 se ve městě a jeho okolí (\"Black Country\") začala stavět rozsáhlá síť kanálů pro dopravu surovin a hotových výrobků. Tato soustava byla dokončena ve 20. letech 19. století. Železničním spojením bylo město spojeno s okolím od roku 1837 společností \"Grand Junction Railway\" a později \"London and Birmingham Railway\". Obě společnosti otevřely roku 1854 společnou železniční stanici \"New Street Station\". Brzy nato byla otevřena další stanice \"Snow Hill station\" společnosti \"Great Western Railway\".\n\nVe Viktoriánské době počet obyvatel Birminghamu stoupal velmi prudce až na více než půl miliónů a město se stalo druhým největším městem Velké Británie. Z důvodu velkého množství průmyslových odvětví zastoupených ve městě bylo označováno \"městem tisíce řemesel\". Význam Birminghamu vedl k tomu, že mu královna Viktorie udělila roku 1889 statut města. Roku 1900 postavilo město svou vlastní univerzitu University of Birmingham.\n\nBěhem druhé světové války byl Birgmingham poškozen bombardováním. Následkem toho byla v 50. a 60. letech 20. století provedena rozsáhlá rekonstrukce centra města s vybudováním mnoha betonových kancelářských bloků a podchodů. Město tak dostalo přízvisko \"betonová džungle\".\n\nV roce 1974 došlo ve třech Birminghamských hospodách ke koordinovanému pumovému útoku, který si vyžádal 21 mrtvých a 182 zraněných. Z útoku byla obviněna teroristická organizace Prozatímní IRA, která se však k útoku nikdy oficiálně nepřihlásila.\n\nV posledních letech bylo centrum města významně renovováno a obnoveno. Byla vybudována nová náměstí, obnoveny staré ulice, budovy a odstraněny podchody. Obchodní centrum \"Bull Ring\" bylo rovněž rekonstruováno a v současné době se pyšní architektonicky unikátní budovou obchodního domu Selfridges, která je nejznámější realizací Jana Kaplického.\n\nPřeměnu města z původního průmyslového centra na středisko turismu a služeb nejlépe ilustruje to že v roce 1998 bylo hostitelem prvního summitu G8.\n\nBirmingham se nachází nedaleko na západ od zeměpisného centra Anglie na území dosahující výšky v rozmezí 150 až 200 m nad úrovní moře. Hlavní rozvodí ve směru sever – jih Velké Británie prochází městem. Rozvodí řek Severn a Trent probíhá v oblasti Birminghamu Perry Barr a Erdington.\n\nBirmingham v poslední době zasáhlo i několik tornád, naposledy v roce 2005. Na jižním a západním okraji města se nachází pahorky \"Lickey Hills\", \"Clent Hills\" a \"Walton Hill\" dosahující nadmořské výšky 315 m a je z nich dobrý výhled na Birmingham. Část centra města se nachází na vápencovém hřebeni. Nejvyšší místo města se nachází na ulici Broad Street.\n\nSamotné město Birmingham má 1 085 400 obyvatel (počet v roce 2011). Město je součástí konurbace West Midlands (Birmingham, Wolverhampton, Solihull a města \"Black Country\") s počtem obyvatel 2 440 986 (dle sčítání v roce 2011).\nV období po druhé světové válce se skladba obyvatelstva Birminghamu výrazně změnila rozsáhlou imigrací ze zemí Commonwealthu.\n\nEtnický původ (sčítání v roce 2011):\n\nNáboženství (sčítání v roce 2011):\n\n\nBirmingham je průmyslové a stavební centrum. V průmyslovém odvětví je zaměstnáno více než 100 000 lidí a přispívá miliardami liber do národní ekonomiky. Více než čtvrtina exportu Velké Británie pochází z oblasti Birminghamu.\n\nRozvoj výroby v Birminghamu urychlila především Průmyslová revoluce a do 20. století město podporovalo tradici soukromých řemeslníků pracujících ve svých nebo pronajatých dílnách, kteří tak působili po boku velkých továren. V době Průmyslové revoluce se rozvoj výroby soustřeďoval zejména do oblastí zbrojní čtvrti (\"Gun Quarter\") a klenotnické čtvrti (\"Jewellery Quarter\"). Dílny vyrábějící kuličková pera, soustředěné v okolí klenotnické čtvrti, pomáhaly výrazným způsobem měnit psaní. Klenotnická čtvrť je dosud oblastí s největší koncentrací samostatných klenotnictví v Evropě a jedna třetina šperků vyrobených ve Velké Británii pochází odsud. Do roku 2003 byly mince vyráběny v birminghamské mincovně v této čtvrti. Jedná se o nejstarší nezávislou mincovnu na světě, která v současnosti vyrábí pamětní mince a medaile.\n\nSpolečnosti sídlící ve městě vyrábějí mimo jiné motorová vozidla, náhradní díly a doplňky k nim, zbraně, elektrické nástroje, výrobky z plastu, potraviny, šperky a sklo. Mezi nejznámější společnosti působící v Birminghamu patří \"Ariel Motorcycles\", \"Bakelite\", \"Bird's Custard\", \"Brylcreem\", \"BSA\", \"Cadbury-Shweppes\", \"Chad Valley\", \"Halfords\", \"HP Sauce\", \"Norton Motorcycles\", \"Triumph Motorcycles\", \"Typhoo Tea\", \"Velocette Motorcycles\" a \"Valor\".\n\nVe městě sídlí více než 500 advokátních společností a oblast města je druhá největší pojišťovací oblast v Evropě. V Birminghamu je pořádáno 42 % kongresů Velké Británie. Dvě ze čtyř největších britských bank – Lloyds Bank (založena roku 1765) a \"Midland Bank\"(založena roku 1836, nyní HSBC Bank) – byly založeny v Birminghamu.\n\nV posledních letech se ekonomika města transformovala do oblasti služeb, maloobchodu, turistiky a pořádání kongresů, které v současné době zaměstnávají velkou část obyvatel města a okolí. Birmingham každý rok navštíví milióny lidí a město bylo nazváno druhým nejlepším městem pro nákupy v Anglii po londýnském West Endu.\n\nBirmingham byl původně částí Warwickshire, ale poté co se na konci 19. a počátkem 20. století rozrostl, absorboval část Worcestershire a Staffordshire. Roku 1974 byl do města přičleněn Sutton Coldfield a Birmingham se stal částí metropolitního hrabství West Midlands.\n\nRada města Birmingham je největší orgán místní správy ve Velké Británii. Po reorganizaci jeho hranic v červnu 2004 má 120 radních, zastupujících 40 volebních obvodů s necelým miliónem obyvatel.\n\nPro parlamentní volby je Birminham rozdělen do 11 volebních obvodů. Město je také sídlem úřadu vlády regionu West Midlands.\n\nVlivem polohy ve středu Anglie je Birmingham hlavním dopravním uzlem silniční, železniční a vodní dopravy.\n\nMěsto spojují s okolními částmi země dálnice \"M5\", \"M6\", \"M40\" a \"M42\". Křižovatka číslo 6 (Gravelly Hill Interchange, nazývanýma také \"Spaghetti Junction\") na dálnici \"M6\" je jednou z nejznámějších birminghamských pozoruhodností a asi nejznámější silniční křižovatkou Velké Británie.\n\nMěstská hromadná doprava ve městě je zajišťovaná autobusy, příměstskými vlaky a tramvajemi (systém rychlodrážní tramvaje – \"Midland Metro\" – mezi centrem Birminghamu a Wolverhamptonem). Autobusové linky číslo 11A a 11C, jsou nejdelšími městskými autobusovými linkami Evropy. Městská rada pro snížení dopravní zácpy a odklonění autobusové dopravy mimo centra města nechala postavit velké autobusové stanoviště poblíž obchodního centra Bull Ring.\n\nHlavní železniční stanicí města je Birmingham New Street. Zatímco toto nádraží slouží pro cestující, kteří z města cestují po železnici, stanice Birmingham International slouží pro cestující na letiště Letiště Birmingham International. Z tohoto letiště jsou odbavovány lety do mnoha evropských měst a několika destinací v Asii a Severní Ameriky. Dalšími významnými železničními stanicemi jsou \"Birmingham Snow Hill Station\" a \"Birmingham Moor Street\".\n\nBirmingham je také známý sítí kanálů. Původně tyto kanály sloužily pro průmyslovou dopravu ale v současné době jsou využívány pouze pro vyhlídkové plavby. Délka kanálů, z nichž je většina splavná, je asi 60 km. Někdy se uvádí, že město má větší síť kanálů než Benátky (41 km), ale toto srovnání není zcela korektní, protože se jedná o jiný systém kanálů v jiném prostředí (například kanály v Birminghamu jsou na rozdíl od těch v Benátkách umělé a mělčí).\n\nBirmingham má v oblasti hudby za poslední půlstoletí bohatou historii. 60. léta 20. století ve znamení blues a skupin \"Fortunes\", \"Spencer Davis Group\", \"Traffic\", \"Move,\" \"Moody Blues a především světoznámá kapela Electric Light Orchestra\". Město je také často označováno jako kolébka heavy metalu reprezentovaná skupinami Judas Priest a Black Sabbath. Robert Plant a John Bonham, zakládající členové Led Zeppelin, pocházejí z okolí Birminghamu. 70. léta znamenala nárůst zájmu o jiné styly populární hudby jako je reggae a ska a objevila nové idoly – skupinu UB40 a zpěvačku Joan Armatrading.Nesmíme taky zapomenout na populární kapelu Editors která působí v hudební branži od roku 2003 do současnosti.\n\nPopulárním hudebním směrem je i jazz. Birminghamský mezinárodní jazzový festival je největším svého druhu ve Velké Británii.\n\nMezinárodně uznávaný Birminghamský symfonický orchestr má domovskou scénu v \"Symphony Hall\", kde pořádá pravidelné koncerty.\nBirmingham je jedním z mála britských měst, které zachovalo institut městského varhaníka. Od roku 1834 tuto funkci zastávalo pouze 7 lidí. Pravidelné recitály jsou pořádány každý týden v městské radnici.\n\nStejného věhlasu jako symfonický orchestr dosáhl i Birminghamský královský balet. Součástí taneční kultury je i nejstarší taneční škola na světě – Elmhurst School for Dance.\n\nBirminghamské hudební trienále bylo pořádáno od roku 1784 až do 1912 a bylo považováno za největší britskou událost svého druhu. Pro tento festival skládali hudbu takoví autoři jako Felix Mendelsson, Artur Sulivan nebo Antonín Dvořák.\n\nVe městě se nachází i další hudební sály – National Indoor Arena (NIA), CBSO Centre a sál Adriana Boulta v Birminghamské konzervatoři.\n\nV Birminghamu se nachází mnoho divadel. Čtyři největší profesionální divadla jsou Alexandra Theatre (\"Alex\"), Birmingham Repertory Theatre (\"Rep\", Birmingham Hippodrome a Old Rep. Dalšími sály, které hostí divadelní představení jsou \"Mac\" a \"Drum Arts Centre\".\n\nSoubory divadel \"Fierce Festival\" a Birmingham Repertory Theatre pravidelně pořádají přehlídku místních a národních veseloher.\n\nMezi spisovatele spojené s Birminghamem je možno zařadit Samuela Johnsona, J. R. R. Tolkiena, Arthura Conana Doyle, Louise MacNeice, Washingtona Irvinga, Davida Lodge, W. H. Audena, Roi Kwabena a Benjamina Zephaniaha.\n\nBirmingham se pyšní jednou z nejrozsáhlejších sbírek obrazů prerafaelistů umístěnou v Birmingham Museum & Art Gallery. Galerie Barber Institute of Fine Arts byla roku 2004 vyhlášená \"Good Britain Guide\" jako 'Galerie roku'. Další obrazárna Ikon Gallery na Broad Street je zaměřená na současné umění.\n\nMezi známé birminghamské umělce je možno zařadit Davida Coxe, Davida Bomberga a umělce z afro-karibskými kořeny Poguse Caesara, Keitha Pipera a Donalda Rodneye.\nGraffiti se ve městě objevilo v 80. letech 20. století a soutěže v tomto uměleckém oboru se zde konají každý rok.\n\nBirmingham podporuje dvoje místní noviny – \"Birmingham Post\" a \"Birmingham Evening Mail\" spolu s \"Sunday Mercury\". Noviny vydává společnost Trinity Mirror, která vydává i \"Birmingham News\", týdeník volně distribuovaný do domácností na předměstí. Podobně rada města vydává a zdarma distribuuje do domácností svůj zpravodaj \"Forward\".\n\n\"Electric Cinema\" na \"Station Street\" je nejstarším provozovaným kinem ve Velké Británii. Ve městě je pravidelně pořádán Birminghamský filmový festival. \"Star City\" v Birminghamu bývá označováno jako největší zábavní a filmový komplex Evropy.\n\nRegionální sídlo BBC , BBC Birmingham, se nachází v kancelářském komplexu \"Mailbox\" v kongresové čtvrti. Ve městě vznikají mnohé televizní a rozhlasové programy, například nejdéle vysílaný seriál \"Archers\". Birmingham byl mezi prvními oblastmi, které byly pokryty roku 1955 televizním signálem.\n\nMezi místní rádiové stanice patří \"BRMB\", \"Galaxy\", \"Heart FM\", \"Kerrang! 105.2\", \"New Style Radio 98.7FM\" ,\"Saga 105.7FM\" a \"BBC WM\". Od roku 1952 také existuje rádiová stanice \"BHBN Hospital Radio\" vysílající pro 10 místních nemocnic.\n\nBirmingham je také střediskem různých etnických médií – \"Voice\", \"Sikh Times\", \"Desi Xpress\", \"Asian Today\" a \"Raj TV\".\n\nMezi známé osobnosti spojené s Birminghamem je možno zařadit – Roba Halforda, Josepha Chamberlaina, Arthura Darvilla, Nevilla Chamberlaina, J. R. R. Tolkiena, Tonyho Hancocka, Ozzyho Osbourna a Richarda Hammonda.\n\nV Birminghamu sídlí tři univerzity – University of Birmingham, Aston University a University of Central England (UCE). Ve městě se také nacházejí dvě koleje – Newman College a Birmingham College of Food, Tourism and Creative Studies. Birminghamská konzervatoř a Birminghamská divadelní škola, obě v současnosti součást UCE, poskytují umělecké vzdělání na úrovni vysoké školy.\n\nRada města je největším místním úřadem zodpovědným přímo nebo nepřímo za 25 mateřských školek, 328 základních škol, 77 středních škol a 29 speciálních škol. Provozuje také místní knihovny, které navštěvuje 4 milióny čtenářů ročně a zajišťuje asi 4000 vzdělávacích kursů pro dospělé.\n\nMenší část studentů navštěvuje soukromé školy z nichž nejznámější je King Edward's School.\n\nMezi vynálezy místních vědců a první uplatnění technických novinek v Birminhghamu patří – plynové osvětlení, obrněná vojenská vozidla, font Baskerville, dotazníkový průzkum, puding v prášku, pěnová pryž, magnetron (základní část radaru a mikrovlnné trouby), elektrolytické pokovování a první použití rentgenografie při operaci.\n\nVýznamní objevitelé pracující v Birminghamu:\n\n\nKriketový klub existoval v Birminghamu už od roku 1745. V současnosti ve městě sídlí \"Warwickshire County Cricket Club\", který hraje na hřišti \"Edgbaston\".\n\nMezinárodní atletické soutěže se konají na Alexander Stadium ve čtvrti \"Perry Barr\", kde sídlí atletický klub \"Birchfield Harriers\". National Indoor Arena (NIA) je velká atletická hala, kde se roku 2003 konalo Mistrovství světa v atletice v hale. Město bylo také v letech 1993 a 2003 hostitelem Mistrovství světa v badmintonu (konalo se také v NIA).\n\nPrvní tenisové utkání na světě bylo odehráno roku 1859 v Edgbastonu.\n\nVe městě sídlí dva z nejstarších fotbalových klubů – Aston Villa FC (založený roku 1874) a Birmingham City FC (založený roku 1875). Oba donedávna hrály v Premier League, Birmingham City ale po sezóně 2010/11 sestoupil do nižší soutěže. \"První profesionální fotbalová liga\" byla založena 22. března 1885 na schůzce v birminghamské čtvrti Aston konané pod patronací Williama McGregora, ředitele Aston Villa.\n\nVe městě se také nachází ragbyové, basketbalové, boxerské, skateboardové kluby a pořádají se zde závody chrtů.\n\nV listopadu 2016 proběhne v Birminghamu 7. Mistrovství světa v carromu.\n\n\n\n"}
{"id": "67764", "url": "https://cs.wikipedia.org/wiki?curid=67764", "title": "Železná ruda", "text": "Železná ruda\n\nŽelezná ruda je hornina – minerál, který obsahuje železo v takové chemické formě, která umožňuje jeho hospodárné získání hutnickými metodami. Vedle obsahu samotného železa (minimálně 22 %) rozhoduje o použitelnosti chemické složení, které je podmíněno mineralogickou stavbou, jež určuje i její fyzikální stav. Pro posouzení kvality rudy je, vedle obsahu železa, stejně důležitý také obsah oxidu křemičitého, který ovlivňuje index zásaditosti rudy.\n\nŽelezné rudy se zpravidla těží hornickým způsobem. Jsou to jednak hlubinné doly nebo mnohem častěji povrchová těžba. Železné rudy jsou vždy doprovázeny dalšími horninami a hlinitými sloučeninami. Úpravárenskými pochody jako drcením v čelisťových a válcových drtičích, praním a flotací se takto vytěžená surová ruda zbavuje hlušiny a dosáhne se vyššího obsahu železa. Takto upravená a obohacená ruda se dopravuje do hutních podniků, kde slouží jako vsázka do vysokých pecí k výrobě surového železa.\n\nNejvýznamnější naleziště železné rudy jsou v Brazílii, Austrálii a Číně, další potom v Rusku, Indii, Ukrajině a USA (viz tabulka). Největší těžba železné rudy hlubinným způsobem probíhá v současnosti ve Švédsku (státní koncern LKAB).\n\nNejvětší ložiska železných rud vznikla z hornin takzvaných páskovaných železných formací. Těmto horninám se také běžně říká jaspility nebo železité křemence. Horniny bohaté na SiO a železo vznikaly usazováním v mořském prostředí z hydrotermálních roztoků. Vzniku ložisek předcházelo koncentrování snadno rozpustných železnatých iontů v mořské vodě, která se jimi v důsledku absence kyslíku v tehdejší atmosféře postupně nasytila. Později v důsledku změn ve složení atmosféry zapříčiněných zvyšováním koncentrace kyslíku produkovaného zejména sinicemi na počátku proterozoika, byly železnaté ionty oxidovány na méně rozpustné trojmocné ionty, které později sedimentovaly jako proužkovaná hornina bohatá na hematit. Tvorba velkých ložisek železných rud v důsledku těchto nevratných změn postupně přestala. Většina těchto ložisek se nachází v asi 3,8 – 1,8 miliardy let starých (prekambrických) souvrstvích.\n\nOstatní typy železných rud představují hlavně fanerozoické oxidické rudy obsahující hlavně hematit, limonit nebo siderit a pelosiderit, případně silikáty jako chamozit a thuringit. Jde sedimenty spojené se vznikem při různých procesech jako jsou Vulkano-exhalační procesy, sedimenty redukčních pánví nebo syndiagenetického původu. Zatím nevyužívaným zdrojem jsou i železno-manganové konktécie dna Tichého a Indického oceánu.\n\nMezi další lze zařadit pobřežní rýžoviště minerálů železných rud, případně oblasti rozsáhlé zvětrávané v tropických oblastech, kde se v půdě koncentruje lateritový horizont goethitového složení.\n\nVznikají v oceánské zemské kůře, asociují s výlevy bazaltů, ryolitů případně jejich tufů. Někdy jsou k nim řazeny i sedimentární ložiska typu Algoma, která jsou obyčejně považována za páskované železné rudy.\n\nMagmatické rudy železa jsou většinou spojeny s velkými bazickými (nejčastěji gabrovými) a ultrabazickými (peridotity, karbonatity) vrstvenými intruzemi. Kromě oxidů železa a titanu jako jsou magnetit a ilmenit, obsahují ve větší míře i apatit. Kromě železa mohou sloužit jako zdroje vanadu, titanu, fosforu, zirkonia, ceru, niobu a dalších.\n\nVznikají na kontaktech žulových intruzí a nejčastěji karbonátových hornin jako jsou vápence nebo dolomitu. Typickou horninou těchto ložisek jsou železné skarny. Jde o poměrně rozšířená ložiska.\n\nHydrotermální ložiska jsou tvořena akumulací sideritu. Lze je rozdělit na dvě kategorie. Metasomatická ložiska vznikla zatlačením starších karbonátů hydrotermálními roztoky a mají většinou čočkovitého tvaru. Jejich dobrým příkladem je slovenské ložisko u Nižné Slané. Žilnatá ložiska vznikla vysrážením hydrotermálních roztoků v puklinách.\n\nPodle toho, jakou chemickou sloučeninu železa ruda obsahuje, rozlišují se následující typy rud:\n\nJsou to následující sloučeniny: oxid železnato-železitý – FeO, oxid železitý – FeO, vodnatý oxid železitý – FeO·\"n\"HO\n\n\nZde je železo vázáno jako uhličitan železnatý FeCO.\n\n\n\n\n"}
{"id": "67766", "url": "https://cs.wikipedia.org/wiki?curid=67766", "title": "Logistika", "text": "Logistika\n\nLogistika (z franc. \"logistique\") je termín, který zavedl švýcarský důstojník baron Antoine-Henri Jomini (6. března 1779 v Payerne, kanton Waadt, Švýcarsko – 24. března 1869 v Passy u Paříže, Francie). Odvodil jej od termínu maréchal de logis, což znamená ubytovatel. Ubytovatel byl důstojník, který se zabýval ubytováním a v širším významu zásobováním vojsk.\n\nDnes se užívá v několika významech:\n\nLogistika se zabývá toky zboží, peněz a informací jak mezi dodavatelem a odběratelem, tak také uvnitř jednotlivých firem, a to včetně různých systémů skladování zásob. Účelem celého oboru je tyto toky optimalizovat tak, aby představovaly pro firmu co nejmenší náklady.\n\nVzhledem k tomu, že u průměrného podniku náklady na skladování činí okolo 20 % obratu firmy, je tento obor velmi významný. Aby se náklady snížily ještě více, někdy se uplatňuje metoda Just in time – zásobování synchronizované s výrobou, tedy, že dodávky materiálu a součástek se uskuteční přesně v okamžiku, když je jich ve výrobě zapotřebí, a odpadá tak potřeba meziskladů.\n\nPotřeba organizovat zásobování a jeho toky se nejprve objevila v armádě. První náznaky se objevily již ve starověkém Řecku, Římě a Byzanci. Existovali důstojníci, kteří byli zodpovědní právě za ubytování a zásobování. V moderním válečnictví se důležitost logistiky ukázala naplno. Frontu bylo nutné neustále zásobovat střelivem, potravinami, lidmi i zbraněmi. Do obchodu přešla logistika v 50. letech, stalo se tak v USA jako snaha ještě více snížit náklady. Systém byl vytvořen analogicky podle vojenského modelu, který se ukázal jako úspěšný a rozhodl mnoho bitev.\n\n\n\n"}
{"id": "67767", "url": "https://cs.wikipedia.org/wiki?curid=67767", "title": "Protivín", "text": "Protivín\n\nProtivín (německy \"Protiwin\") je malé město v jižních Čechách v okrese Písek. Žije zde necelých 5 tisíc obyvatel (). Nachází se na hlavním dopravním tahu z Písku na České Budějovice mezi Pískem a Vodňany. Protéká jím řeka Blanice.\n\nProtivín vznikl jako podhradí královského hradu. Ve městě je dále zámek v renesančním stylu a s kostelem sv. Alžběty Portugalské v raně barokním stylu. Zástavba Protivína je soustředěna kolem jedné dlouhé ulice táhnoucí se od železničního nádraží Protivín přes náměstí až k železniční zastávce Protivín-zastávka. Město je známo především díky pivu, jež se vaří v místním pivovaru založeném v roce 1598. Jedná se o značku Platan, kterou vaří Městský pivovar Platan s. r. o. Svůj název pivovar získal od dvojí aleje platanů, jež vede k jeho bráně.\n\nPrvní zmínka o Protivínu pochází již z roku 1282, ale předpokládá se, že ves vznikla již někdy kolem roku 1260 jako tvrz a vesnice okolo brodu přes zlatonosnou řeku Blanici, která městem protéká. Název města je odvozován od původního držitele vsi zvaného \"Protiva\". Protivín nepatřil soukromým osobám, nýbrž byl odedávna zbožím královským. Během vlády Karla IV. a Václava IV. spravovali ves vlastní správci.\n\nV roce 1562 mění ves majitele, když je prodána Ferdinandem I. Jáchymovi z Hradce, který ji držel po 40 let. V roce 1598 Protivín získali bratři Kryštof Vratislav a Jiří z Mitrovic. Po vystřídání celé řady majitelů přešel majetek v roce 1711 do rukou Adama Františka knížete ze Schwarzenbergu.\n\n19. století znamenalo pro obec dobu rozkvětu, během níž došlo k jejímu značnému rozvoji. Po uzavření cukrovaru se ale začala zvyšovat nezaměstnanost, což vedlo k vlně vystěhovalectví jak do okolních oblastí, tak i do USA, kde přistěhovalci kolem roku 1855 založili i stejnojmennou osadu Protivin. V srpnu roku 1899 byla obec Protivín povýšena na město.\n\nMěsto se nachází poblíž silnice číslo I/20, která je součástí evropské silnice E49, mezi městy Písek a České Budějovice. Silnice je vedena obchvatem kolem města, zčásti po silničním mostě, který přemosťuje oblast železničního nádraží.\n\nVe městě se kromě velkého železničního nádraží, kde se setkávají trati Plzeň – České Budějovice č. 190 a Zdice – Protivín č. 200, nachází i zastávka \"Protivín zastávka\" na pokračování trati do Českých Budějovic. Ve stanici \"Protivín\" zastavují všechny vlaky osobní dopravy včetně rychlíků.\n\n\n\n\n\n\nNevelký čtverhranný hrad založil asi v polovině 13. století král Přemysl Otakar II. První písemná zmínka o něm pochází právě z roku 1282, kdy byl zastaven Pruschenkům ze Stettenberka Další písemnou zmínkou je pak až záznam ve spisu \"Majestas Carolina\" z roku 1334, který je dílem samotného Karla IV. Až do roku 1434 zůstal hrad v královském majetku, toho roku jej však císař Zikmund zastavil Oldřichovi z Rožmberka. Vladař domu rožmberského pak hrad již roku 1438 dále zastavil Chvalovi z Pohnání. V držení tohoto rodu hrad zůstal až do roku 1527.\n\nV roce 1562 získal Protivín od Ferdinanda I. již výše zmíněný Jáchym z Hradce, který započal s rozsáhlou renesanční přestavbou hradu na zámek. Roku 1598 prodal Adam II. z Hradce Protivín a Hlubokou pánům z Mitrovic. V 17. století pak došlo za Veroniky Švihovské k další přestavbě, tentokrát v barokním stylu. V letech 1714–1731 nechal kníže Adam František Schwarzenberg zámek upravit do podoby, kterou má dodnes. V 19. století byl při rekonstrukci zámku rozebrán strop z hlavní síně a přesunut do kostela v Chřešťovicích, části nedalekých Albrechtic nad Vltavou.\n\nNa počátku 20. století fungoval zámek jako letní hotel. Mimo jiné zde pobýval spisovatel Eduard Bass, který zde psal svůj román Cirkus Humberto. Roku 1979 byl zámek pro havarijní stav uzavřen a následně rekonstruován. V současné době je zámek soukromým majetkem a není veřejnosti přístupný. Zámek mírně lichoběžníkového tvaru má dvouposchoďová křídla a čtverhrannou věž vystupující ze severovýchodního nároží. Obklopuje jej udržovaný anglický park, v němž se nachází 20 druhů vzácných dřevin a dva barokní altány.\n\nMěsto Protivín se skládá z devíti částí na devíti katastrálních územích\n\n\n\n\n"}
{"id": "67769", "url": "https://cs.wikipedia.org/wiki?curid=67769", "title": "Lipecká oblast", "text": "Lipecká oblast\n\nLipecká oblast ( Ли́пецкая о́бласть) je jednou z oblastí v Rusku. Nachází se v jižní části Evropské poloviny země, asi 230 km jihovýchodně od Moskvy.\n\nOblast hraničí s Rjazaňskou oblastí na severovýchodě, s Tambovskou na východě, s Voroněžskou oblastí na jihu, s Kurskou oblastí na severozápadě, s Orolvskou oblastí na západě a s Tulskou oblastí na severozápadě. Její území je mírně pahorkaté, ve východní části ale již nížinnějšího charakteru a intenzívně zemědělsky využívané. Kromě hlavního města Lipeck se tu nachází ještě další velké město, Jelec. Na rozdíl od centra celé oblasti leží na hlavních tazích do hlavního města země, do Moskvy.\n\n"}
{"id": "67771", "url": "https://cs.wikipedia.org/wiki?curid=67771", "title": "Právo várečné", "text": "Právo várečné\n\nPrávo várečné bylo jedním z nejdůležitějších a nejvýdělečnějších středověkých městských práv, které legalizovalo vaření piva. V královských městech bylo proto právo várečné úzce spojeno s právem mílovým. Prakticky pokud město mělo právo várečné, mohl ve svém domě pivo vyrábět a šenkovat každý plnoprávný měšťan, který vlastnil pivní průpěň.\n\nPlnoprávným měšťanem byl pouze vlastník domu uvnitř městských hradeb, kterých bylo omezené množství. Postupně, jak se výroba specializovala, docházelo ve městech k určité koncentraci vaření piva ve společném pivovaru (vaření „střídou“). Často měšťané náročnější část výroby či výrobu celou přenesli na specializované řemeslníky a pivo ve svém domě pouze šenkovali. Právo várečné bylo vázáno ke konkrétnímu domu, v menšině a jen v některých městech, byla jeho nositelem fyzická osoba.\n\nToto právo v poddanských městech uděloval majitel panství a vztahovalo se ne k městu, ale k určitému domu. Vznikaly tak právovárečné domy. V takovém domě byla v přízemí krčma (šenk, mázhaus) a v ní se pivo prodávalo. Například domům v pražské Dlouhé třídě bylo vydáno 67 práv na vaření piva. Z těchto drobných pivovarů se jich zachovalo jen několik. Nejznámějšími jsou pivovary U Fleků a U Medvídků v Praze. Pivo z poddanských pivovarů se původně nesmělo dovážet do měst, vztah narovnala svatováclavská smlouva v roce 1517.\n\nPo zavedení pozemkových knih (zákonem r. 1872) bylo právo várečné zapsáno v oddílu A vložky pozemkové knihy: „1 podíl práva várečného“, „1/147 práva várečného“ a podobně. Je tedy zapsáno v oddílu vymezujícím majetkovou podstatu a příslušenství určité nemovitosti – domu uvnitř městských hradeb. Pokud došlo k rozdělení domu na více (právně) samostatných částí, zůstávalo právo várečné pouze u jediné části a nedělilo se.\n\nU společného pivovaru, sladovny, hostinců nejsou zapsáni (v odd. B vložky PK) jednotliví spoluvlastníci jménem. Např. v případě sladovny v Písku zní zápis: „Vkládá se právo vlastnické Právovárečném měšťanstvu v Písku a poznamenává se, že toto právo náleží: a) dočasnému vlastníku domu č. p. 1 jedním celým podílem, b) dočasnému vlastníku domu č. p. 2 jedním celým podílem … x) dočasnému vlastníku domu č. p. ... polovičním podílem“.\n\nZápis „podílu práva várečného“ je zápisem spoluvlastnického podílu dočasného vlastníka právovárečného domu, právo várečné (jako majetkový podíl na vlastnictví pivovaru, sladovny, ledovací louky před pivovarem, sítě hostinců…) je vždy vlastnictvím určité osoby. Tento způsob si vynutila praxe: jestliže např. v Písku bylo 147 podílníků a měli ve společném vlastnictví 89 nemovitostí, pak by se muselo v těchto 89 vložkách PK přepisovat při každé změně kteréhokoliv osoby ze 147 spoluvlastníků. V Plzni těchto spoluvlastníků bylo cca 500. Právo várečné se prodávalo jako součást domu, někdy se převádělo z domu na dům, v některých městech byla některá práva (podíly) nespojené s domem a volně se převáděly mezi osobami. Převod právovárečného podílu podléhal dani jako převod nemovitostí.\n\nPodíl práva várečného určoval váhu hlasu při hlasování ve valné hromadě právovárečného měšťanstva. Právovárečné měšťanstvo bylo zpravidla zapsáno v rejstříku kupců-jednotlivců, za první republiky právovárečná měšťanstva zůstávala jako relikt, proto byla snaha, spojená s daňovými úlevami, převést (speciálním zákonem) právovárečná měšťanstva na formu a. s. nebo s. r. o.\n\nPodle zákona o mimosoudních rehabilitacích byl majetek některých právovárečných měšťanstev restituován (Plzeň, Hradec Králové, Polička, Havlíčkův Brod), většinou ovšem byla restituce vůči žadatelům – fyzickým osobám odmítnuta s odůvodněním, že daný majetek náležel „právovárečnému měšťanstvu“ jakožto zvláštní právnické osobě a nikoliv jeho členům. Rozhodování restitučních soudů zde navázalo na prvorepublikovou judikaturu, která pravovárečná měšťanstva považovala za samostatné korporace ve smyslu § 26 obecného zákoníku občanského. V českém obchodním rejstříku je od roku 2015 jako samostatná právnická osoba zapsáno Právovárečné měšťanstvo v Plzni (IČO 10358986), které vzniklo již roku 1842.\n\n\n"}
{"id": "67775", "url": "https://cs.wikipedia.org/wiki?curid=67775", "title": "Platan (rozcestník)", "text": "Platan (rozcestník)\n\nSlovo Platan může mít několik významů \n\n\n\nSouvisející články o památných platanech:\n"}
{"id": "67782", "url": "https://cs.wikipedia.org/wiki?curid=67782", "title": "Vladimír Hirsch", "text": "Vladimír Hirsch\n\nVladimír Hirsch (* 3. července 1954 Benešov u Prahy) je český hudební skladatel a instrumentalista (klávesové nástroje). Je autorem konceptu tzv. \"integrované\" hudební formy, spojující soudobou vážnou hudbu s hudbou dark-ambientní a industriální. Jeho kompoziční styl je charakterizován polymodální architektonikou a alchymistickou prací se zvukem, využívající především digitální techniky k rozšíření akčního potenciálu výrazových prostředků. Je či byl vedoucí osobností avantgardních projektů Aghiatrias, Skrol, Zygote, Subpop Squeeze a dalších. V letech 1986–1996 byl členem experimentální post-punkové formace Der Marabu.\n\nVladimír Hirsch se narodil Benešově, do 18 let žil v Ledči nad Sázavou a poté se přestěhoval do Prahy, kde dnes žije a tvoří. Komponuje od roku 1973, kdy jako klavírista a varhaník začínal drobnými romantickými a klasicistními skladbami pro tyto nástroje, velmi brzy však opouští tyto pokusy a po dlouhou dobu se věnuje pouze rockovým a jazzovým experimentům v rámci několika formací. Dlouho působil v pražské post-punkové skupině Der Marabu. Po jejím rozpadu založil v roce 1995 soubor Skrol a posléze i několik dalších paralelních projektů Aghiatrias, Zygote, Subpop Squeeze, Luminar Ax, ad.\n\nAniž by kdy dosud opustil činnost postavenou více či méně na rockových principech a představovanou uvedenými prokjekty a soubory, od roku 1987 se skladatel soustřeďuje též na sólovou produkci, která se kolem roku 2002 stává jeho hlavním programem. Jeho doménou se stává forma, kde klade důraz na využití potenciálu moderních výrazových prostředků a hledání specifických skladebných postupů. Byl postupně ovlivněn různými skladebnými technikami, především seriální, atonální, mikrotonální, polymodalitou, spektralismem a dalšími. Byl též částečně inspirován tradicemi slovanské klasické hudby 20. století, postupně však vytváří vlastní pracovní model jak v tónorodých principech, tak kompozici a instrumentaci s trvalou snahou o prolomení hranic mezi primárně hudebními a nehudebními prvky a rozšíření akčního potenciálu výrazových prostředků prostřednictvím moderních technologií. Využívá především digitální technikou vytvořené zvukové charakteristiky nástrojů z obsazení klasického orchestru spolu s širokou škálou rozmanitých zdrojů zvuku se snahou dosáhnout organického sepětí zdánlivě odlišných prvků do živého tvaru jejich alchymistickou transformací v homogenní, dále nedělitelnou substanci. Tento princip, nazývaný jím samým \"integrovanou hudbou\" představuje též metafyzicky ústřední myšlenku tvůrčího konceptu, který spočívá v kolizi a smíření dvou zdánlivě duchovně protilehlých světů uvnitř jedince.\n\nVladimír Hirsch pravidelně koncertuje jak doma, tak v zahraničí (včetně turné v USA, Německu, Velké Británii a Itálii, kde také publikuje. V roce 2010 byl vydán osmidiskový komplet stěžejních nahrávek jeho souborného díla italským vydavatelstvím Ars Benevola Mater pod názvem \"The Assent to Paradoxon\". V rámci několika projektů spolupracuje též se zahraničními umělci (Dawn Carlyle aka Dove Hermosa, Nadya Feir, Cecilia Bjärgö, Igor Vaganov, Alessandro Aru, Kenji Siratori, atd.). K jeho aktivitám patří i komponování scénické a filmové hudby.\n\nSpektrum hudby Vladimíra Hirsche obsahuje jak experimentální projekty, tak skladby velmi přísného kompozičního řádu, téměř vždy však konceptuální povahy. \"\"Jde o práci nekonformního individualisty, vykovavšího zcela originální estetickou formu, kde jednotícím prvkem je povýtce temná, emočně vypjatá, často až apokalyptická atmosféra skladeb, charakteristických svou metafyzičností, existenciální úzkostí a spiritualitou.\"\" (Stephen Ellis)\nK jeho nejvýznamnějším pracím patří \"\"Symfonie č. 4\"\" s podtitulem \"\"Snímání z kříže\"\" a její revidovaná, živá verze s názvem \"\"Graue Passion\"\" (Šedé pašije), konceptuální dark ambientní alba \"\"Underlying Scapes\"\", \"\"Exorcisms\"\", \"\"Invocationes\"\" a \"\"Scripta Soli\"\" , rozsáhlá ingresivní kompozice \"\"Contemplatio per nexus\"\", postindustriální mše \"\"Missa Armata\"\", kompozice pro klavíry, bicí nástroje a kombinované elektroakustické techniky \"\"Endoanathymia\"\", digitální symfonie \"\"Axonal Transit\"\", mikrotonální dark ambientní album \"\"Epidemic Mind\"\", výběr skladeb pro varhany a klavír \"\"Selected Organ and Piano Works\"\" a \"Koncert pro varhany č.2 \"Horae\"\".\n\nVšechny z nich představují velmi propracované a autentické vyjádření jak vnitřního hodnotového střetu jedince, tak ilustraci jeho konfrontace s antropocentrickým modelem současné společnosti, s nímž nesouzní. Toto téma prolíná většinu skladatelovy práce. Jeho jméno je pro zasvěcence industriální a postindustriální scény synonymem pro velmi intenzivní hudbu, plnou sugestivní a bouřlivé atmosféry. Byl zařazen do Antologie ambientní hudby Oliviera Bernarda , The Complete Guide of Ambient Music a do encyklopedické publikace skladatelů současné světové hudby :\n\nHirschova tvorba je reprezentována nejen činností jím vedených souborů, ale také rozsáhlou kolekcí sólových prací. Je autorem řady konceptuálních alb, několika symfonií, suit, koncertních a experimentálních skladeb, scénické hudby a mnoha drobnějších kompozic.\n\n\nVladimír Hirsch se zabývá též počítačová grafikou – kromě jiného je autorem designu všech svých sólových alb a drtivé většiny alb jím vedených projektů. V tomto směru často spolupracuje s českým uměleckým fotografem Janem Vávrou, představitelem tzv. neopiktorialismu, jehož práce se staly předlohou pro jednotný design kompletu Hirschových alb \"\"The Assent to Paradoxon\"\". Je také autorem řady článků a esejů nejen o hudbě a umění . Dlouhodobě se angažuje ve prospěch používání geografických názvů Česko a Czechia . Vladimír Hirsch vystudoval pražskou lékařskou fakultu Karlovy Univerzity a kratšími či delšími přestávkami lékařskou praxi dosud vykonává. \n\n\n"}
{"id": "67788", "url": "https://cs.wikipedia.org/wiki?curid=67788", "title": "Josef Lada", "text": "Josef Lada\n\nJosef Lada (17. prosince 1887 Hrusice – 14. prosince 1957 Praha) byl český malíř, ilustrátor, scénograf a spisovatel.\n\nNarodil se hrusickému ševci Josefu Ladovi (1847–1904) a jeho manželce Alžbětě, rozené Janovské (1843–1912), jako nejmladší ze čtyř dětí. Měl bratra Františka (* 1870) a sestry Antonii (* 1877) a Marii (* 1881). Z Hrusic a okolí také čerpal řadu námětů svých obrazů.\n\nV roce 1901 odešel do Prahy, aby se na Královských Vinohradech vyučil malířem pokojů a divadelních dekorací. O rok později vstoupil do učení na knihaře a zlatiče. V kresbě byl samoukem, postupně si vyvinul osobitý styl s typickou silnou linkou a zaoblenými tvary postav. Jako půlroční chlapec upadl na knejp (ševcovský nůž) a poranil si oko. Proto viděl jen na jedno a chybělo mu prostorové vidění.\n\nPůsobil jako karikaturista, ilustrátor a také jako spisovatel. Kromě mnoha pohádek a knih pro děti, které sám napsal (k nejznámějším patří \"Kocour Mikeš\" a \"O chytré kmotře lišce\"), ilustroval především \"Osudy dobrého vojáka Švejka za světové války\" (pro Švejka nakreslil 1339 kreseb) a další knihy Jaroslava Haška, dále \"Tyrolské elegie\", \"Krále Lávru\" a \"Epigramy\" Karla Havlíčka Borovského, Erbenovy a Drdovy pohádky a další.\n\nByl rovněž autorem výprav, scén a kostýmů k divadelním hrám i operám uváděným Národním divadlem a hlavním výtvarníkem úspěšného českého filmu režiséra Josefa Macha \"Hrátky s čertem\" z roku 1956, natočeného podle stejnojmenné pohádkové divadelní hry Jana Drdy.\n\nV oblasti výtvarného umění vytvořil asi 400 volných obrazů a okolo 15 tisíc ilustrací. Jeho ilustrace inspirovaly českého básníka Jaroslava Seiferta k napsání básnické sbírky \"Chlapec a hvězdy\" (1956). Sbírka je v podstatě malebným slovním doprovodem k jeho známým obrázkům.\n\nSpolečně s Čapkem, Nezvalem a Vančurou se stal jedním ze zakladatelů tzv. „moderní pohádky“ v české literatuře a obdržel za svoje dílo roku 1947 titul národní umělec.\n\nDne 18. června 1923 se oženil s Hanou Budějickou (1888–1951) a narodily se jim dcery Alena (1925–1992) a Eva. Alena Ladová byla rovněž ilustrátorka a malířka. O svém otci napsala v roce 1963 knihu \"Můj táta Josef Lada\", které bylo vydáno přes 9000 výtisků, v knize byly také použity ilustrace z jiných Ladových děl. Dcera Eva se narodila 18. prosince 1928, byla nadaná klavíristka a zahynula v 16 letech při leteckém bombardování u Emauzského kláštera 14. února 1945.\n\nByl po něm pojmenován asteroid 17625 Joseflada.\n\nNa jeho počest do prosince 2018 nesl název rychlík Českých drah Praha - České Budějovice Josef Lada\n\n\n\n\nVystupoval ve dvou dokumentech Československé televize; oba režíroval herec a režisér Hugo Huška:\n\nV Ladově kraji se nacházejí dvě naučné stezky – Cesta kocoura Mikeše a Pohádkové Hrusice.\n\n\n\n"}
{"id": "67789", "url": "https://cs.wikipedia.org/wiki?curid=67789", "title": "František Teuner", "text": "František Teuner\n\nFrantišek Teuner (6. března 1911, Benešov u Prahy – 25. červen 1978, Norimberk) byl český lékař, pravicový extremista angažující se ve výchově mládeže a později také kolaborant s nacismem. Byl členem organizace Vlajka a v roce 1941 připravoval s ministrem školství a národní osvěty Emanuelem Moravcem vznik jednotné mládežnické organizace zvané Kuratorium pro výchovu mládeže v Čechách a na Moravě, ve které pak od května 1942 působil jako generální referent. Při procesu s představiteli Kuratoria v roce 1947 byl odsouzen k trestu smrti. Rozsudek mu však byl změněn na doživotní odnětí svobody. V roce 1963 byl z vězení propuštěn. Po okupaci vojsky Varšavské smlouvy v roce 1968 emigroval do Západního Německa, kde také zemřel.\n\nFrantišek Teuner se narodil 6. března 1911 v Benešově do rodiny primáře okresní nemocnice MUDr. Karla Teunera a jeho manželky Jarmily. Křtu Františka Teunera se účastnil jeho kmotr František Ferdinand d'Este s chotí a taktéž kmotrou arcivévodkyní Žofií, po kterém byl také pokřtěn. Teuner měl ještě dva sourozence bratra Karla (1912) a sestru Žofii (1916).\n\nTeunerova rodina svými vazbami patřila do početné názorové skupiny okolo bývalé rakouské šlechty, která se vznikem republiky a nastolením nových společenských podmínek cítila poškozena. Změnou poměrů ztratila šlechta své dosavadní elitní postavení a během pozemkové reformy přišla také o část majetku. Sekulární republika také zpřetrhala do té doby silné vazby státu na katolickou církev. V tomto ohledu byla proto i Teunerova konzervativní rodina vůči modernímu liberálnímu prostředí První republiky značně kritická, což výrazně ovlivňovalo mladého Teunera v jeho radikálním pravicovém směřování.\n\nVe školním roce 1921/22 začal František Teuner studovat na benešovském gymnáziu. Jeho třídním učitelem byl ThDr. I. Kolář. Dne 19. 6. 1929 odmaturoval a v duchu rodinné tradice započal studium medicíny na Univerzitě Karlově. V roce 1935 promoval u profesora Bydlíka na doktora všeobecného lékařství. Od roku 1941 pracoval na interní klinice u profesora Josefa Pelnáře.\n\nTeuner byl již od vysokoškolských studií velmi aktivním krajním pravičákem. V roce 1930 vstoupil do organizace Vlajka a v roce 1939 založil skupinu Mládež vlajky. Rok na to ho Jan Rozsévač-Rys jmenoval ústředním vedoucím propagandy a náčelníkem mládeže ČNTS-Vlajka. Zpočátku spolupracoval s Janem Rysem-Rozsévačem, se kterým se však v roce 1941 rozešel a z Vlajky vystoupil. Počátkem roku 1941 Dr. Teuner navazuje společně se svými spolupracovníky spolupráci s Emanuelem Moravcem.\n\nPříprava organizačního zajištění a školení kádrů započalo 15. března 1942 tříhodinovými schůzkami v soukromých bytech bývalých funkcionářů Mládeže Vlajky, např. u Jaroslava Čermáka, Miloše Janatky nebo u Karla Brabce a dalších příznivců. Celkem jich proběhlo osmnáct. Podkladem k ideologickému studiu sloužily: stanovy a činnost Hitlerovy mládeže, NSDAP, spisy Baldura von Schiracha, Alfreda Rosenberga a Mein Kampf. Setkání řídil František Teuner. Po nástupu do úřadu Zastupujícího říšského protektora v Čechách a na Moravě v září 1941 Reinhard Heydrich jmenoval Emanuela Moravce ministrem školství a vedoucím Úřadu lidové osvěty. V únoru 1942 už měla skupina kolem dr. Františka Teunera asi 25 osob a řídila se pokyny Emanuela Moravce.\n\n21. května 1942 předložil František Teuner ministru Moravcovi seznam vedoucích pro připravovanou jednotnou organizaci české mládeže. 28. května 1942, den po spáchání atentátu na zastupujícího říšského protektora Reinharda Heydricha, vydala vláda Protektorátu nařízení o povinné službě mládeže, k nimž přibyly později další legislativní normy, které spolu tvořily základ výstavby nové organizace: Nařízení předsedy Kuratoria pro výchovu mládeže v Čechách a na Moravě ze dne 30.5.1942, kterým se stanoví zásady pro povinnou službu mládeže a Nařízení předsedy Kuratoria pro výchovu mládeže v Čechách a na Moravě ze dne 30.5.1942 o rozsahu povinné služby mládeže.\n\nDne 2. června 1942 na velké manifestaci k odsouzení atentátu na říšského protektora na Staroměstském náměstí se Teuner svým proslovem poprvé zapsal do povědomí národa. Teuner se po celou dobu trvání Protektorátu zásadně podílel na vybudování Kuratoria pro výchovu mládeže v Čechách a na Moravě a od května 1942 působil ve funkci generálního referenta. Nacistickým režimem mu byla udělena „čestná dýka“ a cena Reinharda Heydricha.\n\nFrantišek Teuner nicméně v mnoha případech nebyl tou osobou, která by výrazněji ovlivňovala směřování a činnost Kuratoria. O zásadních věcech rozhodovali němečtí poradci. Teuner prošel poměrně záhy deziluzí. Mezi německými poradci neměl žádnou autoritu, jeho návrhy byly ignorovány a limitem mu byla i nedostatečná znalost němčiny. Byl dokonce rozhodnut Kuratorium opustit. Nakonec se však se situací smířil a vděčně přijal úlohu usměvavého propagátora Kuratoria. Přes lokajský charakter jeho veřejných projevů je z jiných jeho aktivit zřejmé, že s tvrdou linií kolaborace a nacistické politiky se už vnitřně neztotožňoval. V roce 1943 například soukromě povzbudil spisovatele Jaroslava Foglara, aby během léta opatrně a nenápadně uspořádal svůj každoroční oddílový tábor, byť oficiální stanovisko Kuratoria bylo v této věci jednoznačně zamítavé. V závěru roku 1944 intenzivně, ale neúspěšně intervenoval proti popravě 19letého Vladimíra Vojtěchovského, který byl obviněn ze schvalování atentátu na Hitlera.\n\nNa samém konci války Teuner uprchl do západní zóny. Byl však vypátrán. V Československu byl na základě tzv. retribučního dekretu Eduarda Beneše byl Národním soudem v nepřítomnosti odsouzen k trestu smrti. V průběhu soudu ho americká tajná služba CIC předala v Mnichově sovětským, respektive československým orgánům, zůstával ovšem zadržován v utajení. Jeho pokus o sebevraždu během transportu z Mnichova do Československa dopadl neúspěšně. Na vykonání rozsudku čekal šest let, prezident Klement Gottwald mu udělil milost a trest byl zmírněn na doživotní vězení, který si odpykával v různých věznicích – na Mírově, v Leopoldově, ve slovenské Ilavě a kde také působil v době nedostatku vězeňských lékařů na ambulanci nebo nemocničním oddělení jako vězeňský lékař. Pozitivně ho zde hodnotila celá řada politických vězňů. Na svobodu byl propuštěn až po mnoha žádostech v roce 1963. Musel přijmout dělnické zaměstnání. Teprve později mohl začít opět vykonávat lékařskou praxi.\n\nV roce 1968 po okupaci vojsky Varšavské smlouvy emigroval do Západního Německa, kde opět působil jako lékař. Zde také sepsal své dodnes (stav k roku 2018) nevydané \"Paměti\", ve kterých hodnotí své pohnutky k práci s mládeží v pravicovém duchu. Zemřel v červnu 1978 v Norimberku.\n\n\n\n"}
{"id": "67790", "url": "https://cs.wikipedia.org/wiki?curid=67790", "title": "Okres Púchov", "text": "Okres Púchov\n\nOkres Púchov je jedním z okresů Slovenska. Leží v Trenčínském kraji, v jeho severní části. Na severu hraničí s okresem Považská Bystrica a s Českou republikou, na jihu pak s okresem Ilava.\n"}
{"id": "67795", "url": "https://cs.wikipedia.org/wiki?curid=67795", "title": "Cornelius", "text": "Cornelius\n\nJméno Cornelius (česky \"Kornélius\") je používáno jako křestní jméno i příjmení.\n\n\n"}
{"id": "67805", "url": "https://cs.wikipedia.org/wiki?curid=67805", "title": "Ražice", "text": "Ražice\n\nRažice je vesnice v Jihočeském kraji v okrese Písek, zhruba 8 km jihozápadně od města Písku. Je to důležitý železniční uzel na křížení tratí Plzeň – České Budějovice a Ražice–Tábor.\n\nJméno Ražice je odvozeno od výrazu „ves lidí Rážových“. V minulosti se v okolí vsi rýžovalo zlato. Připomíná to i název nedalekého Zlatého vrchu ležícího mezi Ražicemi a Heřmaní. Severovýchodně od Ražic se rozkládá Ražický rybník chráněný jako přírodní památka.\n\nK obci patří místní část Štětice a osada Humňany. V obci žije obyvatel.\n\nPrvní písemná zmínka o vsi Ražici pochází z roku 1469. Kolem roku 1490 patřily Ražice k hlubockému panství. V 16. století patřila obec k Prácheňskému kraji a v 19. století bývalému protivínskému panství.\nRoku 1848 se Ražice staly samostatnou obcí. V letech 1868–1870 byla vybudována železniční trať České Budějovice – Plzeň a v letech 1886–1889 pak trať Ražice–Tábor. V roce 2007 získala obec Ražice titul Jihočeská vesnice roku.\n\nObec Ražice se skládá ze dvou částí a dvou stejnojmenných katastrálních území.\nK obci patří i osada Humňany.\n\n\n\nRažice se staly světově známými díky knize \"Osudy dobrého vojáka Švejka za světové války\" od Jaroslava Haška. Místní amfiteátr se stal lokálním centrem pro pořádání několika hudebních festivalů, mimo jiné Rockem proti rakovině, Permonické slavnosti či podzimní Musicfest. O divadelní vyžití se stará místní ochotnický Ražický hravý spolek.\n\n"}
{"id": "67808", "url": "https://cs.wikipedia.org/wiki?curid=67808", "title": "Clemens", "text": "Clemens\n\nClemens je latinské jméno (: Klement) a může znamenat:\n\n\n\n"}
{"id": "67809", "url": "https://cs.wikipedia.org/wiki?curid=67809", "title": "Velký londýnský mor", "text": "Velký londýnský mor\n\nUdálost označovaná jako Velký mor byla epidemie moru, která zasáhla v letech 1665 až 1666 Anglii a zahubila asi 70 000 až 100 000 lidí, tedy asi jednu čtvrtinu obyvatel Londýna.\n\nEpidemie z této doby byla menšího rozsahu než dřívější černá smrt (masivní epidemie, která postihla Evropu v letech 1347 až 1353), ale byla označována přívlastkem \"velký\", protože to byl jeden z posledních rozsáhlých výskytu moru v Evropě.\n\nPředpokládá se, že nákaza se do Anglie dostala holandskou obchodní lodí dopravující bavlnu z Amsterdamu. Nákaza se vyskytovala v Nizozemí od roku 1654. První výskyt moru se objevil v oblasti doků na okraji Londýna. Během zimy 1664–65 bylo zaregistrováno několik případů úmrtí. Zima toho roku byla velmi studená, takže se nákaza příliš nešířila. Ale jaro a léto bylo neobvykle horké, což zvýšilo sílu infekce. První zaznamenanou obětí byla 2. dubna 1665 \"Margaret Porteousová\".\n\nV červenci 1665 zasáhl mor vlastní město a král Karel II. Stuart se svou rodinou a dvorem se odstěhoval do Oxfordu. Starosta a konšelé setrvali ve svých funkcích a řídili chod města. Poté, co obchodníci a řemeslníci utekli, byly zavřeny i obchody. V létě zůstal v Londýně pouze malý počet duchovních, lékařů a lékárníků.\n\nByla podniknuta některá opatření pro zmírnění důsledků epidemie. Lékaři byli placeni z městských prostředků a pohřby lidí, kteří zemřeli v důsledku moru, byly pečlivě organizovány. Úřady nařídily trvale udržovat ohně, ve dne i v noci, aby se povětří pročistilo. Rovněž byly páleny látky, které vydávají silnou vůni (pepř, chmel nebo kadidlo) pro ochranu před nákazou. Londýňanům, včetně dětí, bylo důrazně doporučováno kouření.\n\nI když největší výskyt moru byl zaznamenán v Londýně, epidemie zasáhla i jiné části země. Asi nejznámějším příkladem byla vesnice \"Eyam\" v \"Derbyshire\". Nákaza se rozšířila z balíku se šatstvem poslaným z Londýna. Vesničané udržovali karanténu, aby neroznášeli nákazu do okolí. Mor se sice v oblasti mimo vesnici nerozšířil, ale za cenu úmrtí poloviny obyvatel vesnice.\n\nPočet úmrtí v Londýně stoupal z 1 000 lidí za týden, k 2 000 za týden a v září 1665 dosáhl počtu 7 000 úmrtí za týden. Na konci podzimu se síla epidemie snížila a v únoru 1666 byla situace natolik bezpečná, že se král se svými blízkými vrátil do města. V té době se začal obnovovat obchod s okolními zeměmi a tak se nákaza dostala do Francie, kde zanikla následující zimu.\n\nVýskyt moru postupně slábl až do září 1666. Velký požár Londýna v září 1666 zničil velkou část hustě obydlených oblastí. Tato událost zastavila šíření nákazy zřejmě proto, že byly usmrceny krysy a jejich blechy, které roznášely mor. Po požáru byl Londýn rekonstruován a byly vybudovány širší ulice, snížena hustota obydlení a položeny základy kanalizace. Doškové střechy, které poskytovaly skvělé podmínky pro krysy, byly zakázány a tento zákaz platí do současnosti. K použití doškové střechy pří rekonstrukci divadla Globe v roce 1997 bylo potřeba speciální povolení.\n"}
{"id": "67813", "url": "https://cs.wikipedia.org/wiki?curid=67813", "title": "Velký požár Londýna", "text": "Velký požár Londýna\n\nVelký požár Londýna se přehnal přes centrální části londýnské City, řádil od 2. září do 5. září 1666 a zničil velkou část City uvnitř starých římských městských hradeb. Požár zasáhl město v době doznívání jiné katastrofy, velkého londýnského moru, který město zasáhl o rok dříve. V důsledku požáru došlo k přestavbě Londýna, při které byla Christopherem Wrenem vybudována nová katedrála svatého Pavla.\n\nPředchozí dva požáry v Londýně v letech 1133 a 1212, které způsobily velké škody na městských stavbách, byly do té doby označovány stejným přívlastkem. Později, v době druhé světové války, 29. prosince 1940 nálet německého letectva vyústil v požár, který bývá označován jako \"Druhý velký požár Londýna\".\n\nPožár vznikl v sobotu, 2. září 1666, ráno v ulici \"Pudding Lane\", v domě \"Tomase Farrynora\", pekaře krále Karla II. Farrinor pravděpodobně zapomněl uhasit oheň v peci, když šel večer spát, a krátce po půlnoci jiskry z doutnajících uhlíků zapálily palivové dříví u pece. Pekař i se svou rodinou stihl uniknout z hořícího domu oknem v poschodí, ale jeho hospodyni se únik nezdařil a byla tak první obětí požáru. Během hodiny byl informován starosta City sir \"Tomas Bloodworth\", který však situaci podcenil.\n\nŽivnou půdu pro obrovský požár připravilo dlouho trvající suché a teplé počasí, k němuž se přidal trvalý suchý severovýchodní vítr, který vanul bez přestání celé týdny. Pro stavbu většiny domů v Londýně té doby byly použity hořlavé materiály (dřevo a sláma) a jiskry z hořícího pekařova domu zapálily sousední domy. Podporován východním větrem se požár začal šířit Londýnem a počáteční snahy zabránit jeho šíření zbořením pásu domů jako požární zábrany byly neorganizované. V úterý vítr začal polevovat a ve středu požár začal slábnout. Ve čtvrtek dopoledne už byl skoro pod kontrolou, ale navečer plameny znovu vyšlehly u \"Temple\". Některé domy byly odstřeleny a tím byl oheň překonán.\n\nPožár z roku 1666 byl jednou z největších katastrof v dějinách Londýna. Zničil 13 200 domů, 87 chrámů, 6 kaplí a 44 cechovních sídel, Královskou burzu, \"Custom House\", původní katedrálu svatého Pavla, Guidhall, \"Bridewell Palace\", městské vězení, \"Session House\", čtyři mosty přes řeky Temži a \"Fleet\", tři městské brány a domovy 100 000 lidí, což byla jedna šestina obyvatel města. \n\nPočet obětí požáru není přesně znám. Tradičně se předpokládá malý počet (9–16), ale některé novější prameny spekulují o možnosti až tisíců obětí v důsledku nadýchání kouře.\n\nTak velký rozsah škod způsobený neúmyslně zaviněným požárem nebyl na světě zaznamenán. Uvnitř hradeb bylo zničeno pět šestin města (1,3 km²) a vně hradeb asi jedna šestina (255 000 m²) plochy, která zůstala uvnitř města nepoškozena. Zůstaly stát jen ojedinělé stavby domů. \n\nHodnota zničeného majetku byla odhadnuta asi na 10 milionů liber. Zničeny byly nejen domy, ale i jejich vnitřní vybavení včetně uměleckých děl, obrazů a knih. Požár měl ale i pozitivní efekt – zastavil šíření morové nákazy, která zasáhla Londýn předchozího roku a bývá označována jako Velký mor a která dle soupisu mrtvých způsobila smrt 68 590 lidí (podle některých odhadů však až 100 000 lidí).\n\nZhotovením plánů na rekonstrukci města byl pověřen Christopher Wren. Navrhoval vybudovat hlavní třídy ve směru sever-jih a východ-západ, postavit kostely na izolovaných, významných místech, soustředit veřejný život na nově postavených náměstích, soustředit nejvýznamnější cechovní sídla do jedné skupiny budov připojených ke \"Guildhall\" a postavit krásné nábřeží na břehu řeky od \"Blackfairs\" až po Tower. Wren chtěl vybudovat nový systém ulic s odstupňovanou šířkou – 30, 60 a 90 stop. \n\nVzhledem k tomu, že mnoho budov zůstalo ušetřeno požáru a jejich majitelé kladli výrazný odpor proti jejich zboření, Wrenovy plány se neuskutečnily. To je hlavním důvodem středověkého rázu současného Londýna. Wren byl pověřen obnovou zničených kostelů a katedrály svatého Pavla, rekonstrukci městské zástavby řídil \"Robert Hooke\". \n\nOd roku 1667 Parlament založil fondy pro rekonstrukci města z výtěžku nové daně z uhlí. Nové domy byly stavěny z nehořlavých materiálů (cihel a kamene), byla zlepšena kanalizace a zlepšila se dopravní dostupnost. V roce 1684 se nově zavedlo pouliční osvětlení.\n\nPamátník Velkého požáru Londýna, označovaný jednoduše jako \"Monument\", navržený \"Christopherem Wrenem\" a \"Robertem Hookem\", byl postaven poblíž místa, kde požár začal – u severního konce London Bridge. Nároží \"Giltspur Street\" a \"Cock Lane\", označované jako \"Pye Corner\", kde požár skončil, je osazeno malou pozlacenou soškou nazývanou \"Fat Boy\".\nPřed požárem připravil grafik a rytec českého původu Václav Hollar řadu pohledů na město, které přestalo existovat. Díky tomu je dnes známa podoba středověkého centra města. Zároveň se z těchto podkladů vycházelo při jeho obnově.\n"}
{"id": "67814", "url": "https://cs.wikipedia.org/wiki?curid=67814", "title": "Velký zápach", "text": "Velký zápach\n\nPojmem Velký zápach (\"Great Stink\") je označováno období v létě roku 1858, během něhož zápach ze splašků téměř ochromil život v centru Londýna.\n\nČást tohoto problému byla způsobena používáním moderních splachovacích záchodů. Zatímco tyto záchody byly pokrokem vůči nočníkům (které dříve používala většina obyvatel Londýna), zvýšily zároveň spotřebu vody a množství splašků, které byly odváděny do žump. Tyto byly napojeny na veřejnou kanalizaci, která byla původně navržena pro odvod dešťové vody, ale nyní do ní byly odváděny i odpady z továren. Splašky zamořovaly město zápachem před tím, než odtekly do Temže. Ve 40. letech 19. století se v Londýně velmi rozšířila cholera. Důvodem byla i představa, že se cholera šíří vzduchem. Až v roce 1854 londýnský lékař John Snow zjistil po epidemii cholery v Soho, že zdrojem přenosu je voda. V roce 1848 byla ustanovena Metropolitní komise pro kanalizaci – sdružení místních úřadů pro řešení problémů s odváděním odpadních vod.\n\nLéto roku 1858 bylo nezvykle horké. Temže a její přítoky byly extrémně znečištěné a horký vítr podporoval bujení bakterií, které vyvolávaly tak silný zápach, že vyvolal aktivitu Dolní sněmovny a soudního dvora. Hustý déšť ukončil horké léto a zápach z odpadních vod se stal snesitelnějším. Přesto Dolní sněmovna ustavila výbor pro řešení tohoto problému.\n\nNa konci roku 1855 byla komise nahrazena institucí Metropolitan Board of Works (MBW), která přijala v roce 1859 návrh svého hlavního inženýra Josepha Bazalgette – soustavu 2 100 km tunelů a potrubí pod povrchem Londýna, které by odváděly splašky a rozváděly pitnou vodu. V průběhu dalších šesti let byl položen základ Londýnské kanalizační sítě. Důsledkem vybudování této soustavy cholera do 3 měsíců z Londýna zcela vymizela a již se nikdy nevrátila. \n\n"}
{"id": "67815", "url": "https://cs.wikipedia.org/wiki?curid=67815", "title": "Velký smog 1952", "text": "Velký smog 1952\n\nVelký smog zasáhl Londýn 5. prosince 1952 a trval do 9. prosince 1952. Tato pohroma způsobila smrt přibližně 12 000 obyvatel a byla hybnou silou změn k modernímu přístupu k životnímu prostředí, které se reflektovaly v řadě konferencí OSN (např. Deklarace Konference Organizace spojených národů o životním prostředí) a konceptu udržitelného rozvoje.\n\nPočátkem prosince 1952 padla na Londýn hustá mlha. Vzhledem k ochlazení spálili Londýňané více uhlí než obvykle. Ve stejné době byla rovněž ukončena výměna původních elektrických tramvají za dieselové autobusy. Silně znečištěný vzduch byl uzavřen chladnou vzduchovou vrstvou a koncentrace nečistot se dramaticky zvýšila. Smog byl tak hustý, že občas znemožňoval dopravu. Vstupoval do budov, a tak byly rušeny koncerty, divadelní představení a promítání filmů, protože diváci neviděli na jeviště nebo na plátno kin.\n\nVzhledem k tomu, že Londýn byl známý výskytem mlhy, zpočátku nezavládla panika. Po určité době začala zdravotní služba srovnávat počet úmrtí s předchozími lety a bylo zjištěno, že v důsledku smogu zemřelo asi 4000 lidí – většinou velmi mladí nebo velmi staří lidé, kteří měli nějaké dýchací problémy. Do konce období smogu zemřelo asi dalších 8000 obyvatel Londýna.\n\nTyto šokující informace vedly k přehodnocení pohledu na znečištění vzduchu. Byly vydány regulační předpisy omezující použití znečišťujících paliv v průmyslu a pro vytápění domácnosti (například \"City of London Act\" z roku 1954 a \"Clean Air Acts\" z roku 1956 a 1968).\n\n"}
{"id": "67823", "url": "https://cs.wikipedia.org/wiki?curid=67823", "title": "Sergej Lukjaněnko", "text": "Sergej Lukjaněnko\n\nSergej Vasiljevič Lukjaněnko (; * 11. dubna 1968, Karatau, Sovětský svaz), je známý ruský spisovatel, autor převážně fantastických románů a povídek. V České republice je známý především cyklem románů \"Hlídka\", který vychází od roku 2005.\n\nPrvní fantastická povídka s názvem \"Porucha\" (Нарушение) mu vyšla v časopise Záře (Заря) v roce 1988. Zpočátku byla v jeho dílech patrná inspirace ruským autorem Vladislavem Krapivinem nebo Američanem Robertem A. Heinleinem, rychle však našel svůj vlastní styl. V roce 1990 dokončil Státní lékařský institut v Alma Atě se specializací lékař-terapeut, začal pracovat jako psychiatr a potom se stal zástupcem šéfredaktora časopisu Světy (Миры). Známým se stal díky svým románům \"Rytíři čtyřiceti ostrovů\" (Рыцари Сорока Островов) a \"Atomový sen\" (Атомный сон). Od roku 1993 (někdy se uvádí 1995) se věnuje výhradně psaní. V roce 1996 se přestěhoval do Moskvy, kde od té doby trvale žije. Je držitelem celé řady literárních cen, včetně nejprestižnější ruské ceny Aelity, udělované za největší přínos k rozvoji fantastických žánrů. Je ženatý a má jednoho syna.\n\nČesky vydaná díla jsou vyznačena tučně.\n\ncyklus Rytíři čtyřiceti ostrovů\n\ncyklus Hranice snů\n\ncyklus Hvězdy, ty studené hračky\n\ncyklus Bludiště odrazů\n\ncyklus Lord z planety Země\n\ncyklus Hledači nebe\n\ncyklus Hlídka\n\ncyklus Genom\n\ncyklus Pohraničí\n\nostatní\n\n\n\n"}
{"id": "67826", "url": "https://cs.wikipedia.org/wiki?curid=67826", "title": "Lukjaněnko", "text": "Lukjaněnko\n\nPříjmení Lukjaněnko má více osobností:\n\n"}
{"id": "67829", "url": "https://cs.wikipedia.org/wiki?curid=67829", "title": "Vandalština", "text": "Vandalština\n\nVandalština byla východogermánský jazyk kmene Vandalů, pravděpodobně příbuzný s gótštinou. O vandalštině je známo jen velmi málo, určité stopy však zanechala na andaluském dialektu španělštiny. V latinském textu z roku 390 se vyskytuje vandalská věta: \"\"eils [...] scapia matzia ia drincan!\"\" (gótsky \"\"hails! skapjam matjan jah drigkan!\"\"; česky \"\"Ať žije! Jezme a pijme!\"\").\n"}
{"id": "67831", "url": "https://cs.wikipedia.org/wiki?curid=67831", "title": "Sestra", "text": "Sestra\n\nSestra je běžné označení sourozence ženského pohlaví.\n\nObvykle jde o sourozence, kteří mají stejné oba rodiče. \n\nJako řádové sestry se též označují řeholnice. Protože řeholnice ve špitálech pečovaly o nemocné, nazýváme dnes sestrami i ošetřovatelky v nemocnicích a lékařských ordinacích. Naproti tomu mužské pracovníky ve stejných oborech většinou nenazýváme bratry.\n\nJako sestry a bratři se mezi sebou titulují též skauti Sokolové, křesťané (někde běžně, někde již jen výjimečně) a někteří tradičněji orientovaní členové KDU-ČSL.\n\n\n"}
{"id": "67833", "url": "https://cs.wikipedia.org/wiki?curid=67833", "title": "Protivin", "text": "Protivin\n\nProtivin je obec v Chickasaw County v americkém státě Iowa. Bydlí zde asi 300 obyvatel, rozloha města je 1,2 km².\n\nObec byla založena českými přistěhovalci okolo roku 1855 a dostala název po jihočeském městě Protivín. Jedinou dominantou a atrakcí této obce je kostel Nejsvětější Trojice z roku 1878 a České dny, které se konají každoročně v srpnu 2. či 3. víkend.\n\n"}
{"id": "67834", "url": "https://cs.wikipedia.org/wiki?curid=67834", "title": "Krokodýl (zabezpečovací zařízení)", "text": "Krokodýl (zabezpečovací zařízení)\n\nKrokodýl je železniční zabezpečovací zařízení používané ve Francii od roku 1872. Zařízení vynalezli inženýři Lartigue a Forest a poprvé bylo použito u společnosti Chemins de Fer du Nord. Později se rozšířil i do Belgie a Lucemburska.\n\nZařízení pracuje tak, že v ose koleje, většinou v místě návěstidla, je umístěn kontakt tvořený třemi prolamovanými ocelovými pásy. V případě, že je na následujícím návěstidle návěst stůj, je na krokodýla přivedeno kladné napětí 20 V proti kolejnici. Hnací vozidlo (řídící vůz) je na spodní straně opatřen kontaktem v podobě štětky nebo vějířku. Pokud je na něj přivedeno kladné napětí, uzavře se elektrický obvod a v kabině se rozezní houkačka, u parních lokomotiv lokomotivní píšťala. Pokud je návěstidlo v poloze dovolující jízdu, je na krokodýlu napětí opačné polarity a pouze gong upozorní strojvedoucího. Zároveň se v obou případech zaznamená kontakt na rychloměrný proužek.\n\nPůvodně toto zařízení nemělo přímý vliv na jízdu vlaku, teprve v pozdější době byla zavedena nutnost obsloužení tlačítka při zaznění houkačky, jinak po 5 s nastalo rychločinné brzdění. Zároveň až k dalšímu návěstidlu svítí na stanovišti žlutá kontrolka.\n\nVelkou nevýhodou tohoto zařízení je nutnost spolehlivého mechanického kontaktu při průjezdu vozidla. Velkým nebezpečím je zejména sníh a námraza, která může zabránit přenosu výstražného signálu na stanoviště strojvedoucího. V současnosti je doplňován dalšími systémy.\n\nSystém MEMOR II zavedl sledování snižování rychlosti vlaku - po zaregistrování výstrahy musí vlak na vzdálenosti 800 m zpomalit na maximální rychlost 60 km/h, jinak dojde k zaúčinkování rychločinného brzdění. Problémem zůstala možnost projetí návěstidla v poloze stůj. Po tragické nehodě v Lucembursku v roce 1997 byl proto tento systém rozšířen - u hlavního návěstidla se nacházejí dva krokodýly vzdálené nejvýše 11 m. Pokud návěstidlo zakazuje jízdu, je na oba přivedeno kladné napětí. Pokud přes ně přejede vozidlo vybavené systémem MEMOR II+, dojde k jeho samočinnému zabrzdění.\n\n"}
{"id": "67836", "url": "https://cs.wikipedia.org/wiki?curid=67836", "title": "Gaia", "text": "Gaia\n\nGaia (řecky \"Γαῖα\" země, latinsky \"Tellus\" nebo \"Terra\"), též Gé, je v řecké mytologii bohyně země a sama Země.\n\nNa počátku všeho byl Chaos, počátek všeho. Z něho povstal Erebos – bůh věčné tmy a tma sama a Nyx – bohyně noci a zosobněná noc. Z této dvojice pochází Aithér – věčné světlo a Hémerá – světlý den.\n\nTeprve potom se zrodila Gaia – země, Tartaros – podsvětní propast a Erós – vše oživující láska. Gaia sama ze sebe zrodila Úrana – boha hvězdnatého nebe a nebe samo a Ponta – boha moře.\n\nGaia se stala manželkou Úrana, když ovládl svět a zplodili dvanáct potomků, Titánů jménem Ókeanos, Koios, Kríos, Hyperíón, Íapetos a Kronos a Titánky jménem Theia, Rheia, Mnémosyné, Foibé, Themis a Téthys. Pak ještě zrodila Kyklópy a Hekatoncheiry.\n\nGaia všechny své děti milovala, Úranos je nenáviděl. Když svrhl zvláště nenáviděné Hekatoncheiry do nitra země, odkud nesměli vycházet na zem, Gaia žádala Titány, aby Úrana zbavili vlády. Odhodlal se k tomu jenom nejmladší Kronos, který zbavil Úrana mužství a zbavil ho vlády. Z Úranovy krve zrodila Gaia Giganty.\n\nKdyž se později historie opakovala a Kronos byl svržen vlastním synem Diem, poštvala Gaia proti němu Giganty, které vybavila kouzelnou rostlinou nezranitelnosti. Zeus si zase přivedl na pomoc pozemského syna Hérakla, který Giganty přemohl a svrhl je do hlubokého Tartaru.\n\nPodle některých verzí zplodila Gaia také Erínye – bohyně pomsty (rozšířena je ale spíš verze, že Erínye byly dcery bohyně noci Nyx). Gaia také zrodila bohu Pontovi syny Nérea, Thaumanta a Forkýna a dcery Kétó a Eurybii.\n\nModerní \"mytologie\" (helénismos) i někteří vědci operují s tzv. teorií Gaii, která chápe planetu Zemi a její biosféru jako \"Gaiu\", jediný ucelený superorganismus regulující podmínky své vlastní existence.\n\n\n"}
{"id": "67837", "url": "https://cs.wikipedia.org/wiki?curid=67837", "title": "Bohyně", "text": "Bohyně\n\nSlovo bohyně má více významů:\n\n"}
{"id": "67839", "url": "https://cs.wikipedia.org/wiki?curid=67839", "title": "Teorie Gaia", "text": "Teorie Gaia\n\nTeorie Gaii, nebo též Hypotéza Gaia (nebo také Gaea), je označení pro třídu vědeckých modelů, týkajících se geosféry, biosféry i atmosféry, které předpokládají, že živé organismy automaticky pomocí seberegulujících mechanismů regulují životní podmínky na planetě Zemi tak, aby pro ně byly přijatelné. S touto teorií poprvé přišel v 60. letech 20. století vědec, klimatolog a chemik Sir James Lovelock a pojmenoval ji (na podnět Williama Goldinga) podle řecké bohyně Gaii.\n\nTeorie není obecně přijata a její odpůrci ji často označují za spekulaci, která má blíž k mytologii, filosofii a náboženství, než k exaktní vědě. Lovelock se brání tím, že s náboženstvím tuto teorii nikdy propojovat nechtěl a litoval i zvoleného názvu, který příliš svádí k jisté mytologizaci. Pokoušel se proto prosadit její přejmenování na \"geofyziologii\", ale tento alternativní název nebyl přijat. V podobném duchu naopak přišel v roce 2009 Peter Ward s protihypotézou Médeia předpokládající sklony živých organismů ke kolektivnímu sebezničení.\n\nPlaneta Země je v teorii chápána jako souvislý superorganismus. Autoři zkoumali vlastnosti živých systémů, jako je stav vzdálený od (termodynamické) rovnováhy či přítomnost cyklů, kterými v metabolismu proudí hmota a energie. Tyto cykly jsou vlastně zpětnovazebnými smyčkami, které udržují systém ve stabilním stavu vzdáleném od rovnováhy a jsou společné všem živým organismům. Podobné cykly nalezli i na Zemi, kde propojují jak živou, tak neživou přírodu. Z tohoto implikují, že Země tedy utváří sama sebe a život sám udržuje zeměkouli životem obyvatelnou. To je jakoby v rozporu s běžným názorem, že život se přizpůsobil planetárním podmínkám, když se život i tyto podmínky vyvíjely samostatným způsobem. Lovelock říká, že život si sám udržuje své prostředí, že má do jisté míry schopnost homeostáze. Nezpochybňuje se zde ovšem zásadní role planetární regulace.\n\nPodle této teorie sice splňuje Gaia některé ze znaků živoucího organismu, ale jde jen o analogii. Gaia je např. schopna recyklovat uvnitř sebe odpady (na rozdíl od živých organismů). Gaia, tak jak byla Lovelockem formulována, nevyžaduje vědomí, jež by nějak nastavovalo parametry prostředí na Zemi, nejde tu o osobnost s vůlí, ale soubor samoregulujících se procesů. Jde o model planetárního života, ve kterém lidé nehrají nejdůležitější roli.\n\nSoubor filosofických teorií a hnutí, které nalezly v této vědecké teorii inspiraci, má významnou úlohu při formulaci postojů environmentálních skupin.\n\nHlavním argumentem podporujícím tento koncept je velká stabilita pozemského klimatu během posledních čtyř miliard let, kdy se nikdy nevychýlila z podmínek nutných pro uchování života. Ty jsou poměrně přísné: teplota kupříkladu nesmí vystoupit z úzkého pásu 300 ± 30 K. Taková stabilita nasvědčuje tomu, že si život podmínky sám udržoval.\n\nPodpůrné náznaky je možné hledat v přírodě. Známým příkladem je třeba role dimetylsulfidu při vznikání deště: tuto sloučeninu vytvářejí některé mořské bakterie pro udržení snesitelného osmotického tlaku na svých membránách. Když zahynou, dostává se do atmosféry a tam její molekuly fungují jako významná kondenzační jádra pro páru: vznikají mraky a déšť, který může spláchnout ze země do moře další živiny nebo změnit teplotu vody.\n\nBiolog Jaroslav Flegr se ve své monografii \"Evoluční biologie\" vyjádřil i k hypotéze Gaia. Silnou variantu, tedy pohled na Zemi jako superorganizmus, odmítá jako nepravděpodobnou. Uvádí, že jeden izolovaný superorganizmus by nebyl vystaven selekčním tlakům, které by vedly k tomu, že se nějakým způsobem zvýhodní existence účelných homeostatických mechanizmů. Dále poukazuje na to, že takový systém by byl nestabilní, protože by byly zvýhodněny organizmy na homeostáze se nepodílející. Díky tomu by se takoví \"\"parazité\"\" mohli více množit a nakonec by vytlačili \"\"altruisticky\"\" se chovající organizmy, tedy vlastní nositele homeostázy. Flegr sám pokládá tuto variantu dokonce za poněkud nebezpečnou, protože může svádět k představě, že ekosystém se s lidskými zásahy může dříve či později vyrovnat. Slabou variantu, tedy předpoklad, že geologické a biologické cykly jsou navzájem silně a úzce propojeny, čili že živé organizmy významným způsobem ovlivňují vlastnosti Země, pokládá naopak za hypotézu, v jejíž prospěch hovoří řada exaktních dat.\n\nMezi kritiky patří například John Maynard Smith (jde o náboženství), Stephen Jay Gould (jen metafora), Richard Dawkins (odporuje evoluci).\n\nSimulaci sedmikráskového světa vymyslel opět Lovelock. Život na této planetě je udržování správným poměrem mezi černými (které světlo a teplo přijímají a tudíž svět oteplují) a bílými (světlo odrážejí a planetu ochlazují).\n\n\n\n"}
{"id": "67841", "url": "https://cs.wikipedia.org/wiki?curid=67841", "title": "Citační index", "text": "Citační index\n\nCitační index (nebo také citační ohlas či citační rejstřík) určitého odborného článku je dán počtem prací v odborných vědeckých časopisech, které na daný článek odkazují. V širším významu slova označuje pojem citační index samotnou databázi publikací a citací. Citační index také slouží ke stanovení impakt faktoru vědeckých časopisů, který udává průměrný počet citací průměrného článku v daném médiu. Pravděpodobně nejkomplexnější databázi pro stanovení citačních indexů spravuje americký Institut pro vědecké informace (ISI) ve své databázi Web of Science (jde o placenou službu, která je ale běžně přístupná řadě českých odborných pracovišť, například z domény UK či MU). Existuje také řada dílčích databází, například citační databáze NASA ADS (pro obory astronomie, astrofyzika, fyzika a geofyzika), které bývají volně přístupné – za zmínku stojí také projekt Google Scholar, který je určitou volně dostupnou alternativou Web of Science.\n\nProtože každý článek tvoří v takovéto databázi samostatnou položku, jsou o něm většinou dostupná všechna zásadní data, především abstrakt, ale také autoři a zařazení ve vědeckém časopisu, což je nezbytné pro správné citování. Práce s citačními databázemi tedy patří k nezbytným součástem vědecké práce, zejména pak publikování výsledků výzkumu.\n\nMezi citacemi jsou zahrnuty ale i kritické (negativní). Ty ale nepocházejí od geograficky blízkých kolegů.\n\nCitační index může být při splnění jistých podmínek využit jako jedno z \"pomocných\" kritérií hodnocení vědecké práce jednotlivce či institucí. Často platí, že proslulí a významní vědci mají články s vyššími citačními indexy. Mechanické porovnávání absolutního počtu citací ovšem může být velmi zavádějící a nelze je ani zdaleka klást jako míru vědecké úrovně, kvality nebo vědeckého významu dané osoby. Průměrná citační frekvence a citační zvyklosti i tzv. citační poločas se v různých vědních oborech diametrálně liší a je prakticky nemožné je smysluplně porovnávat. Například, práce v některých oblastech matematiky, teoretické informatiky nebo teoretické fyziky, která získá 30 citací během 50 let a je stále citovaná, může být významem a vědeckým dopadem zcela srovnatelná s prací v molekulární biologii nebo experimentální medicíně, která během 5 let získá 600 citací. Citační výkonnost lze navíc snadno ovlivnit způsoby (mnoho spoluautorů, evidentní chyby, bulvární charakter, atp.), které nemají s vědeckou kvalitou nic společného. Historie vědy ukazuje příklady mnoha významných badatelů a vědeckých objevů, které mechanickým užitím citačního indexu ani podobnými scientometrickými metodami nebylo možné tehdy ani dnes identifikovat a předpovědět. Podobná podstatná omezení platí i pro jiné scientometrické indexy, pokud jsou užívána jako pomůcka pro hodnocení práce vědců, např. Hirschův index.\n\n\n"}
{"id": "67845", "url": "https://cs.wikipedia.org/wiki?curid=67845", "title": "Celina (step)", "text": "Celina (step)\n\nCelina je označení pro neobdělávanou travnatou půdu (step) v Rusku a dalších státech bývalého SSSR určenou pro zemědělské využití. Podle velkolepých plánů Nikity Chruščova se velké oblasti celin začaly od roku 1954 rozorávat do rozměrných honů a používat jako zemědělská půda pro pěstování obilí. Do těchto oblastí pak přicházelo velké množství obyvatelstva. Dnešní kazašské hlavní město Nur-Sultan, které se původně jmenovalo Akmolinsk, bylo v roce 1961 přejmenováno na Celinograd.\n\nVýnosy obilí na celinách byly velice nízké, proto se s jejich obděláváním skončilo v roce 1971.\n\n"}
{"id": "67850", "url": "https://cs.wikipedia.org/wiki?curid=67850", "title": "Eset", "text": "Eset\n\nEset (v překladu \"„Trůn“\" nebo \"„Sídlo“\", řecky Ἶσις – Ísis) je zpravidla antropomorfní staroegyptská bohyně se složitým teologickým vývojem. Textově je poprvé doložena až v době 5. dynastie v Textech pyramid, a to spolu s Usirem, ikonograficky dokonce teprve od 18. dynastie.\n\nJak ukazuje význam jejího jména, byla původně především postavou Devatera z Iunu a usirovského mytologického okruhu tvořícího ideologický kontext královské moci, přesněji jeho pohřebního aspektu. Zdá se proto, že na počátku zůstávala kulticky poměrně nedůležitou bohyní v porovnání s jinými podobného významu, například s Hathorou. Skrze mytologické souvislosti jako matka Hora, tedy panovníka, a manželka Usira, představitele věčné podsvětní podoby nejdříve králů a od doby Střední říše všech zemřelých, postupně získala povahu osobní i kosmické bohyně.\n\nOd Pozdní doby má Eset rysy všeobjímající univerzální bohyně. V této podobě se s jejím kultem seznámili Řekové a později Římané a v rámci římské říše se tak také rozšířil do všech jejích částí. Eset se stala bohyní antickou a po boku Serapida, transformovaného Usira, ale i samostatně, tvořila jeden z hlavních náboženských proudů konkurujících křesťanství. Uctívání Esety jako Isidy v řeckém a římském světě vykazovalo výrazně mysterijní rysy. Podle rozšířených, ale prozatím nedoložených názorů je Eset (resp. Isis) – matka Hora předobrazem Marie jako madony. V moderní době je jedním z nejčastějších objektů úcty kemetistů.\n\nEset se poprvé objevuje v období 5. dynastie v panteonu v Iunu. Zde byla prezentována jako dcera Geba a Nút, sestra Usira, Sutecha a Nebthet. Eset a Nebthet byly vyobrazovány na sarkofázích, s roztaženými křídly, jakožto ochránkyně před zlem. Jako ochránkyně mrtvých byla spojována s Usirem a považována za jeho manželku.\n\nPozdější mýtus, z doby, kdy Usirův kult získal na významu, vypráví příběh zrození boha zemřelých a pohřebišť Anupa. Sutech odepřel své manželce Nebthet dítě, proto se přestrojila za svou sestru Isis a v této podobě jej svedla. Ze spojení se narodil Anup. Ze strachu, že Sutech zjistí pravdu a dítě zabije, přesvědčila Nebthet svou sestru Eset, aby Anupa adoptovala. Příběh vysvětluje, proč je Anup považován za podsvětní božstvo (je adoptovaným synem Usira), ale nemůže si činit nárok na Usirovu pozici (jeho skutečným otcem není Usir, ale Sutech) – takto je upevněna pozice Usira jako vládce podsvětí.\nNejznámější mýtus o Eset/Isis zaznamenal mimo jiné i řecký historik a filozof Plútarchos. Usir a Eset byli moudří a oblíbení vládci Egypta. Sutech svému bratrovi záviděl a rozhodl se jej zabít. Uspořádal slavnost, na které ukázal přítomným překrásně zdobenou truhlici a prohlásil, že ten, kdo se do ní přesně vejde, jí dostane darem. Sutech si dopředu změřil Usira ve spánku, takže veděl, že bude jediný, kdo podmínku splní. Vystřídalo se několik přítomných. Když byl na řadě Usir a vlezl do truhlice, Sutech s několika dalšími spiklenci za ním zatloukli víko, takže truhlice se pro Usira stala rakví. Sutech poté vhodil truhlici do Nilu, aby jí řeka odnesla do dalekých krajů. Isis, když zjistila, co se stalo, vydala se truhlici hledat, aby mohla svého manžela řádně pohřbít. Nakonec truhlici našla v Byblosu na fénickém pobřeží (dle starší verze na Nilu u Abydu), kde byla zarostlá v kmeni tamaryšku. Truhlici převezla zpátky do Egypta, kde jí ukryla v močále. Sutech, který se mezitím ujal vlády nad Egyptem, se ale vydal zrovna do těchto míst na lov a truhlici objevil. Ve vzteku rozsekal Usirovo tělo na čtrnáct částí a ty rozházel po celém Egyptě, aby je Eset nemohla znovu najít, složit a dopřát Usirovi řádný pohřeb. Eset a Nebthet usilovně pátraly po kusech Usírova těla, našly jich však jenom třináct. Čtrnáctý díl, falus, byl totiž vhozen do Nilu, kde jej spolkl krokodýl. S Thovtovou pomocí nakonec Eset vytvořila zlatý falus a připevnila jej k tělu. Pak se proměnila v dravého ptáka (káni či krahujce) a s pomocí své a Thovtovy magie Usira na chvílí oživila a počala s ním syna Hora. Když Usira život opět opustil, řádně jej pohřbila a Usir se díky tomu mohl odebrat do podsvětí, kde se ujal role vládce podsvětí.\n\nEset vychovávala Hora ve velkém utajení. Když vyrostl, byl rozhodnut otce pomstít. Předstoupil tedy před nejvyšší soud bohů, kterému předsedal sluneční bůh Re. Jak Hor, tak Sutech měli v tomto sporu mezi bohy mnoho příznivců. Eset samozřejmě podporovala svého syna a všemožně mu pomáhala, Sutecha, jako staršího, podporoval sám Re. Spor trval osmdesát let a Hor nakonec zvítězil a převzal vládu nad Egyptem. Co se týče závěrečné bitvy mezi Horem a Sutechem, existuje několik různých verzí.\n\nTato bohyně byla nejvíce uctívanou bohyní starých Egypťanů, což nám dokazují také nejčetnější spisy a hieroglyfické texty k ní se vztahující. Zmínky o Eset nacházíme ve význačných písemných pramenech jako jsou Texty pyramid ze Staré říše, Texty rakví ze Střední říše a Kniha mrtvých z Nové říše, v četných nápisech a dalších literárních památkách. Její kult se od svých prvních až po poslední doklady udržel nejspíše přes 4 a půl tisíciletí. Tato bohyně se také těšila úctě u největšího počtu národů starověku.\n\nJejí oblíbenost byla nejspíše způsobena tím, že tato bohyně byla obdarována nejkladnějšími rysy a vlastnostmi ženy: manželská láska a věrnost až za hrob, ušlechtilost a krása, mateřská péče a starostlivost o dítě. Byla také obdařena kouzelnou mocí ke konání dobra a spravedlnosti.\nKult Esety byl v Egyptě poměrně dlouho vázán na uctívání Usira a jiných bohů, případně na královský zádušní kult. Nejstarším známým samostatným chrámem je chrám v dolnoegyptském městě Perhebejet z doby 30. dynastie, podle tradice ovšem postavený na místě starší svatyně. Nejvýznamnějším střediskem uctívání byl chrám na ostrově Philae založený Ptolemaiem I., který zůstal nejdéle fungujícím pohanským chrámem až do první třetiny 6. století.\n\nDo Řecka pronikl její kult koncem 5. století př. n. l. Ze 4. století pochází zmínky o svatyni v Pireu, zbytky svatyní se dodnes dochvaly na Délu či v Efesu.\n\nV Římě se objevuje ve 2. století př. n. l. Její kult však zde byl dlouho potlačován a vyznavači pronásledováni. Až v 1. století našeho letopočtu byl Isidě (Eset) a Serapidovi (Usirovi) v Římě zasvěcen vlastní chrám. Císař Caracalla (vládl v letech 211-217 n. l.) jí nechal postavit chrám na Martově poli. Ve 2. – 3. století byla jednou z nejoblíbenějších bohyň v celé Římské říši. Začátkem listopadu se konaly slavnosti, tzv. \"„Isia“\", při kterých věřící napodobovali hledání rozsekaného Osiridova těla (viz sekce \"Mytologie\" níže) a slavili jeho zmrtvýchvstání. Věřili, že také oni budou žít po smrti. Jejich zasvěcování předcházel křest a půst. Potom zasvěcovaný symbolicky přecházel přes práh smrti a tak vstupoval do nového života. V křesťanství se objevuje řada prvků z tohoto kultu, např. božská Trojice (Isis, Osiris a jejich syn Horus) a mariánské litanie podobající se hymnům na Isis.\n\nEset je zpravidla zobrazována v podobě mladé ženy s ozdobou hlavy v podobě hieroglyfického znaku pro \"„trůn“\", jímž se psalo její jméno. Je-li v základní podobě zobrazena společně se svou průvodkyní při hledání Usira bohyní Nebthetou, odlišují se od sebe zpravidla pouze svými jmény takto zapsanými na hlavách. Pokud je zobrazována v jiné souvislosti než ve vztahu k mýtům usirovského okruhu, získává pro spojitost s bohyní Hathor její atributy, zejména kravské rohy se slunečním kotoučem na hlavě a sistrum v ruce. Na sarkofázích mívá široká křídla, roztažená v ochranném gestu, v rukou drží „anch“ (staroegyptský symbol života) nebo amulet zvaný „Esetin uzel“.\n\n\n"}
{"id": "67860", "url": "https://cs.wikipedia.org/wiki?curid=67860", "title": "Veřejná obchodní společnost", "text": "Veřejná obchodní společnost\n\nVeřejná obchodní společnost je osobní obchodní společnost. V České republice její činnost upravuje zákon o obchodních korporacích (do konce roku 2013 obchodní zákoník).\n\nVeřejná obchodní společnost je taková společnost, v níž podnikají minimálně dvě osoby a ručí za její dluhy celým svým majetkem, a to společně a nerozdílně. Právě to je velkou nevýhodou této právní formy podnikání – při krachu společnosti může její spoluvlastník přijít o všechno, co vlastní. V případě, kdy je společníkem právnická osoba, vykonává společnická práva a povinnosti jí pověřený zmocněnec, kterým může být pouze fyzická osoba.\n\nSpolečnost se zakládá společenskou smlouvou, jež musí obsahovat firmu společnosti, společníky a předmět podnikání. Ve firmě (názvu) musí být buď zkratka v. o. s. nebo veř. obch. spol. nebo také a spol. (ovšem pouze v případě, že název firmy obsahuje jméno alespoň jednoho ze společníků). Ve společenské smlouvě společníci zpravidla uvedou dělení majetku společnosti mezi sebe v případě, že bude někdy zrušena, nebo také rozdělení zisku.\n\nSpolečnost vznikne až ke dni zápisu do obchodního rejstříku.\n\nStatutárním orgánem veřejné obchodní společnosti může být jeden společník, několik společníků nebo všichni společníci.\n\nVeřejná obchodní společnost může fúzovat s jinou veřejnou obchodní společností nebo s komanditní společností.\n\nSpolečnost se ruší:\n\nSpolečnost ale zanikne až ke dni výmazu z obchodního rejstříku.\n\n"}
{"id": "67865", "url": "https://cs.wikipedia.org/wiki?curid=67865", "title": "Gödelovy věty o neúplnosti", "text": "Gödelovy věty o neúplnosti\n\nGödelovy věty o neúplnosti jsou dvě důležité matematické věty, které mají zcela výsadní postavení v celé moderní matematické logice. Důležitou roli však hrají v celé matematice, zejména pak v teorii modelů, aritmetice a v teorii množin. Dokázal je roku 1931 rakouský logik Kurt Gödel.\n\nGödelovy věty jsou velmi významné i z hlediska filosofie matematiky, stanovují totiž hranice axiomatické metody v matematice. Plyne z nich například neproveditelnost takzvaného Hilbertova programu, který si kladl za cíl vytvořit bezespornou, úplnou teorii, s efektivně zadatelnou množinou axiomů, v níž by bylo možné interpretovat aritmetiku přirozených čísel.\n\nNásledující věty jsou formulovány velmi podobně tomu, jak je původně dokázal Kurt Gödel. Originální Gödelova terminologie i notace jsou ovšem v důsledku bouřlivého rozvoje matematické logiky následujícím po jeho objevu pro současného čtenáře téměř neproniknutelné. Proto jsou zde uvedené věty přeloženy do srozumitelnějšího jazyka moderní matematiky. Tímto překladem došlo sice k mírnému zesílení těchto vět, ne však k zesílení podstatnému. Pozdější zobecnění Gödelových vět jsou uvedena v dalších odstavcích.\n\n\"Nechť T je rekurzivně axiomatizovaná teorie v jazyce aritmetiky obsahující Robinsonovu aritmetiku, taková, že struktura přirozených čísel je jejím modelem. Pak existuje sentence formula_1, která není v T dokazatelná ani vyvratitelná.\"\n\nFormule formula_1 z této věty má svůj vlastní název – Gödelova formule.\n\nOznačme na chvíli za rozumnou takovou axiomatickou teorii schopnou hovořit o přirozených číslech, jejich sčítání a násobení, v níž:\n\nKaždý jistě uzná, že oba tyto požadavky jsou skutečně „rozumné“ – jinak bychom totiž buďto mohli dokázat jakékoli nesmysly nebo bychom naopak ani nevěděli, jaké předpoklady můžeme v důkazech využít.\n\nTo, co jsme právě nazvali \"rozumná teorie\", je jen poněkud méně přesně přeříkaný matematický termín \"bezesporná rekurzivně axiomatizovaná teorie v jazyce aritmetiky\". Pokud navíc v takové rozumné teorii budou dokazatelné základní vlastnosti přirozených čísel (jako například formula_4), znamená to, že tato teorie obsahuje Robinsonovu aritmetiku.\n\nTo, že \"struktura přirozených čísel je modelem této teorie\", znamená, že nic z toho, co v naší teorii můžeme dokázat o přirozených číslech, neodporuje tomu „jak to skutečně je“.\n\nTedy tvrzení „teorie obsahuje Robinsonovu aritmetiku a přirozená čísla jsou jejím modelem“ znamená, že tato teorie skutečně hovoří o těch přirozených číslech, které známe, a ne o nějakých podivných jiných.\n\nPrvní Gödelova věta pak říká, že kdykoli máme rozumnou teorii hovořící o našich přirozených číslech, pak tato teorie není dostatečně silná, aby byla schopná dokázat o přirozených číslech vše. Tedy ideální teorie požadovaná v Hilbertově programu neexistuje.\n\n\"V Peanově aritmetice není dokazatelná ani vyvratitelná sentence formula_5, kde formula_5 je formule, která ve struktuře přirozených čísel vyjadřuje skutečnost, že Peanova aritmetika je bezesporná.\"\n\nPrvní Gödelova věta říká, že v žádné rozumné teorii hovořící o přirozených číslech není dokazatelné vše. Druhá Gödelova věta dává konkrétní příklad takového nedokazatelného tvrzení pro Peanovu aritmetiku – je jím věta „Peanova aritmetika je bezesporná.“\n\nPrvní Gödelovu větu lze zesílit tvrzením, že tam definovaná Gödelova formule formula_1 je formula_8 formule (viz Aritmetická hierarchie). Z tohoto zesílení tedy plyne, že v teorii \"T\" splňující předpoklady první Gödelovy věty existuje nezávislá formule nejnižší možné složitosti (formula_1 je formula_8 a tedy formula_11 je formula_12). Každá formula_13 formule je totiž v takové teorii již dokazatelná nebo vyvratitelná (podle toho, zda ona nebo její negace platí v přirozených číslech – to plyne z věty o sigma úplnosti Robinsonovy aritmetiky).\n\nNavíc lze dokázat, že Gödelova formule platí ve struktuře přirozených čísel.\n\nPředpoklad o tom, že struktura přirozených čísel je modelem \"T\" je možné v První Gödelově větě vynechat. To říká Rosserova věta:\n\n\"Nechť T je bezesporná rekurzivně axiomatizovatelná teorie v jazyce aritmetiky obsahující Robinsonovu aritmetiku. Pak existuje sentence formula_14, která není v T dokazatelná ani vyvratitelná.\"\n\nFormule formula_14 z této věty má svůj vlastní název – Rosserova formule.\n\nDruhou Gödelovu větu lze zobecnit následujícím způsobem:\n\n\"Nechť T je bezesporná rekurzivně axiomatizovatelná teorie a existuje interpretace teorie formula_16 (viz teorie IΣ1) v T (k tomu stačí existence interpretace Peanovy aritmetiky v T). Pak v teorii T je nezávislá formule formula_17 vyjadřující (formální) bezespornost teorie T.\"\n\nZ takto zobecněné věty plyne například neúplnost libovolného rekurzivního rozšíření Zermelo-Fraenkelovy (a tedy též Gödel-Bernaysovy) teorie množin. Všechny konečné ordinály totiž tvoří obor interpretace Peanovy aritmetiky v teorii množin.\n\nPomocí metod teorie vyčíslitelnosti lze dokázat tvrzení, jehož snadným důsledkem je první Gödelova věta. Toto tvrzení zní následovně:\n\n\"Každé bezesporné rozšíření Robinsonovy aritmetiky je nerozhodnutelné (dokonce rekurzivně neoddělitelné). Je-li tedy rekurzivně axiomatizovatelné, je neúplné.\"\n\nToto tvrzení má svůj vlastní význam a neslouží pouze k pohodlnému důkazu první Gödelovy věty. Plyne z něj totiž například nerozhodnutelnost teorií okruhů, komutativních okruhů, oborů integrity, těles a těles charakteristiky nula.\n\nV teorii množin existuje velmi mnoho nezávislých tvrzení. Konkrétně v Zermelo-Fraenkelově axiomatizaci to jsou například následující:\n\nPo důkazu Gödelových vět se matematici snažili nalézt příklady konkrétních zajímavých matematických tvrzení, která jsou nedokazatelná v Peanově aritmetice. Ukázalo se, že jde o velmi obtížný problém. Díky práci L. Kirbiho a J. Parise je známo několik málo takových tvrzení. Jsou to:\n\n\n\n"}
{"id": "67867", "url": "https://cs.wikipedia.org/wiki?curid=67867", "title": "Airbus A330 MRTT", "text": "Airbus A330 MRTT\n\nAirbus A330 Multi Role Tanker Transport (MRTT) je tankovací letoun nové generace postavený na základě civilního dopravního Airbusu A330-200. \n\nJednou z největších výhod použití A330 jako tankovacího letounu je jeho obrovská kapacita palivových nádrží. 111 000 kg paliva je uskladněno v křídlech, což umožňuje převážet v trupu náklad až do hmotnosti 43 tun. Množství neseného paliva může být dále zvětšeno instalací podpodlahových palivových nádrží, které nijak neomezují kapacitu nákladového/přepravního prostoru. Další výhodou A330 MRTT je, že dvoumotorový A330 sdílí stejné křídlo jako čtyřmotorový A340. To dovoluje u A330 MRTT využít dva vnější úchytné body, na kterých jsou u A340 vnější motory, pro instalaci tankovacích podvěsů.\n\nAustralské letectvo (RAAF) si vybralo A330 MRTT, stejně tak jako britské Královské letectvo (RAF) (projekt Future Strategic Tanker Aircraft - FSTA), aby nahradil starší tankovací letadla. U RAF má nahradit stárnoucí letouny Vickers VC10 a Tristar, u RAAF dopravní/tankovací veterány B707.\n\nKrálovské letectvo bude letouny používat výhradně s \"hadicovým tankovacím systémem\" (probe and drogue), kdežto australské stroje budou vybaveny i \"ráhnovým tankovacím systémem\" (refueling boom). Austrálie si původně objednala čtyři letouny s opcí na pátý, ale nakonec se rozhodla pro koupi všech pěti strojů, aby mělo letectvo možnost nasadit na dvou místech po dvou strojích s pátým jako zálohou.\n\nEADS nabídl A330 MRTT americkému letectvu USAF jako náhradu za flotilu KC-135. Nabídka byla odmítnuta a zakázku vyhrál Boeing se svým KC-767, ale později byla objednávka zrušena kvůli nelegálním praktikám Boeingu při jejím získávání. EADS tak měl další šanci nabídnout své A330 MRTT, nicméně zakázku nakonec vyhrál Boeing se svým KC-46 Pegasus.\n\nEADS rovněž v posledních letech získal zkušenosti s ráhnovou technologií doplňování paliva za letu. „Ráhna“ (refueling boom) byla testována na A310 MRTT. Tím odstranil jednu ze svých nevýhod oproti Boeingu – nedostatek zkušeností s touto technologií.\n\nPokud by EADS získal kontrakt amerického letectva, musel by investovat 600 milionů dolarů do nového montážního závodu ve Spojených státech ve městě Mobile ve státě Alabama.\n\n\n\n"}
{"id": "67883", "url": "https://cs.wikipedia.org/wiki?curid=67883", "title": "Alexandr Ovečkin", "text": "Alexandr Ovečkin\n\nAlexandr Michajlovič Ovečkin (Александр Михайлович Овечкин; * 17. září 1985, Moskva, Sovětský svaz) je profesionální ruský hokejista. Momentálně působí v týmu Washington Capitals v kanadsko-americké soutěži National Hockey League (NHL). Je kapitánem tohoto celku, ve kterém nosí dres s číslem 8. Z toho důvodu má přezdívku The Great Eight a také Ovi. Jeho tým se stal vítězem soutěže o Stanley Cup 2018. Ovečkin sám převzal Conn Smythe Trophy jako nejcennější hráč play-offs.\n\nOvečkin je pro své hráčské, zejména individuální schopnosti považován za jednoho z nejlepších hokejistů planety. V sezoně 2007/2008 překonal v NHL hranici 60 branek. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nNarodil se jako nejmladší ze tří bratrů do sportovní rodiny. Jeho matka Taťjana Ovečkinová hrála za sovětský národní basketbalový tým a otec byl fotbalistou. Už od útlého věku miloval hokej a díky svému bratru Sergejovi se do něj ve svých 8 letech také nechal zapsat. Když bylo Alexovi 10 let, jeho starší bratr Sergej zemřel.\n\nPartnerský vztah s ruskou tenistkou Mariou Kirilenkovou skončil v červenci 2014, kdy hráčka oznámila zrušení zasnoubení.\n\nHraje v týmu NHL Washington Capitals. V NHL byl v sezóně 2005–2006 dvakrát jmenován nováčkem měsíce (\"rookie of the month\"), a to v prosinci 2005 a v lednu 2006. Překonal i nováčkovský rekord týmu v počtu bodů (68). 1. února 2006 byl jmenován nejen nováčkem měsíce za měsíc leden, ale zároveň i ofenzivním hráčem tohoto měsíce, což se dosud podařilo pouze dvěma hráčům v historii této soutěže. I díky tomu v roce 2006 podepsal velmi dlouhou a lukrativní smlouvu ve svém stávajícím týmu na dvanáct let s celkovým výdělkem 124 milionů dolarů. Tímto se stal v současné době jedním z nejlépe placených hráčů NHL.\n\n16. ledna 2006 proti klubu Phoenix Coyotes vstřelil branku, kterou někteří lidé označili jako jednu z nejfantastičtějších či jednu z nejlepších vůbec kdy vstřelených. Ovečkin byl při úniku sražen obráncem, načež poté jednou rukou v pozici na zádech a z ostrého úhlu přes hlavu dopravil puk za vyjetého brankáře Briana Bouchera.\n\nV polovině sezóny 2016/2017 zaznamenal jako 84. hráč historie svůj tisící bod v základní části NHL, v předchozí sezóně překonal také metu 500 vstřelených gólů.\n\n\n"}
{"id": "67892", "url": "https://cs.wikipedia.org/wiki?curid=67892", "title": "Klidová hmotnost", "text": "Klidová hmotnost\n\nKlidová hmotnost tělesa je velikost hmotnosti tohoto tělesa, kterou naměří pozorovatel, vůči němuž je těleso v klidu. Uvádí se hlavně u elementárních částic, kde se často klidová hmotnost značně liší od hmotnosti pozorované.\n\nKlidové hmotnosti formula_1 přísluší podle vztahu E=mc² energie formula_2, která bývá také označována jako klidová energie.\n\nZměnu hmotnosti tělesa předpovídá speciální teorie relativity. Pokud se těleso vůči pozorovateli pohybuje, naměří tento pozorovatel vždy větší hmotnost, než kdyby pozoroval těleso v klidu. Jedno z vysvětlení změny hmotnosti jsou transformační relace ze speciální teorie relativity mezi různými vztažnými soustavami\nkde formula_1 je klidová hmotnost tělesa, formula_5 je jeho pozorovaná hmotnost, formula_6 je velikost jeho rychlosti vůči pozorovateli a formula_7 je rychlost světla ve vakuu. Přímočařejší vysvětlení poskytuje kinetická energie, kterou každé pohybující se těleso má a která podle slavného Einsteinova vzorce \"E=mc²\" má také hmotnost.\n\nV běžném světě jsou rychlosti těles malé, proto žádná změna hmotnosti není pozorována. V mikrosvětě se však hmota často pohybuje rychlostmi blízkými rychlosti světla a změna hmotnosti je již nezanedbatelná. V urychlovačích jsou běžné částice, které mají mnohonásobně vyšší hmotnost, než je jejich hmotnost klidová.\n\nExistují i částice s nulovou klidovou hmotností, například fotony. Kvůli nulové klidové hmotnosti se vždy pohybují rychlostí světla a jejich relativistická hmotnost je dána velikostí energie, kterou přenáší a která je přímo úměrná frekvenci. Další částice s nulovou klidovou hmotností mohou být neutrina, ale pravděpodobně nějakou nenulovou klidovou hmotnost mají. I hypotetické částice gravitačního pole – gravitony – by měly mít nulovou klidovou hmotnost.\n\n"}
{"id": "67908", "url": "https://cs.wikipedia.org/wiki?curid=67908", "title": "Tarja Halonenová", "text": "Tarja Halonenová\n\nTarja Kaarina Halonenová (* 24. prosince 1943, Helsinky) byla jedenáctou prezidentkou Finska a první ženou, která tuto funkci zastávala. Byla zvolena v roce 2000 a znovuzvolena v lednu 2006 na dalších šest let. Předtím pracovala jako ministryně zahraničí, členka parlamentu a jako právnička odborové organizace. Pochází ze sociální demokracie, ale se stranou přestala spolupracovat když byla zvolena prezidentkou.\nJako studentka práv v roce 1971 vstoupila do finské sociální demokracie. V letech 1977 až 1996 byla zastupitelkou v městské radě v Helsinkách a v letech 1979 až 2000 vykonávala funkci poslankyně ve finském parlamentu.\n\nOd roku 1987 vykonávala různé ministerské funkce ve finské vládě: do roku 1990 ministryně sociálních věcí a zdravotnictví, v letech 1989 až 1991 ministryně pro skandinávskou spolupráci, v letech 1990 až 1991 ministryně spravedlnosti a v letech 1995 až 2000 ministryně zahraničí za jejíhož působení vstoupilo Finsko do EU, v druhé polovině roku 1999 předsedalo Finsko poprvé EU.\n\nPo studiích se velmi zajímala o lidská práva a menšiny, například homosexuálů.\nSkutečnost, že žila jako matka se svým životním partnerem nesezdaná, narušovala její šance při přímé volbě finského prezidenta v roce 2000 a tím víc, když měla takovou váženou a populární konkurenci v podobě Esko Aho (finský premiér v letech 1991−1995), Riitty Uosukainenové a Elisabeth Rehnové.\n\nK všeobecnému překvapení vyhrála volební boj úřadující ministryně zahraničí - také díky oceňovanému finskému předsednictví Evropská unie v roce 1999. Tak se mohla stanout v prvním kole volby 16. ledna 2000 se 40,0% hlasů před Esko Aho (34,4 %) jasně na špici sedmi kandidátů.\n\nDne 6. února 2000 ve 2. kole volby získala 51,6 % proti konzervativci Aho.\n\nZároveň se jejím nástupem do úřadu vstoupila do platnosti změna ústavy, která dřívější velmi rozsáhlé pravomoci hlavy státu omezila na pouhé reprezentativní úkoly. Vzhledem k této změně se už nemohla Tarja Halonenová projevovat v témže měřítku jako její předchůdci Urho Kekkonen, Mauno Koivisto a Martti Ahtisaari v utváření zahraniční a domácí politiky.\n\nTarja Halonenová, která se těší v anketách veřejného mínění pravidelně stále velké oblibě, uvedla ve známost 19. května 2005, že při prezidentských volbách v roce 2006 bude znovu kandidovat. V prvním kole 15. ledna 2006 dosáhla 46,3% hlasů. Do druhé volbě 29. ledna 2006 nastoupila proti druhému kandidátovi Sauli Niinistöovi a vyhrála - vzhledem ke své vysoké popularitě během volebního období - relativně těsně s 51,8 % hlasů.\n\nPoté co byla v roce 2000 zvolena, vdala se za svého dlouholetého partnera Dr. Penttiho Arajärviho.\n\n"}
{"id": "67914", "url": "https://cs.wikipedia.org/wiki?curid=67914", "title": "Agaricus mucidus", "text": "Agaricus mucidus\n\nAgaricus mucidus je systematický název používaný jako synonymum pro několik druhů hub:\n"}
{"id": "67917", "url": "https://cs.wikipedia.org/wiki?curid=67917", "title": "Stožice", "text": "Stožice\n\nStožice jsou obec v severozápadní části Jihočeského kraje v okrese Strakonice, asi 3 km jihozápadně od města Vodňany. Žije v nich obyvatel.\n\n\n"}
{"id": "67920", "url": "https://cs.wikipedia.org/wiki?curid=67920", "title": "Patrik Ouředník", "text": "Patrik Ouředník\n\nPatrik Ouředník, ve francouzském kontextu někdy Patrick (* 23. dubna 1957 Praha), je česky a francouzsky tvořící spisovatel a překladatel, žijící ve Francii.\n\nNarodil se v roce 1957 v Praze v rodině lékaře a středoškolské učitelky francouzštiny, Francouzsky italského původu. V 70. letech se podílel na činnosti Jazzové sekce, v roce 1979 podepsal petici VONSu za propuštění politických vězňů v Československu, čímž se mu uzavřel přístup k vysokoškolskému studiu. Vystřídal řadu různých zaměstnání, mj. jako knihkupecký příručí, archivář, skladník, sanitář, listonoš, domácí dělník. Současně se aktivně věnoval šachu. V roce 1984 emigroval do Francie, kde zprvu pracoval jako šachový konzultant, později jako knihovník. Večerně vystudoval francouzskou literaturu, poté jako volný posluchač dějiny idejí a dějiny náboženského myšlení. V letech 1986–1998 byl redaktorem a vedoucím literární rubriky ve čtvrtletníku \"L'Autre Europe\". V roce 1992 podnítil založení Svobodné univerzity v Nouallaguetu, kde také v letech 1995–2010 přednášel.\n\nČesky publikoval literární a společensko-kulturní články ve \"Svědectví\" a \"150 000 slov\", francouzsky přispíval do periodik \"L'Autre Europe, La Nouvelle alternative, Lettre internationale, Liber, Cadmos\" aj. Ve Francii také uspořádal několik publikací včetně prvního francouzského sborníku studií o Vladimíru Holanovi (1991). Je lektorem a spoluautorem \"Slovníku autorů\" a \"Slovníku literárních děl\" v nakladatelství Robert Laffont (1994) a autorem hesla „Kultura v Československu“ v \"Encyclopaedia Universalis\" (1992). Po roce 1989 publikuje rovněž v českém tisku (\"Respekt, Nová Přítomnost, Kritická příloha, Souvislosti, Prostor, Aluze\" aj.). V letech 2003 – 2007 vedl v nakladatelství Paseka ediční řadu\" Smil: jazykem o jazyce\".\n\nJako překladatel debutoval v samizdatovém sborníku překladů Borise Viana \"Kroniky, texty, povídky\" (1978), který sám uspořádal, a oficiálně r. 1984 ve \"Světové literatuře\" texty Jacquese Brela. Vlastní tvorbu začal uveřejňovat až po odchodu do Francie. Do povědomí českého čtenáře vstoupil v roce 1988 díky svému „slovníku nekonvenční češtiny“ \"Šmírbuch jazyka českého\" (viz samostatné heslo) a zakrátko si vydobyl pověst spisovatele s mimořádným jazykovým a stylistickým nadáním. Velkého zahraničního ohlasu dosáhly Ouředníkovy prózy \"Ad acta\" (viz samostatné heslo), \"Příhodná chvíle, 1855\", francouzsky psaný román \"La fin du monde n'aurait pas eu lieu\" (č. \"Konec světa se prý nekonal\") a zejména \"Europeana. Stručné dějiny dvacátého věku \"(viz samostatné heslo), která byla publikována v šestatřiceti jazycích a stala se tak nejpřekládanější českou knihou po roce 1989 (údaj 2018 ); dočkala se rovněž několika desítek divadelních adaptací , hudebního i celovečerního filmového zpracování .\n\nDílo Patrika Ouředníka – „nekonvenční“ slovníky, eseje, romány, básně i literární mystifikace – je celé poznamenáno zájmem o předsudky a stereotypy, o dobové diskurzy, o společnost viděnou prizmatem jazyka, který je pro něho vyjádřením „pravdy doby“: \"„Ve svých knížkách jsem se pokusil vyjít [...] z předpokladu, že je možné vzít za synonymum „pravdy doby“ jazyk té doby – to jest vzít za své jisté množství jazykových automatismů, stereotypů, a přinutit je k tomu, aby jednaly a aby byly mezi sebou konfrontovány stejným způsobem jako tradiční románové postavy.“\" \n\n\"Rok čtyřiadvacet\" (1995) navazuje na „hru na vzpomínání“, jak ji uvedli do literatury Joe Brainard a Georges Perec. Ve fragmentárních, litanicky pojatých vzpomínkách, uvedených obratem „vzpomínám si“ a překrývajících období let 1965–1989, nechává autor zaznít jak vlastním prožitkům, tak i anonymním reakcím, přičemž „vzpomínky“ mohou být rázu soukromého, anebo naopak reflektovat zásadní společenské a politické události. Prolínání obou rovin, soukromé a veřejné, dodává textu nejen autencitu, ale vyvolává i okamžitou identifikaci u těch, kteří tuto dobu prožili. V rozhovoru, publikovaném v revui \"Aluze\" , Ouředník upřesňuje: \"„Každá generace má samozřejmě své zasvěcenecké kódy. Rozdíl mezi západními a komunistickými generacemi je v tom, že individuálních prožitků je mnohem méně v komunismu, neboť vše je konotováno a interpretováno politicky, od volby kariéry až po milostný život. Prožitky jsou tudíž kolektivizovány na způsob zemědělské půdy a výsledkem je jakési JZD paměti.“\"\n\n\"Europeana\" (2001) s mystifikačním podtitulkem \"Stručné dějiny dvacátého věku\" jsou dekonstrukcí dějinné paměti, stereotypů a diskurzů 20. století v západní společnosti. „Vypravěč do děje nevstupuje a zpřítomněn je pouze v zabarvení řeči, pouze jej tušíme, ale o to naléhavěji na nás dopadá jeho zoufalá ironie. Účinek prózy /.../ vychází z nenápadného stavebního principu blízkého Kolářovým rolážím, v nichž se prolínají dvě obrazové reprodukce rozřezané na úzké pásy. Ouředník takto \"rozřezal\" dvě základní tematické roviny. První se skládá ze zpráv o otřesné brutalitě válek a revolucí, o kolaboraci vědy a techniky se zlem, bizarních hrách s osvobozeným sexem, mediálním falšování skutečnosti, šílenství spásonosných utopií a dalších projevech vystupňované hysterie lidstva. Druhý výchozí \"obraz\" tvoří zkratkovitá přehlídka rozmanitých intelektuálních teorií, které Ouředník lapidárním přeformulováním zbavuje spekulativních kouzel a obnažuje jejich základ, z nějž často čiší prázdnota a bezradnost.“ (Viz samostatné heslo.)\n\n\"Příhodná chvíle, 1855\" (2006) sleduje stejný cíl, restituci „pravdy doby“, v tomto případě společenských utopií 19. století, skrze jazyk. Román popisuje cestu skupiny evropských anarchistů do Brazílie se záměrem založit „bratrskou osadu“ podle návodu jakéhosi „Staršího bratra“. Ouředník tentokrát zvolil dva klasické literární žánry; první část knihy tvoří epistolární román, druhou cestovní deník, kterému však autor dodává „nečekané narativní perspektivy“ : v závěru deník vyústí ve čtyři možné konce, přičemž všechny jsou psány stejným vypravěčem a datovány stejným dnem. Podobně jako v Europeanách i zde nalezneme zkratkovité a ideologizované myšlení, truismy a \"loci communes\" jedné doby.\n\nV románu \"Ad acta\" (2006), který autor doslovu k francouzskému vydání charakterizuje jako „falešnou detektivku a opravdový metafyzický thriller“, se Ouředník vrací do rodné Prahy, \"„hlavního města bezejmenné země“\". Autor se uchyluje k žánru detektivního románu, ale pod záminkou „žánru“ jde o něco jiného: o meditaci o jazyce, který je současně jediným prostředkem k uchopení reality i principem všeho nedorozumění. Podle autora doslovu se zde Ouředníkovi podařilo „uskutečnit starý flaubertovský projekt: napsat román o \"ničem\".“ Ouředník sám k tomu podotýká: \"„Co je to\" nic\"? Vakuum zaplněné jazykem ve smyslu doslovném i přeneseném. Množte se a promlouvejte. Zdání existence, kterou stojí za to vyjádřit, zdání příběhu, který stojí za to napsat, zdání souvislostí, na které stojí za to poukázat. Lidský život ve svých třech polohách: existuji (viz existence), spěji odněkud někam (viz příběh), dává to nějaký smysl (viz souvislosti). Tahle knížka by se taky mohla jmenovat\" Jenom aby.“ (Viz samostatné heslo.)\n\n\n\n\n\n\n\n\n\"Časopisecky:\" Jan Neruda, Vladislav Vančura, Bohumil Hrabal, Ota Pavel, Jiří Gruša, Petr Kabeš, Olga Špilarová aj.\n\n\nJe známo, že Patrik Ouředník publikuje pod různými pseudonymy. Mezi „přiznaná“ dnes patří Petr Sedlecký, Petr Sedlický a Hana Letenská. Používá také šifer P.O., P.T.O., P.T.T., P.S. a P.P.S.\n\n\n"}
{"id": "67922", "url": "https://cs.wikipedia.org/wiki?curid=67922", "title": "Okres Levoča", "text": "Okres Levoča\n\nOkres Levoča je jedním z okresů Slovenska. Leží v Prešovském kraji, v jeho jihozápadní části. Na severu hraničí s okresem Kežmarok a Sabinov, na jihu s okresem Spišská Nová Ves, na západě s okresem Poprad a na východě s okresem Prešov.\n\nNárodnostní složení:\n\nVyznání:\n\n"}
{"id": "67928", "url": "https://cs.wikipedia.org/wiki?curid=67928", "title": "Tensing", "text": "Tensing\n\nTenSing (TS) je zkratka pro „teenagers singing“, což se do češtiny překládá jako zpívání náctiletých. Je to jedna z aktivit občanského sdružení YMCA, která je určená pro všechny mladé lidi ve věku od 13 do 20 let (ale i starší). V TenSingu by se měla rozvíjet celá osobnost.\nIdeje TenSingu je možné vyjádřit pomocí tří „K“ :\n\nTS skupina má od 5 do 100 členů. Většinou se setkávají alespoň 1 krát týdně. TS skupina předvádí svoji práci na veřejných koncertech, které jsou zároveň pozvánkou pro případné nové členy. TS je amatérská činnost. V čele TS skupiny je výbor (resp. rada či committee), který je obvykle volen všemi členy TS. Tento výbor řídí činnost skupiny. Nad tímto výborem ještě bývá tzv. dospělý vedoucí, který by měl pouze usměrňovat činnost výboru, vlastní řízení však zůstává na výboru samotném.\n\nTS skupina se dělí do menších skupin – dílen (workshopy). Každá dílna se zabývá zvláštní aktivitou – tancem, divadlem, zpěvem (a capella), muzikálem či hraním v kapele. Pracuje se i mimo dílny jako např. s technickým vybavením, výroba plakátů, triček, kulis, atd.\n\nTen Sing založil kněz Kjell Gronner v roce 1967 v Bergenu v Norsku, jako výsledek hledání nových cest k mladým lidem.\nPo roce 1967 začal rozvoj TS v Norsku. V osmdesátých letech, okolo roku 1985, se začíná Ten Sing pomalu šířit i do ostatních evropských zemí. V současnosti je v Norsku okolo 200 tensingových skupin a v ostatních zemích je jich ještě minimálně jedenkrát tolik. Jeden z důvodů pro tento prudký rozvoj je aktivita tensingu Norsko, který jezdí po různých evropských i asijských zemích již více než 20 let a pomáhá šířit tuto aktivitu svými koncerty a interaktivními workshopy. Další rozvoj TS v Evropě byl zaznamenán po pádu železné opony v roce 1989.\n\nZačala po listopadu 1989 za velké pomoci tensingu Norsko. Ještě před jeho návštěvou začaly první pokusy o něco podobného tensingu v jedné pražské skupině mládeže ČCE. První tensingové skupiny v roce 1992 vznikly v Krnově a v Praze. Pomalu ale jistě se šířil TS i do jiných měst. Během necelých 20 let provozování této aktivity v ČR vzniklo více než 30 skupin. Některé z nich zanikly, jiné zanikly a po čase se obnovily, nicméně každý rok jsme svědky vzniku minimálně jedné nové TS skupiny. V současné době je v ČR aktivních 9 TS skupin.\n\nKaždá TS skupina funguje pod záštitou lokální YMCA. TS skupiny, v jejichž městě není YMCA, zaštiťuje občanské sdružení YMCA DAP. Všechny tensingy mají svého zástupce v Českém TS Výboru (ČVTS). Od roku 2010 obstarává funkci ČVTS tensingový sekretář a komunikace mezi vedoucími probíhá přes různé virtuální komunikační kanály. Akce celostátního charakteru (tábory, turné, festivaly, školení, kurzy, apod.) zajišťuje taktéž občanské sdružení YMCA DAP. Od února 2011 má programovou část celorepublikových akcí na starosti tzv. Komitét českého tensingu (KČT), který funguje pod dohledem Výboru YMCA DAP o.s.\n"}
{"id": "67932", "url": "https://cs.wikipedia.org/wiki?curid=67932", "title": "Jeb Bush", "text": "Jeb Bush\n\nJohn Ellis „Jeb“ Bush (* 11. února 1953 Midland, Texas, Spojené státy americké) je americký politik, který byl od 5. ledna 1999 do 2. ledna 2007 43. guvernérem státu Florida, kterým se stal jako kandidát Republikánské strany USA. Za stejnou stranu se do února 2016, kdy boj vzdal, ucházel také o kandidaturu na prezidenta USA.\n\nJeb Bush byl 43. guvernérem Floridy. Úřad zastával po dobu dvou volebních období od 5. ledna 1999 do 2. ledna 2007. Mezi obyvatelstvem Floridy je Jeb Bush populární, zákon mu však třetí kandidaturu zakazoval. V současné době je podnikatelem v oborech realit a bankovnictví.\n\nJe členem think tanku Project for the New American Century.\n\n16. prosince 2014 oznámil Jeb Bush na Facebooku, že „bude aktivně zkoumat možnosti své kandidatury“ na prezidenta USA při volbách v roce 2016. Svoji kandidaturu oficiálně oznámil 15. června následujícího roku.\n\nPodle článku v evropském vydání časopisu Time se neoficiální kampaň Jeba Bushe za účelem kandidatury na prezidenta rozvíjela slibně. Jako člen významné rodiny Bushů měl přístup do vlivných kruhů. Mimo jiné získával už značné finanční částky na další akce v rámci své kampaně.\n\nNavzdory tomu se však Bushovi v primárkách v New Hampshire, Iowě a v Jižní Karolíně nedařilo a v únoru 2016 oznámil, že kandidaturu na prezidenta vzdal.\n\nJeho otec George H. W. Bush byl 41. prezidentem Spojených států v letech 1989 až 1993 a jeho starší bratr George W. Bush byl 43. prezidentem v letech 2001 až 2009.\n\nPřezdívku „Jeb“, pod kterou je nyní všeobecně znám, mu dala jeho matka Barbara Pierce Bush. Vznikla z iniciál jeho pravého jména.\n\nManželkou Jeba Bushe je rodilá Mexičanka Columba Garnica Gallo (* 17. srpna 1953, León, Mexiko), se kterou se seznámil v roce 1971 v jejím rodném městě, kde po dobu 10 týdnů vyučoval angličtinu. Sňatek byl uzavřen 23. února 1974 ve městě Austin (Texas). Kvůli svému sňatku s katoličkou přestoupil Jeb Bush do římskokatolické církve. Manželům Bushovým se narodily tři děti, a to: syn George Prescott Bush (* 24. dubna 1976 v Texasu), dcera Noelle Lucila Bush (* 26. května 1977 v Texasu) a syn John Ellis Bush, Jr. (* 13. prosince 1983 v Miami). V rodině jsou také již tři vnoučata, jedno z nich má starší syn, dvě mladší syn. Jeb Bush ovládá španělštinu.\n\n\n\n"}
{"id": "67937", "url": "https://cs.wikipedia.org/wiki?curid=67937", "title": "Thutmose III.", "text": "Thutmose III.\n\nThutmose III. (1486 − 4. března 1425 př. n. l.) byl šestým egyptským faraonem 18. dynastie. Stal se jedním z nejvýznamnějších panovníků v celé historii této země. Vlády se chopil 4. sechemu v roce 1479 př. n. l. a vládl až do 30. peretu roku 1425 př. n. l.\n\nThutmose III. se narodil jako syn krále Thutmose II. a jeho konkubíny Eset. Když v sedmi letech nastoupil na trůn, státnické záležitosti měla na starosti jeho nevlastní matka a velká královská manželka Thutmose II. Hatšepsut. Ve 22. roku jejich společné vlády Hatšepsut zemřela a Thutmose III. se stal jediným panovníkem.\n\nTéhož roku Thutmose III. zahájil vojenskou kampaň na Blízkém východě, kterou pak téměř každoročně opakoval. V prvním tažení se Thutmosova vojska v bitvě u Megida střetla s koalicí syrských králů pod vedením kadešského krále. Cílem Egypťanů bylo na jedné straně zničení blízkovýchodních mocenských základen kvůli obavám z další cizí nadvlády nad Egyptem, na straně druhé měli Egypťané v tomto regionu významné ekonomické zájmy. Důležité bitvy proběhly následně v 8., 10. a 16. kampani, kdy hlavním protivníkem Egypťanů bylo království Mitanni.\n\nEgypt za vlády Thutmose III. expandoval také do Núbie. Thutmose III. posunul jižní hranice Egypta od prvního kataraktu Nilu blízko Asuánu až ke čtvrtému kataraktu u hory Jebel Barkal a města Napata.\n\nZa vlády Thutmose III. byla významně rozšířena chrámová čtvrť Amona v Karnaku a ve 24. roce jeho panování byla postavena centrální budova Karnaku Ach-Menu.\n\nSvůj první zádušní chrám nechal Thutmose III. vystavět v západním Vesetu a v posledních deseti letech své vlády také v Dér el-Bahrí. Pohřben byl v hrobce KV34 v Údolí králů a jeho mumie byla později přenesena do skrýše v Dér el-Bahrí.\n\nJe pravděpodobné, že na konci své vlády panoval Thutmose III. společně se svým synem Amenhotepem II.\n\nNěkolik generací před Thutmosem III. okupovali oblast Dolního Egypta Hyksósové, pravděpodobně přistěhovalci z Malé Asie. První panovník 18. dynastie Ahmose I. je porazil a založil Novou říši. Syn Ahmose I. Amenhotep I. a jeho velká královská manželka Ahmose Nefertari, kteří byli později uctíváni jako bohové, převzali po Ahmosově smrti vládu. Amenhotep zřejmě nezanechal mužského dědice, a proto se jeho nástupcem stal Thutmose I., jehož původ je neznámý a nástupnické právo získal tím, že si vzal Amenhotepovu dceru Ahmose.\n\nVládou Thutmose I. začalo takzvané období thutmoside. Historik Manehto považoval za počátek 18. dynastie až nástup Thutmose I. na trůn a Amenhotepa I. a Ahmose I. řadil ještě do 17. dynastie. Thutmose I. měl se svojí velkou královskou manželkou Ahmose dceru Hatšepsut a s vedlejší manželkou Mutnofret syna Thutmose II. Aby po smrti svého otce legitimizoval Thutmose II. svůj nástup na trůn, vzal si za manželku svou nevlastní sestru Hatšepsut. Z tohoto svazku vzešla dcera Nefrure, avšak následníka trůnu Thutmose III. porodila faraonova konkubína Eset, jejíž původ není znám. Egyptoložka Angelika Tulhoffová se domnívá, že Eset pocházela ze šlechtické rodiny sympatizující s faraonem.\n\nThutmose III. pojal za velkou královskou manželku Satiah, dceru královské ošetřovatelky Ipu. Z jejich svazku vzešli syn Amenemhat, dcera Nefertari a syn Sa-Amon. Princ Amenemhat zemřel mezi 24. a 35. rokem vlády svého otce. Někdy v té době zřejmě zemřela také Satiah, protože po 33. roce panování Thutmose III. o ní již nejsou žádné zmínky, stejně jako o Sa-Amonovi. Po Satiah zaujala místo velké královské manželky Merit-Re-Hatšepsut, která Thutmosovi porodila syna Amenhotepa II. a dcery Merit-Amon a Tiju. Nápis na Thutmosově skarabu dále zmiňuje další jeho dceru Baket, jíž mu porodila konkubína.\n\nO Thutmosově rodině rovněž hovoří hieroglyfy na pilíři v centrální komoře jeho hrobky KV34. Jsou zde zmíněny v té tobě ještě žijící královská matka Eset, druhá velká královská manželka Merit-Re-Hatšepsut a Satiah, která je označena jako zesnulá. Dále následuje méně významná královská choť jménem Nebtu, jež ale byla zřejmě značně bohatá a vlivná, protože měla svého vlastního správce aktiv. Na pilíři je také zmíněna Thutmosova dcera Nefertari, která však byla v této době již mrtvá.\n\nTři další Thutmosovy konkubíny jménem Manhat, Mahnta a Manawa byly pohřbeny ve společném hrobě ve Wadi Quabbabat el-Qurud ve Vesetu. Všechny tři pravděpodobně pocházely ze Sýrie. Jejich hrobka je známá především díky množství zde nalezených šperků a nádob. Je pravděpodobné, že ženy byly pohřbeny v počátcích vlády Thutmose III. Angelika Tulhoffová se domnívá, že tyto konkubíny původně patřily Thutmosovi II. a po jeho smrti přešly do vlastnictví Thutmose III.\n\nCoby princ byl Thutmose III. vyškolen v praxi obětního kněze. Po smrti svého otce Thutmose II. formálně nastoupil na trůn. Nápis v Karnaku, který vznikl ve 42. roku jeho panování, pojednává o rozhodnutí boha Amona, že se má chopit vlády. Thutmose III. nastoupil na trůn ještě jako dítě, státnické záležitosti proto převzala jeho teta a nevlastní matka Hatšepsut, což byla ve starověkém Egyptě obvyklá praxe. O této události pojednává nápis ve vesetské hrobce stavitele Ineniho.\nNěkterá svědectví však dokládají, že Thutmose III. oficiálně učinil politická rozhodnutí už během prvních let svého panování. Nejstarší zmínka o Thutmosově vládě, nápis na Džoserově pyramidě v Sakkáře, pochází ze sedmého měsíce jeho vlády. Pojednává o Thutmosově dobročinných skutcích ve Vesetu, přičemž Hatšepsut zde zmíněna není.\n\nVe druhém roce své vlády vydal Thutmose III. rozkaz místokráli Kuši, aby byl vybudován chrám v pevnosti Semna na počest boha Deduna a zbožštělého faraona Sesostrise III. Tento dekret byl později napsán na východní stěnu nového chrámu. Je samozřejmě sporné, zda Thutmose tento dekret sám vymyslel, nebo zda byl příkaz vydán jen jeho jménem. Přestože se v chrámu nalézá vyobrazení královny Hatšepsut, její role a postoj k založení chrámu zde zmíněn není a jako zakladatel je uveden pouze Thutmose III.\n\nDalším datovaným dokumentem je Senenmutův nápis v Karnaku. Senenmut, který zastával vysoké úřednické funkce, mimo jiné uvedl, že mu král nařídil, aby založil Amonův chrám. Tento nápis byl datován do čtvrtého roku Thutmosovy vlády, ale protože první linie nápisu jsou poškozeny, není vyloučena ani jiná datace. Je možné, že tři roky po nástupu Thutmose III. byly úřední úkony vykonány jeho jménem, ale on sám se na nich nepodílel. Kromě nejistoty datování bylo několik prvních řádků nápisu rozpoznáno jako kopie z doby ramesside, a proto již není možné určit, jestli zde původně nebyla jmenována Hatšepsut a zda její jméno nebylo později přepsáno na Thutmose III.\nDalší oficiální akt Thutmose III. je z pátého roku jeho vlády, když byl vezírem jmenován Useramon, který ve funkci nahradil svého otce Ahmose Aametju. Turínský papyrus hovoří o tom, že Thutmose III. ho vybral osobně kvůli jeho skvělým schopnostem. Další, nedatovaná verze popisu události je uvedena v nápisech v Useramonově hrobu ve Vesetu. Ani jedno z těchto dvou zobrazení však nevzniklo současně s popisovanou událostí. Epitaf pochází z doby uprostřed nebo blízko konce vlády Thutmose, po smrti Hatšepsut. Vznik papyru je datován do období po 18. dynastii.\n\nHatšepsut oficiálně nastoupila na trůn mezi 2. a 7. rokem společné vlády s Thutmosem III. a fakticky se stala jediným vládcem. Suzanne Ratiéová a Wolfgang Helck se shodují na 7. roku, Donald Redford a Christian Cannuyer uvádějí 2. rok a Claire Lalouetteová uvádí 5. až 6. rok Thutmosovy vlády.\n\nHatšepsut přijala mužský titul faraona, což je v historii starověkého Egypta zcela výjimečné. Po určitou dobu byla vyobrazována s prvky muže i ženy. V tomto období byly vystavěny minimálně tři památky:\n\nDůležitý je v této souvislosti také nápis z Červené kaple v Karnaku z doby po 2. roce Thutmosovy vlády, který popisuje Hatšepsutin nástup na trůn a její korunovaci. Zatímco v chrámu v Buhénu je ještě uctíván Thutmose II., později se Hatšepsut zbavila všech vazeb, které měla ke svému manželovi, a začala zdůrazňovat především svůj původ od Thutmose I., což jí pomohlo legitimizovat její nárok na trůn. Nápis na osmém pylonu v Karnaku tak uvádí, že Amon udělil Hatšepsut vládu nad Egyptem kvůli činům, které pro něj udělal její otec.\nHatšepsutin vztah k Thutmosovi III. je interpretován různě. Někdy bývá považována za „marnivou, ambiciózní a bezohlednou ženu”, „která byla dychtivá vládnout, milovala moc a zastínila svého synovce a nevlastního syna Thutmose III.”. Egyptoložka Suzanne Ratiéová dokonce vidí Hatšepsutinu podobnost s Achnatonem, a to kvůli jejímu tradicionalismu, náboženské přísnosti, velkému odhodlání a tvrdohlavosti.\n\nV 5. roce Hatšepsutiny vlády byla zahájena stavba jejího zádušního chrámu v Dér el-Bahrí. V tomto chrámu se nacházejí vyobrazení Thutmose III., který suverénně vládne. Podle Gabriele Höberové-Kamelové nemůže být pochyb o tom, že Hatšepsut nebyla považována za legitimního vládce. Thutmose III. pravděpodobně v mládí pomáhal Hatšepsut s vládou, a získal tak zkušenosti pro svoje budoucí samostatné panování.\n\nNa základě různě datovaných pramenů se předpokládá, že Hatšepsutino panování skončilo ve 22. roce od Thutmosova nástupu na trůn, ačkoli nikde není uvedeno jednoznačné datum. Manehto zmiňuje, že čtvrtým králem osmnácté dynastie byla žena jménem Amessis, která vládla 21 let a 9 měsíců. Zdá se, že konec její vlády nastal ve stejné době, kdy Thutmose III. podnikl první z každoročních vojenských kampaní, jejichž zahájení je datováno do 22. roku jeho vlády. To je důvod, proč mnoho historiků ztotožňuje Amessis s Hatšepsut a souhlasí s výše uvedeným rokem konce její vlády.\nV některých pramenech je také naznačeno, že ve 22. roce Thutmosovy vlády Hatšepsut nezemřela, ale pouze se vzdala moci ve prospěch svého synovce a nevlastního syna. Poslední zmínka o Hatšepsut se nachází na stéle z 20. roku Thutmosova panování.\n\nPo ukončení Hatšepsutiny vlády následovalo likvidování dokladů o jejím panování. Její vyobrazení a kartuše byly odtesávány a její obelisky a sochy rozbíjeny. Příčiny a načasování tohoto pronásledování jsou sporné. Nejdůležitější indicií k možnému datování této Damnatio memoriae je Červená kaple v Karnaku. Její konstrukce nebyla za Hatšepsutina působení dokončena a dostavěl ji až Thutmose III., a to svým jménem.\n\nPozději však byla Červená kaple zcela odstraněna a nahrazena novou žulovou kaplí. Rozebrání kaple bylo provedeno s maximální pečlivostí, což dokazuje vynikající stav nalezených bloků pocházejících původně z této stavby. Bloky z Červené kaple byly poté použity na různé stavby v Karnaku. Zejména Amenhotep III. je později využil na stavbu základů pro 3. pylon v Karnaku.\n\nThutmose III. je považován za jednoho z největších vojevůdců celé historie starověkého Egypta, dohromady vyslal 17 vojenských výprav. Někdy je označován jako egyptský Napoleon. Nejznámější z nich je hned ta první, při které po dosti riskantním ale nepřáteli nečekaném průchodu přes hory zničil velkou kanaánskou koalici v bitvě u Megidda, které následně obléhal a dobyl. Ovládal říši takových rozměrů, že tuto velikost neměla ani za vlády Ramesse II. Své války vedl pouze v létě. Núbii (území na jih od Egypta) si podmanil až po šestý nilský katarakt. Hranice posunul i na území dnešní Libye a dokonce obsadil jižní pobřeží Kypru. Obsazená území připojoval k říši natrvalo nebo formou vazalských vladařů, kteří respektovali jeho vůli. Na jejich územích stavěl pevnosti, kde bývaly stálé vojenské posádky. Na upevnění své moci používal dary i hrozby. Za jeho vlády se z Egypta stala velmi silná, mezinárodně respektovaná velmoc.\n\nHrobka Thutmose III. se nachází v Údolí králů. V roce 1898 ji objevil francouzský egyptolog Victor Loret. Na stěnách hrobky jsou mezi reliéfy vepsány texty z Knihy mrtvých. Našla se i panovníkova mumie, dnes je uložena v muzeu v Káhiře.\n\nThutmose III. se proslavil nejen svými výboji, ale také velkou stavitelskou činností, zvláště se věnoval chrámu boha Amona v Karnaku. Dodnes tam stojí například mohutný obelisk, část šestého pylonu a sedmý pylon se čtyřmi kolosálními sochami, které znázorňují právě Thutmose III. Trosky chrámů, které založil, se dnes nacházejí v Abydu, Kuftu, Dendeře, Kom Ombu a na řadě dalších míst. Zajímavostí je, že jeden tento chrám se nachází až pod obratníkem Raka. Z doby jeho vlády pochází i několik obelisků, které dnes stojí například v Římě či Londýně. Thutmose III. zpodobňuje mnoho soch. Nejznámější je granitová socha panovníka v nadživotní velikosti v Egyptském muzeu v Káhiře (viz obr.).\n\n"}
{"id": "67945", "url": "https://cs.wikipedia.org/wiki?curid=67945", "title": "Srbové", "text": "Srbové\n\nSrbové (srb. \"Срби\"/\"Srbi\", jedn. č. \"Србин\"/\"Srbin\") jsou jihoslovanský národ, žijící převážně v Srbsku (5 988 150 – r. 2011) a v Bosně a Hercegovině – většinou v Republice srbské (1 400 000), dále v Černé Hoře (178 110 – r. 2011) a Chorvatsku (186,633 – r. 2011). Velké skupiny Srbů žijí také v Německu (700 000), USA (187 739 – r. 2011), Rakousku (175 000 – r. 2001), Kanadě (73 000), a v řadě dalších, většinou evropských států. V České republice jich žije kolem 4 000 (r. 2010).\n\nSrbové mluví srbštinou, resp. srbochorvatštinou (záleží na interpretaci), jazyk používá standardně cyrilici, v moderní době ji však vytlačuje latinka – protože srbský jazyk má spolu s chorvatským a bosenským až na některé rozdíly identickou gramatiku i slovní zásobu, je přejímání jiné abecedy mnohem jednodušší a probíhá přirozeněji.\n\nJižní Slované od pohanství konvertovali na křesťanství ještě před velkým schizmatem – ti, kteří po této události žili v sféře vlivu ortodoxní církve se stali pravoslavní, ti ve sféře vlivu katolické církve katolíci, tudíž se Chorvati stali katolíky a Srbové pravoslavnými. Později, s příchodem osmanských Turků (Osmanská říše vládla území Srby obývanému několik staletí) se někteří Slované, včetně Srbů, stali muslimy. Hlavní náboženskou autoritou Srbů (a zároveň také ale i Srbska samotného) je Srbská pravoslavná církev. Někteří etnologové také zvažují, že identita Srbů, Chorvatů a Bosňáků byla dána spíše vírou než etnickým původem.\n\nPředkové Srbů začali přicházet na Balkán od 6. století, postupně si podmanili místní romanizované ilyrské a trácké kmeny, které byly před příchodem Slovanů ovlivněny i Vizigóty.\n\nÚzemí Srbska a Srby osídlené se v průběhu staletí měnilo. S příchodem expanzivní Osmanské říše mnozí Srbové (stejně jako Chorvati) hledali útočiště v jiných bezpečných oblastech, které budou později známé jako Krajina či Republika Srbská v Bosně. Srbské obyvatelstvo v původních místech naopak doplňovali zástupci jiných porobených národů. Díky tomu vznikly dva fakticky oddělené srbské celky; východní samotné Srbsko a západní teritorium, kde se Srbové stali menšinou, obklopenou katolickým, či muslimským prostředím. Přesto však soužití národů nevedlo k mnoha velkým a významným konfliktům. Tehdejší interpretace jednotlivých národů Západního Balkánu však byla dlouhou dobu odlišná od té dnešní a změnila se až v polovině a druhé části 20. století.\n\nMnozí Srbové, hlavně v Bosně, konvertovali k islámu. Tito obyvatelé byli chráněni tehdejšími zákony a aktivně se integrovali do struktur Osmanské říše, byli například aktivní v tehdejší elitní jednotce, tzv. Janičárů. Mnozí však byli ke konverzi k islámu donuceni násilně.\n\nV Srbsku však v 19. století vypukla dvě povstání, jejichž výsledkem bylo vytvoření srbské autonomní entity v rámci Osmanské říše, která byla v zahraničí uznána jako samostatný a suverénní stát. I přesto však samosprávu získali jen někteří Srbové; mnozí další žijící v Bosně (která byla stále součástí tureckého státu), či Chorvatsku (Rakousko-Uhersko) byli pořád menšinou. Teprve až konflikt v letech 1912 a 1913 a na ni navazující první světová válka, vedly k rozpadu obou velkých impérií a sjednocení Srbů obydlených území v Stát Slovinců, Chorvatů a Srbů. I zde však počaly problémy, neboť nový celek byl národnostně opět velmi různorodý a docházelo k národnostním třenicím. Srbský národ byl však největší etnickou skupinou v zemi (více než jedna třetina všech obyvatel), srbské hlavní město Bělehrad se stalo metropolí celé Jugoslávie a srbský král rovněž i hlavou státu. Dlouhá existence jednotného státu vedla k rozšíření srbského národa i například do Slovinska, kde žije nyní zhruba čtyřicetitisícová menšina.\n\nNeklid mezi jednotlivými národy eskaloval během druhé světové války, kdy došlo k dočasnému rozpadu státu, vztahy se však vyostřily na konci 80. let a na počátku let devadesátých s nástupem radikálních politických názorů a snah o redefinici jugoslávských republikových hranic. Mnoho Srbů se tehdy přidalo k nacionalistickým idejím tehdejších předáků, což později vedlo k válce a rozpadu státu. Během ní došlo k dalším změnám v územním rozšíření Srbů; jejich počet v Krajině po válce poklesl, došlo k jistým přesunům v Bosně a Hercegovině díky Daytonské dohodě a v Kosovu pak k výraznému poklesu díky zhoršující se bezpečnostní situaci.\n\nV minulosti se za Srby považovali i příslušníci některých národů, kteří se časem začali spolu s rozvojem vlastní kultury považovat za jiná etnika, a to vzhledem k tehdejším okolnostem a politické situaci. V 19. století byla jistým dominantním prvkem v regionu srbská pravoslavná církev, srbské království bylo jedním z prvních států, které se osvobodily od turecké nadvlády. Takto se stalo s Makedonci, kteří do roku 1945 byli považováni za Srby žijící v tehdejší srbské části Makedonie (dnes Severní Makedonie), vždy však hovořili odlišným jazykem. Podobně tomu bylo ale i u jiných národů tehdejší Jugoslávie, mezi které patří i Bosenští Muslimové, neboli Bosňáci. Ukázkou z nedávné doby jsou pak Černohorci, kteří také oficiálně existují od roku 1945. Ale teprve v devadesátých letech se většina obyvatel Černé Hory začala cítit Černohorci jako zvláštním etnikem (na rozdíl od dřívějška, kdy také byli Černohorci, ale pouze jako obyvatelé Černé Hory, tzn. jako Srbové).\n\nNárody označované jako Srbové žily i na území Čech (srovnej názvy lokalit Srbsko u Berouna, Srbská Kamenice apod.). Polohistorický kmen Pšovanů žijící v devátém století v okolí Mělníka byl také řazen k Srbům. Lužičtí Srbové dodnes obývají oblast Lužice severně od Čech. Jde však o západní Slovany, nikoli jižní, jako jsou vlastní Srbové.\n\nOhledem na stejnost rodu svého (Slované) jmenovali-li se mezi sebou vůbec „Srbi“, tj. příbuzenci...\n... jsouce co do původu a rodu všeho všikni „Srbové“, to jest příbuzenci (Palacký, Dějiny, str 151). Srb od slova srbati (stejné mateřské mléko).\nNejslavnějším srbským vědcem a Srbem vůbec je fyzik Nikola Tesla. Matematička a fyzička Mileva Marićová výrazně přispěla k objevům Alberta Einsteina, jako jeho první žena. Geofyzik Milutin Milanković zaujal teorií o vlivu astronomických faktorů na zemské klima. Fyzik a vynálezce Michael Pupin výrazně zkvalitnil telefonní komunikaci.\n\nOsvícencem a otcem moderní srbské vzdělanosti byl Dositej Obradović. Reformátorem srbského jazyka a národním buditelem byl Vuk Karadžić. Historik Georgij Aleksandrovič Ostrogorskij zasvětil své oceňované dílo tématu Byzantské říše.\n\nNejslavnějším srbským spisovatelem je Ivo Andrić, nositel Nobelovy ceny za literaturu. Spisovatel Milorad Pavić se proslavil především svým románem \"Chazarský slovník\", k postmodernismu byl řazen Danilo Kiš, v Kanadě prorazil spisovatel Prvoslav Vujčić. Zejména jako dramatik proslul Branislav Nušić.\n\nV oblasti výtvarného umění získala světový věhlas Marina Abramovićová, představitelka performance artu a body artu. Z jugoslávské filmové školy nakonec nejvíce vynikl režisér Emir Kusturica. K úspěšným režisérům patří i Dušan Makavejev. V modelingu se prosadila Emina Jahovićová. V populární hudbě za hranice země pronikli Željko Joksimović či Lepa Brena.\n\nKlíčovou náboženskou osobností srbských dějin je Svatý Sáva. Legendárním hrdinou z bitvy na Kosovském poli byl Miloš Obilić, vůdcem prvního protitureckého povstání byl Karađorđe, vůdcem druhého Miloš Obrenović I., Gavrilo Princip se proslavil atentátem na rakouského arcivévodu Franze Ferdinanda, který se stal záminkou první světové války, srbským vojenským hrdinou této války byl Radomir Putnik. Za té druhé mezi komunistickými partyzány jako jejich ideolog vynikl Milovan Đilas, který se posléze stal „prominentním disidentem“ Titova režimu. Ideologem nové nacionální vlny konce 80. let byl spisovatel Dobrica Ćosić.\n\nLetuška Vesna Vulovičová v roce 1972 přežila havárii letu JAT 367 a následný pád z výšky 10 050 metrů, což je světový rekord.\n\nPoměrně pozdě se rozvinula srbská tenisová škola, nicméně stala se nesmírně úspěšnou. Fenomenálním tenistou se stal především Novak Djoković. Světovou jedničkou byla i Monika Selešová, Ana Ivanovićová a Jelena Jankovićová. Uznání došli i fotbaloví trenéři Bora Milutinović a Vujadin Boškov.\n\n\n\n"}
{"id": "67946", "url": "https://cs.wikipedia.org/wiki?curid=67946", "title": "Melilla", "text": "Melilla\n\nMelilla, výslovnost [], (berbersky: \"Mritch\" nebo \"Mrič\") je jedním ze dvou španělských měst na Středomořském pobřeží severní Afriky; je obklopena územím Maroka - regionem Ríf. Dříve byla Melilla považována za součást Andalusie, a tak byla do 14. března 1995, kdy jí byl udělen statut autonomního města, přidělena k provincii Málaga. Před vstupem Španělska do Evropské unie byla Melilla svobodným přístavem. Její obyvatelstvo se skládá z křesťanů, muslimů – především Berberů, židů a malého počtu hindů. Úředním jazykem je španělština.\n\nMelilla je autonomním městem Španělska, obklopeným na pevnině územím Maroka, které si na Melillu, stejně jako na Ceutu a několik malých španělských ostrovů při africkém pobřeží (Španělské severoafrické državy), dělá nároky. Zakládá je na faktu, že tato oblast byla mezi lety 791 až 1497, kdy bylo město zabráno Španělskem, pod nadvládou muslimských dynastií. Naopak Španělsko prohlašuje, že na rozdíl od protektorátních území někdejšího Španělského Maroka, byla Melilla součástí Španělska téměř od jeho vzniku jako nezávislého státu. Melilla je tak součástí Španělska mnohem déle než některé současné španělské regiony, jako například Navarra. Tyto argumenty však Maroko považuje za irelevantní.\n\nMelilla je původně fénickou pevností, která sloužila ochraně dřívějšího království v Tlemcenu a Fèsu. Pevnost byla roku 1497 dobyta Španělskem a zůstala od té doby jeho državou. Od roku 1956, kdy získalo Maroko nezávislost, si činí nároky na Melillu, stejně jako i na Ceutu a několik neobydlených ostrůvků před marockým pobřežím, které též náležejí ke Španělsku. Protože žádná z těchto oblastí neoplývá výrazným nerostným bohatstvím, zůstávají protesty marockého království v mezích.\n\n\nTato návštěva ukázala v podobě demonstrací, jak velké podpoře se španělská královská rodina v Melille těší, zatímco marocká vláda návštěvu odsoudila, protože považuje přítomnost Španělska v Ceutě a Melille za anachronismus a požaduje marockou suverenitu nad těmito územími.\n\nEkonomiku Melilly představuje především obchod, který tvoří 0,1 % celého obchodu Španělska. 95 % těchto obchodů je malých, zapsaných jako fyzické osoby. V současnosti zde existuje asi 3 400 firem, z nichž polovina je ve sféře nemovitostí a hoteliérství. Tradičním odvětvím průmyslu je rybolov, zpracování ryb a též stavba lodí v místních loděnicích. Melilla, jejíž přístav má statut svobodného přístavu, též obchoduje s rybinou, ovocem, železnou rudou a olovem. Průmyslová výroba se také orientuje na těžené suroviny – kovové výrobky, chirurgické a ortopedické nástroje atd. Vysoké zisky má Melilla z přeshraničního obchodu (z legálního i z pašování). Další příjmy města pocházejí z pomocných fondů Španělska a Evropské unie. Jedinou úřední měnou je euro.\n\nMelillská Capilla de Santiago neboli Jakubova kaple představuje jedinou ryzí gotickou architekturu na africkém kontinentě.\nMelilla bývala prosperující částí Španělského Maroka. Nová buržoazie vyjadřovala svoji prestiž skrze modernismus, katalánskou verzi art nouveau, která byla tehdy ve Španělsku oblíbená. Dílny inspirované katalánským architektem Enriquem Nieto, pokračovaly v modernistickém stylu, ačkoliv všude jinde už vyšel z módy. Tím pádem má Melilla hned po Barceloně druhou největší koncentraci modernistických prací ve Španělsku.\nMelilla je vychvalována jako příklad multikulturalismu, jelikož v tak malém městě jako je, můžeme najít až tři velká náboženství, a je s podivem, jak vedle sebe žijí lidé různého vyznání v poklidu. Křesťanská většina převládající v minulosti nyní klesá, zatímco muslimské obyvatelstvo roste.\n45 % obyvatel je původem z Pyrenejského poloostrova, Španělé a katolíci. Dalších 45 % tvoří muslimové, především ti autochtonní z oblasti Rifu, kde se Melilla nachází a jejich mateřským jazykem je tamazight. Asi 1000 obyvatel tvoří Židé, kteří sem prchali už v dobách španělské inkvizice a vracejí se z dlouhodobého exilu v Maroku. Přesto jejich počet klesá, před 2. světovou válkou tvořili asi 20 %, zatímco dnes asi 5 %. Indové a Číňané tvoří poslední větší část obyvatelstva, které sem přišlo hlavně z obchodních důvodů. Dalšími obyvateli jsou ilegální imigranti ze subsaharské Afriky a z Alžírska. Specifikem je dojížďka Maročanů za prací. Ti denně tvoří až o 30 000 obyvatel víc. Někteří z nich v Melille i bydlí, avšak nemají volební právo.\n\nMelilla vlastní zajímavé dědictví. Je to město obehnané zdmi, jejichž stavba probíhala od 16. století do 19. století, tedy od dob renesance do doby vlády Bourbonů. V 18. století se začaly měnit zdi na hradby s budovami, jež odrážely zájem španělských králů o obranu území. Celá tato zóna byla prohlášena historicko-uměleckým celkem a v současnosti se o ni pečuje podle nejvyššího zákona o kulturním dědictví. V rámci tohoto celku jsou památky jako:\n\n\nOd konce 19. století začíná éra lesku a úchvatnosti, z níž vzniká moderní město. V druhé polovině 19. století se stavěly silné hranice, trochu ve stylu neostředověké architektury.\nMelilla je hned po Barceloně druhým městem, v němž najdeme mnoho modernistických staveb. Katalogizováno jich je asi 500. Tato moderní zóna je rovněž pod ochranou zákona o kulturním dědictví. Mnoho z těchto budov je dílem architekta z barcelonské školy, Enrique Nieto y Nieto, jenž se v Melille usadil a vytvořil rozsáhlé modernistické dílo, jako následovník Lluise Domènech i Montaner. Za zmínku stojí jejich květinové modernistické budovy, Casa Tortosa, La Reconquista nebo Casa Melul. Dalšími tvůrci modernismu v Melille byli především Emilio Alzugaray Goicoechea a Tomás Moreno Lázaro.\nVe 30. letech se v Melille uchytil směr art deco a architekti jako Francisco Hernanz Martínez nebo Lorenzo Ros Costa zrealizovali v městských čtvrtích velice výrazné stavby, například:\n\n\nMelilla je rozdělena do deseti městských čtvrtí, tzv. barrios\n\n\n\n\nNejbližší marocká města jsou Nador, Beni-Enzar a Farhana.\n\nMelilla se stala cílem migrantů z mnoha zemí Afriky, kteří se pokoušejí přes Maroko (a Alžírsko) dosáhnout města, a docílit tak vstupu do Španělska a tím i EU. Město je sice chráněno před ilegálními přestupy dvěma vysokými ploty (jeden je vysoký 3 m, druhý 8 m), hlásiči pohybu, infračervenými kamerami i četnými hlídkami policie Guardia Civil, ovšem obdobně jako v Ceutě s pochybnými výsledky. Situace se přiostřila koncem roku 2005, když se proslechlo, že Španělsko má v úmyslu bezpečnostní opatření zesílit. Při následující vlně pokusů o překonání hraničních překážek došlo i k smrtelným zraněním; Maroku pak různé organizace, jako Amnesty International a Lékaři bez hranic, vytkly, že vysadilo zajaté uprchlíky v poušti. Španělé třetí plot vystavěli. Tentokrát je vyšší, aby se zabránilo snadnému přelézání uprchlíků na domácky vyrobených žebřících. Avšak kromě toho, že je ještě vyšší, je zároveň vysoce moderní, jeho náklady se odhadují na 33 milionů eur. Je to 11 kilometrů třímetrových souběžných plotů navýšených o ostnatý drát, s pravidelně rozestavenými pozorovatelnami a se silnicí, která se mezi nimi táhne, aby posloužila policejním nebo ambulantním vozidlům v případě potřeby. Podzemní kabely spojují reflektory, hlukové a pohybové senzory a videokamery do centrální kontrolní kabiny/boudy.\n\n\n\n"}
{"id": "67949", "url": "https://cs.wikipedia.org/wiki?curid=67949", "title": "Adam Małysz", "text": "Adam Małysz\n\nAdam Henryk Małysz [mauyš] (* 3. prosinec 1977 Wisła) je bývalý polský skokan na lyžích. Je považován za jednoho z nejlepších a nejúspěšnějších skokanů všech dob. Vyhrál 39 závodů světového poháru, pouze finský skokan Matti Nykänen dosáhl více vítězství – 46 a Gregor Schlierenzaurer, – 53. Adam Małysz je jediným skokanem, který vyhrál 4x světový pohár (podobně jako Nykänen), z toho třikrát za sebou a to v sezónách 2000/2001, 2001/2002, 2002/2003 (čtvrté vítězství pak přidal v sezóně 2006/2007). Celkem 90x se ve světovém poháru umístil na stupních vítězů, což jej řadí na druhé místo historických tabulek za Janne Ahonena se 106 umístěními.\n\nV roce 2001 získal na mistrovství světa ve skocích na lyžích na středním můstku (K-90) zlatou medaili a na velkém můstku (K-116) se umístil druhý. V roce 2001 rovněž vyhrál Turné čtyř můstků.\n\nNa ZOH v Salt Lake City získal bronzovou medaili na středním můstku a stříbrnou medaili na velkém můstku. O osm let později na ZOH ve Vancouveru získal hned dvě stříbrné medaile (na středním i velkém můstku), v obou závodech ho předstihl Švýcar Simon Ammann.\n\nNa mistrovství světa v roce 2003 získal zlatou medaili jak na středním, tak i na velkém můstku. Adam Małysz je v současnosti jedním z nejpopulárnějších polských sportovců a čtyřikrát byl zvolen nejlepším polským sportovcem (2001–2003, 2007).\n\nPo ukončení skokanské kariéry se třikrát zúčastnil Rallye Dakar v letech 2012, 2013 a 2014, přičemž se umístil postupně na 37., 15. a 13. místě.\n\nJeho vzorem je bývalý německý skokan na lyžích Jens Weißflog. Je ženatý, má dceru.\n\n"}
{"id": "67952", "url": "https://cs.wikipedia.org/wiki?curid=67952", "title": "Midway", "text": "Midway\n\nMidway, též Midwayské ostrovy (havajsky \"Pihemanu\") je atol o rozloze 6,2 km² ležící v severním Tichém oceánu, na severozápadním konci Havajských ostrovů, asi v jedné třetině vzdálenosti mezi Honolulu a Tokiem. Leží méně než 300 km na východ od mezinárodní datové hranice, asi 5 200 km na západ od San Francisca a 4 000 km na východ od Japonska. Přestože geograficky patří k Havajským ostrovům, tak nejsou součástí amerického státu Havaj, ale je spravován jako tzv. nezačleněné území Spojených států amerických společně s tzv. Menšími odlehlými ostrovy USA.\n\nAtol tvoří kruhová korálová bariéra a několik písečných ostrůvků. Dva větší ostrůvky, \"Písečný ostrov\" (Sand Island) a \"Východní ostrov\" (Eastern Island), poskytují útočiště stovkám tisíců mořských ptáků.\n\nMidwayský atol je známý jako místo bitvy u Midway, která se v okolních vodách odehrála 3.–7. června 1942. Námořnictvo Spojených států v této bitvě vyřadilo čtyři těžké letadlové lodě japonského námořnictva, které chtělo Midway obsadit a tím Japonsku způsobilo drtivou porážku. Tato událost je považována za symbolický bod obratu ve vývoji války v Tichomoří.\n\nV současné době je letiště na ostrovech používáno jako nouzové letiště pro dopravní letouny létající přes Tichý oceán podle pravidel ETOPS.\n\n"}
{"id": "67955", "url": "https://cs.wikipedia.org/wiki?curid=67955", "title": "Haiga", "text": "Haiga\n\nHaiga (俳画) je tradičný umělecký žánr syntetizující malbu, poezii haiku a kaligrafii.\n\nSpojuje jednoduchou kresbu štětcem a báseň haiku provedenou kaligrafií.\n\nNovodobá \"haiga\" kromě \"haiku\" také obsahuje moderní obrazová vyjádření, např. fotografii nebo digitální umění. Tradiční haiga je dosud oblíbená.\n\nStejně jako v \"haiku\", které se často skládá ze dvou částí stavěných do protikladu, také v kompozici \"haiga\" samotná kresba představuje protipól \"haiku.\" Stejně jako v \"haiku\" téma kompozice nemusí být přímo obsaženo ani v kresbě, ani v \"haiku\". Je na čtenáři, aby téma objevil ve vzájemném vztahu těchto dvou elementů.\n"}
{"id": "67966", "url": "https://cs.wikipedia.org/wiki?curid=67966", "title": "Heidi Pelttariová", "text": "Heidi Pelttariová\n\nHeidi Marianne Pelttariová (* 2. srpna 1985 Tampere) je finská hokejistka. Hraje na postu obránce.\n\nPelttariová původně začala hrát hokej v Ylöjärvi. Na mistrovství světa 2005 a olympiádě v Turíně prohrála s týmem Finska v zápasech o bronzovou medaili. S týmem Ilves, kde hrála od roku 2001, se stala po dvou stříbrných letech v roce 2006 mistryní Finska.\n\nNa podzim 2006 odešla studovat na University of Minnesota Duluth v USA, kde také hraje v týmu Bulldogs. S ním také v roce 2008 vyhrála univerzitní soutěž NCAA. Na mistrovství světa v roce 2007 opět zůstalo pro finský tým jen čtvrté místo. Bronzové medaile z mistrovství světa se Pelttariová dočkala v roce 2008.\n\n"}
{"id": "67967", "url": "https://cs.wikipedia.org/wiki?curid=67967", "title": "Návrat do budoucnosti (filmová série)", "text": "Návrat do budoucnosti (filmová série)\n\nNávrat do budoucnosti je americká filmová trilogie z let 1985 – 1990. Autoři příběhu filmu jsou Steven Spielberg a Robert Zemeckis, který celou sérii režíroval.\n\nFilm se stal legendárním, zpopularizoval vědecké termíny jako je například časový paradox a vysvětlil základní problémy s cestováním v čase veřejnosti.\n\n\nPříběh filmu je založený na tom, že trochu excentrický vědec Emmett Brown vynalezne zařízení známé jako proudový kapacitátor. Ten umožňuje cestu v čase. Aby ji ale mohl uskutečnit, umístí jej do automobilu DeLorean DMC-12. S pomocí Martyho McFlye, středoškolského\nstudenta cestuje časem, a to jak do minulosti – do roku 1955, tak i do budounosti (2015) a dokonce i do 19. století, do roku 1885. Celá série se odehrává ve fiktivním městečku Hill Valley, v Kalifornii v roce 1985.\n\n\n"}
{"id": "67969", "url": "https://cs.wikipedia.org/wiki?curid=67969", "title": "Sedlice (okres Strakonice)", "text": "Sedlice (okres Strakonice)\n\nSedlice je město v severozápadní části Jihočeského kraje v okrese Strakonice, asi deset kilometrů jihovýchodně od města Blatná. Její historické jádro je od roku 2003 městskou památkovou zónou. Žije zde obyvatel. Na rozdíl od obcí s obdobným názvem se město Sedlice skloňuje v ženském rodě.\n\nV prvních písemných zmínkách je osada Sedlice (Sedlecz) uváděna v letech 1352–1399 jako majetek rodu Bavorů ze Strakonic. Roku 1539, když byl majitelem Adam Řepický ze Sudoměře, byla Sedlice povýšena na městečko.\n\nOd 10. října 2006 byl obci vrácen status města.\n\n\nMěstem vede silnice I/20 z Karlových Varů do Českých Budějovic a železniční trať Březnice–Strakonice se zastávkami Sedlice a Sedlice město.\n\nSedlice má jednu základní a mateřskou školu, kino, sokolovnu, knihovnu, dům s pečovatelskou službou, pobočku České pošty, kadeřnictví a zdravotní středisko s lékárnou. Působí zde i podniky Sedlické strojírny, Blatenská ryba, Agro Sedlice a parketárna.\n\n\n"}
{"id": "67971", "url": "https://cs.wikipedia.org/wiki?curid=67971", "title": "Snowboard", "text": "Snowboard\n\nSnowboard je prkno pevně připnuté k nohám jezdce, určené k sportovnímu využití na sněhu. Dlouhé je přibližně 140-170 cm (mělo by jezdci sahat k bradě) a široké cca 25 cm (dostatečně aby přes hrany „nepřesahovaly“ špičky a paty bot). Snowboardy jsou konstruovány buď s dřevěným nebo pěnovým jádrem, přičemž dřevo je dražší a kvalitnější.\nSnowboard je „sněhová verze“ skateboardu či vodního surfu s tím rozdílem, že jezdcovy nohy jsou vázáním pevně fixovány k prknu.\n\nSystémy, kterými je jezdec upnut k prknu mohou být různé, principiálně se liší na tzv. tvrdé (používají se podobné boty jako při lyžování) či tzv. měkké, kdy jsou speciální snowboardové boty k prknu připevněny upínacími pásky. Jednou z variant měkkého vázání je tzv. systém \"step-in\", které se zapíná nášlapným systémem. Novou variantou měkkého vázání je tzv. \"flow\", kdy se bota do vázání vkládá zezadu.\nBezpečnostní vázání které by v případě pádu snowboard uvolnilo (jak je tomu běžně na lyžích) neexistuje, neboť zatím nebyl vynalezen systém, který by uvolnil obě nohy zároveň a při uvolnění jen jedné nohy by váha snowboardu mohla jezdci zlomit druhou nohu.\nKoncem 90. let 20. století a a na počátku 21. století došlo k výraznému rozšíření tohoto sportu, především mezi mladou generací. V drtivé většině se přitom používá měkké vázaní (které umožňuje při jízdě provádět různé skoky a triky), tvrdé vázání je vhodné pouze pro carvingovou jízdu a závodní snowboarding, neboť umožňuje lepší kontrolu boardu během jízdy.\n\nRegular či Goofy závisí na preferenci každého jezdce, na rozdíl od praváctví/leváctví je rozložení Regular/Goofy v populaci zhruba 50:50. Dobrý jezdec zvládá jízdu na obě strany, což platí především pro triky a skoky, kdy změna stran jízdy bývá občas nezbytná. Proto vídáme někdy také postavení nohou\n\nPrvní pokusy o „surfování“ na sněhu se v USA objevily již v 60. letech. Pro snowboarding je zlomový rok 1965, kdy Sherman Poppen spojil dvě lyže, ke špičce přimontoval provázek a vytvořil tím první model snowboardu, zvaný „snurfer“, protože jízda na něm se podobala spíše surfování na vodě. Inspirován Shermannovým úspěchem začal vyrábět své vlastní snowboardy. Rozpoznal chyby a nevýhody snurferu, opravil je a přimontoval na desku první vázání, které několika pásky pevně drželo nohy. V roce 1977 založil ve Vermontu firmu .\n\nPoté se na scéně objevil Dmitrij Milovich, který v roce 1969 přišel s prknem odlitým z polyesteru. Tato prkna měla nízkou životnost, ale i přesto si Milovich nechal v roce 1972 tento výrobek patentovat a o tři roky později založil vlastní firmu. Ta nakonec vyráběla již vylepšené verze boardů - měly laminátovou konstrukci a skluznici z P-texu.\n\nTom Sims o pár let později začal pracovat na zdokonalování snowboardu; původně byla jeho prkna podobná těm Milovichovým, později začal vyrábět prkna s laminátovou konstrukcí s dřevěným jádrem (vyšší odolnost prkna, lepší jízdní vlastnosti) + ocelové hrany, díky nimž bylo možné používat snowboard i na tvrdém sněhu.\n\nV roce 1983 přišel Jeff Grell s prvním skutečně pevným vázáním, které stabilně spojovalo nohy jezdce s prknem. S tímto vázáním bylo možné ovládat prkno i na tvrdém a nerovném sněhu a ve velkých rychlostech.\n\nV roce 1985 se snowboard objevil i v Bondovce s názvem Vyhlídka na vraždu. Díky tomu se dostal do povědomí široké veřejnosti.\n\nSnowboarding byl z počátku své existence brán nejprve jako módní výstřelek či exhibicionismus několika málo jedinců, nebyl uznávaný jako seriózní sport a zimní střediska nedovolovala vstup snowboardistů na vleky. V 90. letech se snowboarding stává masovou záležitostí a vývoje nových technologií se chopily mimo jiné i zavedené lyžařské koncerny, díky nimž se vybavení pro snowboarding rozrůstá s nebývalou dynamikou.\n\n\n"}
{"id": "67982", "url": "https://cs.wikipedia.org/wiki?curid=67982", "title": "Domovní důvěrník", "text": "Domovní důvěrník\n\nDomovní důvěrník byla za dob socialismu funkce, jež existovala pouze ve městech s panelovými a činžovními domy. Byl to člen domovní komise MNV, který dohlížel na běžnou údržbu domu, ale také na ideologickou výzdobu. Mohl ovlivňovat, kdo v daném domě bude bydlet, mezi jeho kompetence patřila asistence při prohlídce bytu bezpečnostními orgány. Domovní důvěrník také ve většině případů působil jako domovník, čímž směl zdarma využívat domovnický byt. Osoby v této funkci byly někdy využívány StB k získávání informací o nájemnících.\n\nV současné době se označení domovní důvěrník používá například v některých bytových družstvech pro označení osoby pověřené družstvem k činnosti obdobné funkci domovníka.\n"}
{"id": "67984", "url": "https://cs.wikipedia.org/wiki?curid=67984", "title": "Uliční výbor", "text": "Uliční výbor\n\nVýrazem uliční výbor byla míněna místní organizace KSČ, která byla v nomenklaturním zařazení určena k působení v určité ulici – mimo organizace nebo školy. Byla to určitá skupina lidí, která dohlížela na chování obyvatel a udávala je vyšším orgánům za případnou kriminální nebo kontrarevoluční činnost. Uliční výbor občas také psal posudky na obyvatele příslušné ulice, zda jim bude umožněno např. studovat vysokou školu. Jeho členové se někdy pokoušeli využívat této funkce k osobnímu prospěchu nebo mstám.\n\nVládní nařízení o organisaci výkonných orgánů národních výborů č. 23/1954 Sb. uživalo pojem uliční výbor pro pomocné sbory občanů vedle sborů důvěrníků národního výboru, se kterými mají pracovat a rozvíjet národní výbory.\n\n\n"}
{"id": "67987", "url": "https://cs.wikipedia.org/wiki?curid=67987", "title": "Kádrový posudek", "text": "Kádrový posudek\n\nKádrový posudek byl spis s údaji o názorech a ideologických postojích občanů. Byl pořizován kádrovými pracovníky z osobních a kádrových nebo jiných podobně nazvaných oddělení, které měl povinně každý podnik.\n\nVelmi důležitou součástí kádrového dotazníku byl postoj občana k sovětské okupaci v srpnu 1968. Nesouhlas s tzv. „bratrskou pomocí“ představoval někdy dočasný konec kariéry.\n\nFormalizovaná podoba tohoto kádrového posudku se za normalizace nazývala \"komplexní hodnocení\".\n\nKádrové posudky prošly během let vlády KSČ v Československu určitým vývojem. Zatímco zejména v padesátých letech byl jednou z hlavních součástí posudku třídní původ hodnoceného (dělnický, rolnický, buržoazní, intelektuální, feudální, smíšený), a samozřejmě také postoj hodnoceného k socialismu a komunismu, v 60. letech a v době normalizace byl význam třídního původu upozaděn a hlavní důraz byl kladen na postoje hodnoceného, zejména k sovětské okupaci a postoje jeho nejbližší rodiny.\n"}
{"id": "67989", "url": "https://cs.wikipedia.org/wiki?curid=67989", "title": "Politický komisař", "text": "Politický komisař\n\nPolitický komisař (též osvětový důstojník či politruk – původně ruská zkratka vzniklá zkrácením originálního názvu \"политический руководитель\" – politický vedoucí) byl zástupce velitele útvaru (nebo jednotky) pro politickou práci. Byl to důstojník (původně zpravidla nevoják), který dozíral na velitele i celou jeho jednotku. Původním smyslem této funkce byl dozor nad bývalými carskými generály přijatými do Rudé armády, plné podřízení této armády stranické kontrole a udržování vysoké úrovně patřičného ideologického uvědomění mezi vojáky. Tento cíl zůstal nezměněn po celou dobu její existence.\n\nPolitičtí komisaři měli zejména na počátku své existence významnější úlohu, než sami velitelé na něž dohlíželi. Měli právo zrušit jakýkoliv rozkaz velitele jednotky, popřípadě jej zastřelit, pokud by dospěli k názoru, že zradil nebo že nebojuje s dostatečným nadšením. Často to byli právě političtí komisaři, kdo skutečně velel jednotce, a jelikož se jednalo zpravidla o politicky uvědomělé, ale po vojenské stránce zcela nezkušené (a často i naprosto neschopné) jedince, měla tato skutečnost v obecné rovině velice negativní vliv na bojeschopnost a výkony jednotek. To bylo patrné již za ruské občanské války a rusko-polské války, avšak zde to bylo ještě přehlíženo.\n\nBěhem španělské občanské války a zejména zimní války a velké vlastenecké války však již byl destruktivní vliv politických komisařů na řízení bojových operací natolik zjevný, že Stalin rozhodl o jeho radikálním omezení. Funkce existovala po roce 1945 i v tzv. lidových demokraciích (sovětizovaných státech střední a východní Evropy) a v Číně. V armádě ČSSR se funkce jmenovala ZVP (zástupce velitele pro věci politické). V Rusku a východní Evropě formálně zanikla po roce 1992, resp. 1989.\n\nV červenci 2018 zřídilo ruské ministerstvo obrany Hlavní vojenskou politickou správu a to na základě výnosu prezidenta Vladimira Putina. Útvar, obnovující činnost zástupců velitelů, má dbát o zajištění morální a ideologické situace v armádě, dohlížet na dodržování pořádku a vojenské kázně a pečovat o veterány. Naváže tak na praxi fungující do roku 1992 (součástí velení Sovětské armády byl orgán řídící činnost politruků). Velitelem útvaru bude Andrej Valerijevič Kartapolov.\n"}
{"id": "67992", "url": "https://cs.wikipedia.org/wiki?curid=67992", "title": "Mrazík", "text": "Mrazík\n\nMrazík ( , \"Morozko\") je barevný sovětský film z roku 1964, v českých televizích tradičně vysílaný v době Vánoc. Film režíroval Alexander Rou, autorem scénáře byl významný dramatik Nikolaj Robertovič Erdman. \n\nFilm využívá motivů tradičních ruských pohádek, vlastní děj je ale původní. Hlavními postavami jsou pohádkový \"děd Mrazík\" (Děda Mráz), mýtická postava slovanské mytologie a zde personifikace zimy, hodná a skromná \"Nastěnka\", kterou ztvárnila Natalija Sedychová, a jako její protiklad zlá sestra \"Marfuša\". Dále zde vystupuje také hodný (ze začátku pyšný) \"Ivan\" a oblíbená čarodějnice neboli \"baba Jaga\" bydlící v chaloupce na kuří nožce, nadabovaná Františkem Filipovským. \n\nFilm je v České republice i na Slovensku velmi oblíbený, takříkajíc zlidověl (např. ve frázích „okradli stařenku“ či „baba si přiletěla“). Autorem českého překladu je K. M. Walló.\n\nNevlastní matka opovrhuje skromnou půvabnou Nastěnkou ve prospěch své vlastní dcery Marfuši. Uloží jí, aby upletla ponožky dříve, než kohout zakokrhá (Nastěnka nakonec úpěnlivě poprosí slunce, aby ještě na chvíli zapadlo a měla tak na pletení více času). Macecha jí pak přikáže nakrmit drůbež, dát napít dobytku, nasekat dříví a poklidit dvůr. Příběh pokračuje u Ivana, který se vydává do lesů a kterému jeho matka dává poslední rady na cestu: aby byl opatrný, aby na ni nezapomněl, aby pomáhal slabším a starším ustupoval.\n\nV lese zatím skupina loupežníků trhá lístky z květiny a přitom stále opakují: \"„Loupit, neloupit, sežrat, nesežrat, …“\" Pak uslyší přicházet Ivana, tak jej přepadnou a vyhrknou na něj: \"„Jsi v pasti! A my tě teď oloupíme!“\" Zatímco se loupežníci perou o obsah jeho rance, on se zmocní jejich kyjů a začne je vyhazovat do vzduchu s tím, že na jejich pád zpět si mají počkat až do zimy. Později potká Dědečka Hříbečka, který ho rozpustilým hlasem vyzve, aby ho chytil; a pokud se mu to podaří, tak že jej odmění. Za použití kouzel, mizení a opětovného zjevování Dědeček Hříbeček vyhraje. Protože ale Ivan přizná porážku, dá mu to, co mu slíbil – pevný luk a hbité střely. Když ale Ivan odmítne projevit vděk a reaguje slovy \"„Nerad se klaním hned, to potom bolí hřbet. Ať se ti medvěd klaní až k zemi,“\" Dědeček Hříbeček dodá, že medvěd se mu skutečně pokloní až k zemi, ale Ivanův hřbet se přitom ohne.\n\nPozději se v lesích setká s Nastěnkou, která má nakázáno, aby zalévala suchý pařez, dokud na něm nevyrostou květy. Zaujatý její krásou se jí ihned zeptá, zda by si ho nechtěla vzít za muže. A přitom se začne vychvalovat. Ona mu odpoví, že se k sobě nehodí, protože se neumí chvástat. On chce svá slova dokázat, a tak se pokusí svým lukem zastřelit medvědici, co má medvíďata. Nastěnka mu v tom chce zabránit nasazením vědra na hlavu. Přihlížející Dědeček Hříbeček v ten samý moment promění Ivanovu hlavu v medvědí. Zděšený Ivan nařkne Nastěnku z čarodějnictví a uteče pryč. Ona začne ronit slzy na suchý pařez, díky čemuž na něm začnou růst květy.\n\nOpět naráží na Dědečka Hříbečka, který mu vyčte jeho sebestřednou povahu a že nikdy nic neudělal obětavě pro druhé. Ivan nabyde dojmu, že pro svou záchranu musí udělat dobrý skutek. Začne tedy hned shánět lidi a chce se jich zeptat, co pro ně může udělat. Jeho medvědí hlava je však všechny jen vystraší – dávají se před ním na útěk. Konečně potká starou ženu nesoucí otep dříví. Nabídne se jí, že otep i ji samotnou odnese k ní domů na zádech, ačkoliv je to velmi daleko. Když tam dorazí, poděkuje mu a nazve jej krasavcem. On vidí, že je stále medvěd. Myslí si, že si z něj dělá legraci, ale pak se dozví, že je slepá. To je také důvod, proč před ním nezačala utíkat. Později najde v lesích její hůl a zželí se mu jí. Jak bude bez hole chodit? Chce jí hůl přinést. Dědeček Hříbeček je touto jeho nezištnou obětavostí potěšen a navrátí mu lidskou podobu. Hůl potom zmizí.\n\nMezitím se zlá macecha pokouší provdat svou vlastní dceru. Marfuša ale pokazí, co může a nápadník nakonec nevážně pronese: \"„Nastěnku chci za ženu, he he he …“\" Za čas, když už je venku tuhá zima a sníh, přikáže manželovi, aby Nastěnku zavezl do lesa a odložil ji tam. Zde se setká s Mrazíkem, který se jí ujme. Když je Ivan opět člověkem, jde Nastěnku hledat. Do cesty se mu připlete baba Jaga. Po přetahovačce \"„K lesu zády, ke mně vchodem. K lesu vchodem, k Ivanovi zády,“\" ji žádá, aby mu pomohla Nastěnku najít. Baba Jaga to rozhodně odmítne a po krátkém boji oživí kouzlem skupinu dřevěných bytostí „dřevěných bohatýrů“, kteří jej mají zabít. Má být upečen zaživa, ale on babu Jagu napálí, protože neví, jak se na lopatě sedí, takže se v peci místo něj octne ona. Pustí ji ven, ale musí mu poradit, jak Nastěnku najít. Mrazík ji během té doby veze na saních do svého obydlí. Pak se sám vydává na obchůzku do zasněžené krajiny, přičemž svou berlu Mrazilku si zapomene doma. Nastěnka se jí nedopatřením dotkne a navždy umrzne. Tak ji nalézá Ivan a omlouvá se jí za své chování, čímž ji přivádí zpět k životu. Mrazík jim na jejich svatbu daruje velké věno.\n\nOba se vrátí do vesnice. Její nenasytná nevlastní sestra Marfuša uvidí jejich bohaté dary a chce to samé. Nechá se tedy rovněž odvézt do lesa. Mrazík je však zděšen jejím hulvátským chováním a pošle ji zpět na saních tažených prasaty s truhlou plnou vran, které uletí, jakmile je otevřena. Když Ivan s Nastěnkou jedou k němu domů, přepadnou je na popud baby Jagy loupežníci, se kterými se již dříve setkal. Ty však nakonec skolí kyje padající z oblohy, které Ivan kdysi vyslal na cestu vzhůru. Babě Jaze nasadí na hlavu její velký moždíř, ve kterém přiletěla, a ta takto uteče pryč. Nakonec mají Ivan a Nastěnka velkou bohatou svatbu.\n\n\n"}
{"id": "68001", "url": "https://cs.wikipedia.org/wiki?curid=68001", "title": "Houston", "text": "Houston\n\nHouston (anglická výslovnost , počeštěná výslovnost [hjústn, hjúston]) je nejlidnatější město státu Texas a čtvrté nejlidnatější město Spojených států amerických. Podle sčítání lidu zde žijí přibližně dva miliony lidí, přičemž celá metropolitní oblast má okolo 5,3 milionu obyvatel, což jí řadí na sedmou největší aglomeraci v USA. Město zabírá přes 1 600 km².\n\nHoustonu se přezdívá \"„Space city“\", neboť v něm sídlí Lyndon B. Johnson Space Center, odkud byly řízeny vesmírné lety amerických raketoplánů. Město se dále specializuje na výrobu zařízení k těžbě ropy. Zdejší přístav je desátým největším přístavem na světě. Ve městě sídlí i firma Texas Medical Center, která je největší zdravotnickou firmou na světě.\n\nV roce 1836 zakoupili John Kirby Allen a Augustus Chapman Allen pozemky o celkové výměře 27 km za cenu $9 428. Allenův bratr pak pojmenoval založené město po Samu Houstonovi, bojovníku proti mexickému diktátorovi Santa Anovi a mstiteli za zabité Američany v pevnosti Alamo.\n\nV roce 2001 se Houston umístil jako první v Texasu a jako třetí v USA v kategorii „Nejlepší místo pro obchod a zaměstnání“.\nNejvíce se zde daří petrochemickému průmyslu.\nV Houstonu se nachází velký a důležitý přístav Port of Houston, který je desátý největší na světě.\n\nPodle sčítání lidu z roku 2010 zde žilo 2 099 451 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 43,8% populace.\n\nVeřejnou dopravu poskytuje METRO (Metropolitan Transit Authority of Harris County) v celém okresu ve formě autobusů a jedné linky rychlodrážní tramvaje. Obyvatelé Houstonu však dávají přednost autům, díky skvělému systému dálnic a silnic. Houston byl do 1. ledna roku 2004 největší americké město bez městské kolejové dopravy. V letech 2003-2004 proběhla stavba červené tramvajové linky. Tyto tramvaje jsou sice jedny z nejmodernějších v USA, avšak velmi poruchové.\n\nHouston má systém průchodů a nadzemních tunelů spojujících budovy v Downtownu. Nejvyšší mrakodrap v Houstonu, JPMorgan Chase Tower (dříve Texas Commerce Tower), má 75 pater a je vysoký 305 metrů. Zároveň je to nejvyšší budova v Texasu, devátá nejvyšší ve Spojených státech a 29. nejvyšší na světě.\n\nOd letu Apolla 13, jehož posádka uvedla hlášení o nehodě větou \"Houstone, máme problém\", se tato věta stala obecně synonymem pro ohlášení závažného problému. (V Houstonu se nachází americké středisko řízení pro pilotované vesmírné lety Mission Control Center).\n\nVe skutečnosti hlášení z Apolla 13 zaznělo takto: (Apollo:) \"\"I believe\" we've had a problem here.\" (Houston:) \"\"This is Houston. Say again, please.\"\" (Apollo:) \"Houston, we've had a problem. \"We've had a main B bus undervolt.\"\". Přesnější překlad by tedy byl \"\"Měli jsme tu problém\"\", nebo \"\"Houstone, měli jsme problém\"\". Výše uvedená populární hláška však už dávno žije vlastním životem (i v anglické jazykové oblasti).\n\n\n\n\n"}
{"id": "68013", "url": "https://cs.wikipedia.org/wiki?curid=68013", "title": "Šťáhlavy", "text": "Šťáhlavy\n\nŠťáhlavy () jsou obec a vesnice v okrese Plzeň-město, 14 km jihovýchodně od Plzně. Žije zde obyvatel. Obec má dvě místní části, Šťáhlavy a Šťáhlavice. Šťáhlavy leží na řece Úslavě. Obcí prochází železniční trať č. 190 Plzeň–České Budějovice (stanice Šťáhlavy) a také vedlejší železniční trať č. 175 Nezvěstice–Rokycany (zastávka Šťáhlavice).\n\nPrvní písemná zmínka o vesnici pochází z roku 1239, když král Václav I. vyměnil vesnici za osadu Benešovice u Stříbra. Ten v roce 1235 cestoval se svou družinou na říšský sněm v Augsburgu, zastavil se v kladrubském klášteře, aby si vypůjčil od zdejšího opata na cestu a na dary pro císaře částku 200 hřiven, to je přibližně 50 kg čistého stříbra. Za tuto půjčku se král rozhodl věnovat klášteru ves Benešovice, o jejíž vlastnictví zřejmě opat sám již dříve usiloval. Tento dar však musel Václav I. pochopitelně nejprve projednat s dosavadním majitelem, tedy proboštem Epponem, a tak k definitivnímu darování Benešovic došlo teprve vydáním skutečné darovací listiny dne 20. října 1239 v Regensburgu. V listině, psané královským notářem Vilémem a opatřené královskou pečetí, se také popisuje, jak král odškodnil probošta Eppona za odebrané Benešovice tím, že do vlastnictví kaple sv. Vavřince ve Staré Plzni daroval nedalekou ves Šťáhlavy.\n\nKrátké období, zhruba půl století, patřily Šťáhlavy k nové Plzni, která byla založena roku 1295 za vlády Václava II. Do poloviny 15. století byl pak šťáhlavský majetek v držení vladyků. Prvním byl v roce 1318 jakýsi Beneda a dalšími pak Mareš, Ješek, Hynek a Vyšemír. V té době byly ke Šťáhlavům připojeny vsi Lhůta, Kamýk a Neslívy. Od poloviny 15. století náležela obec rodu Doupovců z Doupova, kteří jednotlivé díly Šťáhlav sjednotili a nechali v místě dnešní zahrady patřící k restauraci „U Radyně“ postavit tvrz.\n\nV roce 1539 prodali Doupovci Šťáhlavy s tvrzí, dvorem, pustým hradem Lopatou a vesnicemi Šťáhlavice, Nezbavětice, Sedlec, Lhůta, Neslívy, Nezvěstice, Žákava a Nevid urozenému panu Jiříku Kokořovcovi z Kokořova za šest tisíc kop míšeňských grošů. Ten pak dále zvětšil svůj majetek o ves Radyni a Plzenec, které v roce 1561 odkoupil od Zdeňka ze Šternberka. Pan Jiřík v průběhu několika let založil další dvory a lze jej tedy právem považovat za zakladatele šťáhlavského panství, které po jeho smrti spravovali jeho dva synové. První z nich Karel Kokořovec postavil v roce 1548 na šťáhlavské návsi novou tvrz, kterou nechal později rozšířit v renesanční zámek. Druhý ze synů se svou manželkou Dorotou Týřovskou vystavěl nad zámkem kapli sv. Vojtěcha, jež je střední částí dnešního kostela. V roce 1710 prodal jejich vnuk Jan Jindřich celé rozsáhlé panství Antonii Josefíně Černínové, hraběnce z Chudenic, za 260 tisíc zlatých. Její příbuzný hrabě Heřman Jakub Černín, následující vlastník panství, dal zámeckou kapli sv. Vojtěcha v roce 1762 rozšířit na chrám. V roce 1782 bylo pak zámku přistavěno jižní křídlo. Obě tyto stavby byly již postaveny ve slohu barokním. Dosavadní filiální chrám byl v roce 1813 přeměněn Heřmanovým synem Janem Vojtěchem Černínem ve farní kostel, jenž proslul svými třemi kopulemi.\n\nJan Vojtěch Černín z Chudenic (1745–1816) byl nejvyšším lovčím českého království a v letech 1784 až 1789 dal v klasicistním slohu postavit na jižním svahu vrchu Boru honosný lovecký zámeček \"Waldschloss\" v klasicistním slohu. V pozdější době byl zámeček přejmenován na Kozel, za tento název vděčí podle pověsti pohanskému zvyku starých Slovanů, kteří v těchto místech obětovávali v době jarní rovnodennosti na usmíření bohů a v naději na dobrou úrodu kozla. Stavbě hlavní zámecké budovy na obdélníkovém půdorysu kolem ústředního dvora velel málo známý pražský stavitel Václav Haberditz. V polovině devadesátých let 18. století dal hrabě Černín rozšířit zámek o dvě dvojice budov. Návrh a plány pro ně vypracoval vynikající český architekt Ignác Jan Nepomuk Palliardi, který rozšířil původní jednoduchou zámeckou dispozici na větší stavební komplex. V současné době patří zámek Kozel pod správu Národního památkového ústavu (ÚPS v Českých Budějovicích) a současně mezi nejnavštěvovanější objekty západních Čech.\n\nNa konci 18. století byly Šťáhlavy jako centrum rozsáhlého dominia největší obcí západních Čech. Žilo zde tehdy 810 obyvatel v 92 domech a proto zde také v roce 1794 byla postavena obecní škola. V roce 1816 po smrti J. V. Černína zdědil panství šťáhlavské jeho příbuzný Kristián z Valdštejna a Vartenberka. V této době byly Šťáhlavy dominiem, neboli vrchnostenským úřadem, který vykonával soudní moc nad poddanými obcemi. Součástí šťáhlavského dominia bylo padesát vsí a dvorů, jednalo se o správně-soudní okres. Dne 3. června roku 1850 přestaly plnit v obci patrimoniální úřady (právní a soudní úřad) svou funkci. Šťáhlavské panství bylo rozděleno do tří soudních okresů, Šťáhlavy připadly k Rokycanům, Plzenec k Plzni a Šťáhlavice k Blovicím.\n\nNa podnět starosty Antonína Čížka byl v obci v roce 1885 založen Odbor ústřední matice školské, roku 1893 Záloženský spolek a v roce 1909 Tělocvičná jednota Sokol. K jednomu z nejstarších spolků v obci patřil Sbor dobrovolných hasičů založený v roce 1884.\n\nDruhá světová válka byla v obci definitivně ukončena 7. května 1945 příjezdem americké armády. V roce 1947 byly Šťáhlavy přiřazeny k okresu Plzeň-venkov a v roce 1960 po novém státoprávním uspořádání ČSR vznikl Západočeský kraj s deseti okresy a Šťáhlavy, Šťáhlavice a Nezbavětice se staly sloučenou obcí v nově vzniklém okresu Plzeň-jih. Pod ten obec patřila až do konce roku 2006. Od 1. ledna 2007 patří Šťáhlavy pod okres Plzeň-město, přímou součástí města Plzeň se ale nestala.\n\n\n\n\n"}
{"id": "68022", "url": "https://cs.wikipedia.org/wiki?curid=68022", "title": "ETOPS", "text": "ETOPS\n\nETOPS (Extended-range Twin-engine Operational Performance Standards) je akronym pro regule Mezinárodní organizace pro civilní letectví (ICAO), které upravují podmínky, za kterých mohou být novější dvoumotorová dopravní letadla provozována na tratích, kde se letoun v určitém bodě ocitne ve vzdálenosti větší než 60 minut letu od nejbližšího letiště.\n\nTo umožňuje dvoumotorovým dopravním letadlům jako jsou Boeing 737, 757, 767, 777, 787 a Airbus A300, A310, A320, A330, A350 létat na dálkových tratích (speciálně přes oceány, pouště nebo polární oblasti), které byly dříve pro dvoumotorové letouny z bezpečnostních důvodů uzavřeny.\n\nExistují různé verze standardů ETOPS, které se liší dobou letu, na kterou se mohou letouny vzdálit od nejbližšího letiště, např. ETOPS-90, ETOPS-120, ETOPS-180 (90, 120, 180 minut).\n\nETOPS by měl v budoucnu být nahrazen novým systémem LROPS neboli Long Range Operational Performance Standards, který bude postihovat \"všechna\" letadla, nejen ta dvoumotorová.\n"}
{"id": "68026", "url": "https://cs.wikipedia.org/wiki?curid=68026", "title": "Lukáš Bauer", "text": "Lukáš Bauer\n\nLukáš Bauer (* 18. srpna 1977, Ostrov) je český reprezentant v běhu na lyžích. V sezóně 2007/08 suverénně vyhrál Tour de Ski i celkové pořadí Světového poháru. Svůj triumf na Tour de Ski pak zopakoval i v sezóně 2009/10. Na ZOH 2006 v Turíně a na MS 2009 v Liberci získal v závodě na 15 km klasicky stříbrnou medaili. Je mistrem České republiky v závodě na 10 km klasicky (2003, 2004) a skiatlonu (2004).\n\nVěnoval se rovněž cyklistice – v roce 1995 startoval ve Špindlerově Mlýně na Mistrovství Evropy MTB v závodě cross country juniorů. V té době se rozhodoval, jestli bude závodit na kole nebo na lyžích.\n\nManželka Kateřina Bauerová je bývalá reprezentační lyžařka, mají spolu syna Matyáše a dceru Anetu. Bauer je zetěm bývalé běžkyně na lyžích Heleny Balatkové-Šikolové, která získala roku 1972 na ZOH v Sapporu bronzovou medaili. Společně žijí v Božím Daru, kde je Bauer zastupitelem.\n\nSe sportem začal v devíti letech v klubu TJ Škoda Ostrov. O pět let později, v roce 1991, přestoupil do LK Mattoni Karlovy Vary, kde jej začal trénovat Miroslav Petrásek, pozdější dlouholetý trenér reprezentačního týmu běžců na lyžích. V roce 1995 poprvé triumfoval na republikových závodech, o rok poději se stal dvojnásobným juniorským mistrem republiky. Nominoval se tak na juniorské MS v Asiagu v Itálii, kde bylo jeho nejlepším výsledkem 17. místo v závodě na 10 km klasicky. V roce 1997 získal další dva juniorské republikové tituly. Na MS juniorů v kanadském Canmore vybojoval stříbrnou medaili v závodě na 30 km volně. Poprvé také startoval na MS dospělých, v norském Trondheimu skončil na 47. místě v závodu na 10 km klasicky, štafetě na 4×10 km však pomohl k osmému místu.\n\nDo závodu Světového poháru poprvé nastoupil 13. prosince 1997, kdy se v italském Val di Fiemme účastnil běhu na 10 km klasicky. Doběhl na nebodovaném 54. místě. Do konce zimní sezóny nastoupil do závodu Světového poháru ještě několikrát, ani jednou však neskončil na bodovaných příčkách. Díky úspěšným startům v závodech FIS nižší kategorie byl však nominován na Zimní olympijské hry 1998 v japonském Naganu.\n\nPři prvním startu obsadil 33. místo v závodě na 30 km klasicky. V závodě na 10 km klasicky doběhl na 45. místě, ve stíhacím závodě na 15 km volně, kam se startovalo s odstupy dle výsledků závodu na 10 km klasicky, si polepšil na 32. místo. Se štafetou skončil na 15. místě.\n\nPrvního bodovaného umístění ve Světovém poháru dosáhl 9. ledna 1999 v domácím závodě v Novém Městě na Moravě, kde na trati 15 km klasicky doběhl na 25. místě. Na Mistrovství světa 1999 v rakouském Ramsau se už dokázal prosadit do první dvacítky – v závodě na 10 km klasicky doběhl na 20. místě, v následném stíhacím závodě na 15 km volně si dokonce polepšil o několik příček na solidní 13. místo. O dva roky později, na Mistrovství světa 2001 ve finském Lahti si pohoršil, když v závodě na 15 km klasicky doběhl 22. a v následné stíhačce si polepšil jen na 17. místo. V závodě na 30 km klasicky skončil 26., v závodě na 50 km volně 27.\n\nVe Světovém poháru dlouho čekal na umístění v první desítce. Toho se dočkal až 25. listopadu 2001 ve finském Kuopiu, kde skončil čtvrtý na 10 km volně.\n\nNa Zimních olympijských hrách 2002 v americkém Salt Lake City zahájil svou účast 6. místem v závodě na 30 km volně s hromadným startem (doběhl sice sedmý, ale vítězný Johann Mühlegg byl poději diskvalifikován kvůli dopingu). Ve skiatlonu na 20 km (10 km klasicky + 10 km volně) skončil dvanáctý (opět po dodatečné diskvalifikaci vítězného Mühlegga). Ve štafetě na 4×10 km běžel třetí úsek, kde dosáhl nejrychlejšího času ze všech startujících. Štafeta nakonec skončila sedmá. V závěrečném závodě na 50 km klasicky pak doběhl osmý.\n\nVýsledky ze Salt Lake City jej povzbudily a výsledkem byla dvě čtvrtá místa z individuálních závodů v Lahti a Falunu a mezi tím dokonce první umístění na stupních vítězů, když 3. března 2002 dojeli ve finském Lahti s Martinem Koukalem ve sprintu dvojic třetí.\n\nV následující sezóně 2002/03 stál již na stupních vítězů hned třikrát. Poprvé to bylo koncem listopadu ve finském Kuusamu, kde skončil druhý v závodě na 15 km klasicky. Dne 18. ledna 2003 se pak doma v Novém Městě na Moravě dočkal svého prvního vítězství ve Světovém poháru, když zvítězil na trati 15 km volně. Druhého v pořadí, Rakušana Christiana Hoffmanna za sebou nechal o půl minuty. V březnu pak ještě přidal další druhé místo ve finském Lahti, opět na 15 km volně. V celkovém pořadí Světového poháru poprvé pronikl do první desítky, když skončil na výborném 5. místě. Mistrovství světa v italském Val di Fiemme mu však nevyšlo podle představ. Na 15 km klasicky skončil sedmnáctý, ve skiatlonu na 2×10 km dvacátý. Po průběhu sezóny pro něj tyto výsledky byly značným zklamáním.\n\nV následující sezóně byla jeho nejlepším výsledkem ve Světovém poháru dvě třetí místa z Oberstdorfu a Osla, v celkovém pořadí si také pohoršil, skončil jedenáctý.\n\nV sezóně 2004/05 skončil v celkovém pořadí ještě o příčku níže (dvanáctý), ale hned ve dvou závodech vystoupal na stupeň nejvyšší. Pro první vítězství si doběhl v lednu v italském na olympijských tratích v Pragelatu ve skiatlonu na 2×15 km, pro druhé pak začátkem března ve finském Lahti na trati 15 km volně. Na mistrovství světa v německém Oberstdorfu se medaile opět nedočkal, ale 5. místo v závodě na 15 km volně bylo jeho doposud nejlepším výsledkem na šampionátech. Ve skiatlonu na 2×15 km skončil 34., se štafetou pak osmý.\n\nNásledující sezóna byla olympijská. Před olympijskými hrami v Turíně si držel dobrou formu, ve Světovém poháru mezi Vánocemi 2005 a začátkem olympiády vybojoval dvě druhá místa v individuálních závodech a jedno čtvrté místo ve štafetě.\n\nZimní olympijské hry 2006 v italském Turíně zahájil 10. místem ve skiatlonu na 2×15 km. To bylo trochu zklamáním, neboť před rokem zde právě na této trati vyhrál závod Světového poháru. Bauer se dlouho pohyboval na špici závodu, pole se mu však roztrhat nepodařilo a ve finiši mu pak chyběly síly.\n\nVše si však vynahradil na své oblíbené trati 15 km klasicky. Rychlejší než on byl pouze Estonec Andrus Veerpalu, který vynechal úvodní skiatlon. Pro Bauera to byla první velká medaile, jeho stříbro bylo zároveň první mužskou individuální běžeckou medailí pro Česko (či Československo) v olympijské historii. Až za ním skončil vedoucí muž světového poháru Tobias Angerer z Německa, který se musel spokojit s bronzem.\n\nSvůj medailový závod okomentoval: \"„Jasné to nebylo až do cíle, ale věřit jsem začal při nájezdu do druhého kola. V tom prvním jsem se snažil jet opatrně, věřil jsem, že mi v závěru nedojdou síly. Když jsem dojel do cíle, hned jsem se díval na tabuli, jestli jsem před Ročevem nebo ne. Vyšlo to a pak už zbýval jenom Angerer. I ten naštěstí zůstal za mnou. Byl to napínavý závod, do poslední chvíle.“\"\n\nSe štafetou skončil v závodě na 4×10 km až devátý, když manažer týmu nahlásil omylem špatnou sestavu a místo Milana Šperla musel nastoupit na poslední úsek původní náhradník – sprinter Dušan Kožíšek. Bauer běžel druhý úsek a předával štafetu dokonce na prvním místě, Jiří Magál předával po třetím úseku ještě na třetím místě, ale Kožíšek se v pořadí propadal a doběhl do cíle až na deváté příčce.\n\nV závěrečném závodě na 50 km s hromadným startem skončil na 16. místě, když v průběhu závodu dvakrát upadl.\n\nPo olympijské sezóně se rozhodl změnit způsob přípravy a v létě a na podzim trénoval s německými reprezentanty, například René Sommerfeldtem. Stejný způsob přípravy pak volil i v následujících letech.\n\nSezónu 2006/07 začal čtvrtým místem na 15 km volně a třetím místem ve štafetě ve švédském Gällivare. Začátkem prosince jej však postihlo silné nachlazení, ke kterému se přidal zánět krčních mandlí. Bauer se musel léčit antibiotiky a na několik týdnů vypadl z přípravy. Vynechat musel i úvodní ročník Tour de Ski. Po Vánocích se zdálo, že nemoc ustoupila a Bauer začal znovu trénovat, na přelomu roku se však jeho stav znovu zhoršil a musel opět nasadit antibiotika. Do Světového poháru se tak vrátil až začátkem února ve švýcarském Davosu. Na Mistrovství světa 2007 v japonském Sapporu se však připravit stihl. V úvodním skiatlonu na 2×15 km, skončil sedmý, když dva kilometry před cílem zlomil hůlku a ztratil kontakt na čelo závodu. Následující závod na 15 km volně vynechal a nastoupil až do štafety, která skončila osmá. V závěrečném závodě na 50 km klasicky s hromadným startem se od začátku pohyboval na čele. Pět kilometrů před cílem nastoupil a podařilo se mu roztrhat pole, vedoucí skupina se zúžila na pět závodníků. V závěru však měl nejméně sil a dojel tak z čelní skupiny poslední, na 5. místě. V celkovém pořadí Světového poháru skončil kvůli dlouhému výpadku až na 37. místě.\n\nPo sezóně podstoupil dvě operace. Nejprve v dubnu odstranění krčních mandlí, kvůli kterým promarodil velkou část závodní sezóny, v červnu pak artroskopii kolene.\n\nPo prodělaných operacích neměl Bauer natrénováno tolik jako v předchozích letech a netušil, co může čekat, ale před začátkem sezóny se cítil dobře. Do Světového poháru vstoupil druhým místem v závodě na 15 km volně v norském Beitostølenu. O týden později vyhrál ve finském Kuusamu závod na 15 km klasicky a ujal se vedení v celkovém pořadí.\n\nVe švýcarském Davosu dojel na 15 km klasicky čtvrtý a v celkovém pořadí Světového poháru jej předstihl Axel Teichmann z Německa, ovšem štafetě pomohl k historicky prvnímu vítězství ve Světovém poháru. Štafetu na 4×10 km rozbíhal Martin Jakš a předával Bauerovi ve vedoucí skupině na čtvrtém místě. Ten se na druhém úseku držel bezpečně v čelní skupině a předával rovněž čtvrtý. Na třetím úseku běžel Milan Šperl, který předával finišmanovi Martinu Koukalovi štafetu na třetí pozici, s odstupem 2,5 sekundy na vedoucí Italy. Koukal předvedl skvělý finiš, o českém prvenství před Italy nakonec rozhodla cílová fotografie.\n\nDalší závody SP v ruském Rybinsku vynechal a soustředil se na Tour de Ski, která v roce, kdy se nekonalo mistrovství světa ani olympijské hry, představovala pro lyžaře hlavní vrchol sezóny. Hned úvod Tour ukázal, že Bauer je ve velké formě. V Novém Městě na Moravě vyhrál úvodní prolog na 4,5 km klasicky, v následném stíhacím závodě na 15 km volně pak doslova převálcoval konkurenci, když druhý v pořadí, Švéd Marcus Hellner, na něj ztratil 47 sekund. Bauer již nezakrýval ambice vyhrát celou Tour. Ve sprintu na Pražském hradě však skončil až na 45. místě a vedení v Tour přebral Nor Østensen. Bauer klesl na druhé místo se ztrátou 12,1 sekundy. Po návratu do Nového Města však Bauer opět dominoval, ve stíhacím závodě na 15 km volně nenašel přemožitele a vrátil se do čela Tour. Po vítězství v následujícím intervalovém závodě na 15 km klasicky stoupl Bauerův náskok na čele Tour již na více než dvě minuty. Ve sprintu v italském Asiagu sice skončil opět až na 42. příčce, stále však držel vedení s bezpečným náskokem 1:17,1 minuty na druhého Nora Gjerdalena. V předposledním závodě na 20 km klasicky s hromadným startem ve Val di Fiemme dojel sedmý jen s několikasekundovým odstupem na vítěze a díky vítězství ve třech bodovaných sprintech zvýšil svůj náskok na čele Tour o další půlminutu na 1:49,8 minuty. V závěrečném stíhacím závodě na 10 km volně se stoupáním do sjezdovky v Alpe Cermis již své vedení bez problémů udržel, dokonce jej ještě navýšil. Druhý v celkovém pořadí Tour, Němec René Sommerfeldt, nakonec dojel do cíle s propastnou ztrátou 2:47,3 minuty.\n\nPo svém triumfu na Tour prohlásil: \"„Byla to pro mě hlavní motivace a jsem za to šťastný. Možná to nevypadalo, ale také jsem byl strašně unavený. Na sjezdovce jsem s každým metrem bojoval s myšlenkou otočit to dolů.“\"\n\nVítězství v Tour ho také vyneslo zpět do čela celkového pořadí Světového poháru, s náskokem celých 301 bodů před druhým Norem Hetlandem. Následující závody SP v Kanadě sice kvůli nemoci vynechal, jeho náskok se však snížil jen o necelých sto bodů. Do SP se vrátil ve velkém stylu, když vyhrál závod na 15 km klasicky v estonském Otepää. Když ve zkrácené generálce na MS v Liberci (11,4 km volně) dojel druhý, bylo jasné, že historické prvenství v celkovém hodnocení Světového poháru nemusí být žádnou utopií. Bauer si i nadále držel výtečnou formu. Ve švédském Falunu vyhrál skiatlon na 2×15 km a štafetě pomohl ke 3. místu, ve finském Lahti vyhrál 15 km klasicky a v norském Holmenkollenu dojel na 50 km klasicky s hromadným startem druhý. Před závěrečnými závody v italském Bormiu měl již jistotu celkového prvenství ve Světovém poháru. V Bormiu ještě přidal dvě druhá místa v závodě na 20 km klasicky s hromadným startem a ve stíhacím závodě na 15 km volně. Pak už mohl zvednout nad hlavu velký křišťálový glóbus pro vítěze Světového poháru. K tomu ještě přidal malý glóbus za vítězství v celkovém hodnocení distančních závodů. Celkové hodnocení Světového poháru vyhrál před druhým René Sommerfeldtem s rekordním náskokem 633 bodů.\n\nPo sezóně získal ještě další ocenění, když vyhrál tradiční anketu Král bílé stopy o nejlepšího českého lyžaře sezóny.\n\nDalší sezóna nebyla zdaleka tak vydařená. Před Vánocemi vybojoval pouze jedno druhé místo v závodě na 15 km klasicky ve finském Kuusamu, jinak měl k medailovým příčkám daleko. Na Tour de Ski se potýkal se zánětem průdušek a skončil v celkovém hodnocení až desátý (původně jedenáctý, ale devátý muž v pořadí, Rus Jevgenij Dementěv, byl později vyřazen z pořadí kvůli prokázanému dopingu). To také znamenalo konec nadějí na obhajobu celkového vítězství ve Světovém poháru. V druhé polovině ledna vyhrál závod na 15 km klasicky ve estonském Otepää. Pak jej však opět začaly trápit průdušky, musel omezit přípravu a nasadit antibiotika.\n\nNa mistrovství světa v Liberci získal hned v prvním závodě, běhu na 15 km klasicky, stříbrnou medaili. Ještě na mezičase kilometr před cílem vedl, lepší finiš však měl stejně jako na ZOH 2006 v Turíně Estonec Andrus Veerpalu. Bauerova ztráta v cíli činila 6,3 sekundy.\n\nPo závodě prohlásil: \"„Andrus měl v závěru víc sil, je zkušenější. Ten poslední kilometr byl hodně náročný. Už jsem neustál ten jeho nástup. Jsem mrtvý, ale šťastný.“\"\n\nV dalších závodech MS se již neprosadil. Ve skiatlonu skončil na 25. pozici, se štafetou dvanáctý (předposlední) a do závěrečného maratónu na 50 km volně už ani nenastoupil.\n\nAni v závěru sezóny nezářil a ve Světovém poháru skončil v celkovém pořadí devátý.\n\nV říjnu 2009, krátce před začátkem olympijské sezóny, ulehl s chřipkou. Kvůli nedostatku tréninku vynechal úvodní závody Světového poháru v Norsku. Nastoupil až o týden později ve finském Kuusamu do závodu na 15 km klasicky, kde dojel devátý. Na start následujících závodů ve švýcarském Davosu jej nepustil zánět nosohltanu. O Vánocích už byl ale zdráv a v plném tréninku.\n\nTour de Ski zahájil 7. místem v novoročním prologu na 3,7 km volně v německém Oberhofu. V následném stíhacím závodě na 15 km klasicky si polepšil na celkové 4. místo. V klasickém sprintu skončil na 43. místě, což znamenalo pád 14. místo celkového pořadí. Na vedoucího Nora Pettera Northuga ztrácel 1:09 minuty. Ve sprintu volnou technikou v Praze skončil až šedesátý, v celkovém pořadí klesl o další čtyři příčky a ztráta na vítěze sprintu a nového lídra Tour Emila Jönssona ze Švédska narostla na téměř dvě minuty. Jönsson ovšem v Tour dále nepokračoval, dal přednost přípravě na olympiádu. Následoval stíhací závod na 36 km volně z Cortiny d'Ampezzo do Toblachu. Bauer dojel na 15. místě, ale především stáhl ztrátu na čelo, kde se vedení opět ujal Nor Petter Northug, na 39,3 sekundy. V Toblachu skončil v závodě na 10 km klasicky s intervalovým startem druhý a v celkovém pořadí si polepšil již na 7. místo, ze ztráty na vedoucího Northuga umazal dalších 5 sekund. Vynikající výkon podal v předposledním závodě na 20 km klasicky s hromadným startem ve Val di Fiemme, když vyhrál o půl minuty před lídrem celkového pořadí Northugem. Společně se utrhli zbytku pole a na 14. kilometru setřásl Bauer i Nora. Po započtení bonifikací z prémiových sprintů to pro Bauera znamenalo posun na druhou příčku celkového pořadí se ztrátou 8,3 sekundy na vedoucího Northuga a s velkým náskokem 1:22 minuty před třetím Axelem Teichmannem z Německa. V závěrečném stíhacím závodě na 10 km klasicky se stoupáním do sjezdovky v Alpe Cermis nedal Bauer doposud vedoucímu Northugovi šanci, v prudkém stoupání zhruba 3 km před cílem se od něj utrhl a dojel si pro svůj druhý celkový triumf v Tour de Ski. Nor v závěru zcela odpadl, uhájil sice druhé místo, ale na vítězného Bauera ztratil 1:16,4 minuty.\n\nNa otázku novinářů, zda jdou srovnat oba jeho triumfy na Tour de Ski, odpověděl: \"„Pokaždé to bylo vítězství, ale letos jsem šel zezadu, protože jsem věděl, že byly problémy. Přesto jsem byl přesvědčený, že to bude den ode dne lepší. Ale mohl jsem jen překvapit. Předtím jsem vyhrál prolog a od začátku jsem měl vedoucí číslo. V něčem to bylo letos lepší, v něčem těžší, ale ten konec byl stejnej – perfektně zajetý poslední dvě etapy. A radost je stejně velká.“\"\n\nTýden po Tour de Ski vyhrál závod na 15 km klasicky v estonském Otepää, kde triumfoval již třetí rok po sobě.\n\nÚvodním závodem pro běžce na lyžích na Zimních olympijských hrách 2010 v kanadském Vancouveru bylo 15 km volnou technikou. Bauer vybojoval bronzovou medaili, když byl na trati o pouhých 1,5 sekundy rychlejší než Švéd Marcus Hellner. Suverénním vítězem závodu byl Švýcar Dario Cologna, druhý Ital Pietro Piller-Cottrer ztratil 24,6 sekundy, třetí Bauer 35,7 sekundy.\n\nVe skiatlonu na 2×15 km skončil sedmý, v útoku na další medaili ho zbrdil pád kolo před cílem.\n\nŠtafetě na 4×10 km pomohl k bronzové medaili. Na prvním úseku běžící Martin Jakš předával Bauerovi štafetu na 9. místě se ztrátou 26,8 sekundy na čelo. Bauer ztrátu smazal ještě před polovinou svého úseku a byl i u toho, když se pole rozhodujícím způsobem roztrhalo. Předával na druhém místě se ztrátou 5,7 sekundy na vedoucí Švédy, těsně před Francouzi. Čtvrté Německo už ovšem ztrácelo skoro půl minuty. Vedoucí trojice se brzy sjela a udržovala odstup od zbytku pole. Jiří Magál předával finišmanovi Martinu Koukalovi na třetím místě se ztrátou 5,3 sekundy na vedoucí Švédy, odstup vedoucí trojice od dalších štafet byl více než půlminutový. Zdálo se, že do bojů o medaile již nikdo další nemůže zasáhnout, ale zezadu se začal přibližovat Nor Petter Northug. Marcus Hellner se necelé tři kilometry před cílem utrhl a dojel Švédům pro zlato, stříbro nakonec vybojovalo zásluhou výborně finišujícího Northuga Norsko. Koukal ovšem v závěru přesprintoval Francouze Emmanuela Jonniera a vybojoval Česku bronz.\n\nZávod na 50 km klasicky s hromadným startem měl být pro Bauera vrcholem olympiády, ovšem neměl pro něj ideální průběh. Pole se nikomu nepodařilo roztrhat a tak do finiše přijela velká skupina 14 závodníků. Bauer nikdy nepatřil mezi skvělé sprintery a v závěru nestačil, dojel dvanáctý.\n\nZávěr Světového poháru ovládl Nor Petter Northug. Bauer uhájil druhé místo v celkovém pořadí, k čemuž mu pomohlo i 2. místo ve skiatlonu ve finském Lahti a 3. místo ze skiatlonu ve švédském Falunu (součást Finále SP).\n\nV anketě Král bílé stopy o nejlepšího českého lyžaře sezóny jej poněkud překvapivě porazila alpská lyžařka Šárka Záhrobská.\n\nPoznámka: u MS jsou uvedena umístění do 10. místa v individuálních závodech, případně do 5. místa ve štafetě, ve Světovém poháru pak (s výjimkou celkového pořadí) pouze pódiová umístění (do 3. místa)\n\n\n\n\n\n"}
{"id": "68038", "url": "https://cs.wikipedia.org/wiki?curid=68038", "title": "Chronometr", "text": "Chronometr\n\nChronometr je označení hodin a hodinek, které splňují nejvyšší normu přesnosti a musí být schopné trvale zobrazovat sekundy. Toto označení je poskytováno především hodinkám s mechanickým strojkem na automatický či ruční nátah. Hodinky s quartzovým strojkem představují menšinu, v roce 2008 to byly necelé 4 % z udělených certifikací. Certifikaci chronometr uděluje Swiss Official Chronometer Control (COSC – Contrôle Officiel Suisse des Chronomètres).\n\nHodinky a hodiny označené jako chronometr musí být zpracovány tak kvalitně, aby zobrazovaly velmi přesný čas za všech předpokládaných podmínek, na rozdíl od běžných hodinek. COSC vydává certifikát chronometr po patnácti dnech přesně specifikovaného testování určitého modelu hodinek či hodin, jež je prováděno při 3 různých teplotách, v 5 různých pozicích, a také pod vodou. Zdá se, že nejpraktičtější užití certifikovaných chronometrů bylo na lodích, kde nebylo možno seřídit přesný čas z jiného zdroje. Přesný chronometr byl také používán od 18. století jako prostředek pro určení zeměpisné délky při navigaci na moři. \n\nJedná se o zvláště přesné hodinky zpravidla certifikované nějakou důvěryhodnou institucí.\n\nNejdůvěryhodnější je v tomhle případě certifikát COSC (nebo C.O.S.C. – contrôle officiel suisse des chronometres) – certifikát švýcarské kvalitativní kontroly založené ve své stávající podobě v roce 1973 sloučením několika předchozích laboratoří, které existovaly samostatně už od konce 19. století. Tento certifikát je udělován hodinkám, které mají přesnost chodu -4 až +6 sekund za den (platí pro průměr ciferníku nad 20 mm), jsou odolné vůči nárazu a přesnost si uchovávají i za proměnlivých teplotních podmínek. U quartzových strojků tato odchylka může být pouze 0,07 sekundy za den.\n\nCertifikát se uděluje pro každý jednotlivý konkrétní výrobek, který obdrží číslo uděleného certifikátu a označení na strojku. Necertifikuje se tedy hromadně jedna modelová řada. To teprve může zajistit kontrolu kvality, na druhou stranu to výrazně prodražuje takové hodinky. To je také důvod, proč jen nejlepší výrobci nechávají certifikovat hodinky tímto certifikátem. Nejvíce certifikátů má tradičně Rolex, pak Omega, Breitling, Panerai, TAG Heuer, Chopard a Ulysse Nardin. Zhruba polovina všech certifikátů jsou vydávány pro značku Rolex.\n\nPočet certifikací za rok 2008 je následující, přičemž z 1 676 515 podaných žádostí o certifikát jej obdrželo 1 536 950 strojků.\nSeznam výrobců s největším počtem certifikátů udělených v roce 2008:\n\nZobrazeny jsou pouze firmy s více než tisícem obdržených certifikátů.\n\nNěkteří špičkoví výrobci, např. Patek Philippe používá vlastní certifikaci, která má přísnější požadavky než u testu COSC.\n\n\n"}
{"id": "68047", "url": "https://cs.wikipedia.org/wiki?curid=68047", "title": "Agaricus pratensis", "text": "Agaricus pratensis\n\nAgaricus pratensis je systematický název pro dva různé druhy hub:\n\n"}
{"id": "68065", "url": "https://cs.wikipedia.org/wiki?curid=68065", "title": "Chronograf", "text": "Chronograf\n\nSlovem chronograf se většinou označují hodinky vybavené funkcemi pro přesné odměřování kratších časových intervalů, tj. funkcemi stopek. Chronograf se pozná podle několika subčíselníků s ručkami a běžně dvou tlačítek nad a pod korunkou. U elektronických chronografů se odměřovaný čas zobrazuje digitálně.\n\nCentrální sekundová ručička měří u chronografu odměřovaný interval v sekundách, zvláštní ručka podle provedení chronografu ukazuje setiny, desetiny, minuty a případně hodiny. Odměřování se většinou spouští a zastavuje tlačítkem nad korunkou, vynulování se provádí tlačítkem pod korunkou. \nNa okraji ciferníku bývají i další stupnice. Nelineární tachymetrická stupnice slouží k měření rychlosti, obvykle na kilometrovém úseku dráhy. Na jednom kilometrovníku se měření spustí a na následujícím zastaví; ručka pak přímo ukazuje rychlost v kilometrech za hodinu. Lineární telemetrická stupnice měří vzdálenost například blesku nebo výstřelu: měření se spustí, když je vidět záblesk, a zastaví, když je ho slyšet; ručka pak ukazuje vzdálenost.\nMechanický chronograf obsahuje kvalitní hodinky, při začátku měření se kolo na hřídeli sekundové ručky uvede do záběru se sekundovým kolem hodinek, při skončení měření se ze záběru vyřadí. Záběr obstarávají kola s velmi jemným ozubením s trojúhelníkovitými zuby. Na hřídeli ručky je nasazeno takzvané srdíčko, kulisa ve tvaru srdce. Při vynulování se na kulisu přitlačí malá kladka, která ručku vrátí do nulové polohy. Celý mechanismus je poměrně složitý a vyžaduje velmi přesné zpracování, aby spolehlivě fungoval.\n\n\n"}
{"id": "68082", "url": "https://cs.wikipedia.org/wiki?curid=68082", "title": "Lazy", "text": "Lazy\n\nNázev Lazy (ve staré češtině \"lada – pole ležící ladem\", v novější češtině nářečně \"pole ležící o samotě\", původně \"louku nebo pole, které bylo získáno tříbením lesa,\" často tedy \"vysoko položené pole\" nebo \"paseky, kopanice, vyklučené pole,\" slovensky \"roztroušená horská osada\") může označovat:\n\n\n\n\n"}
{"id": "68089", "url": "https://cs.wikipedia.org/wiki?curid=68089", "title": "Špičák", "text": "Špičák\n\nNázev Špičák má více významů:\n\n\n\n\n\n\n"}
{"id": "68093", "url": "https://cs.wikipedia.org/wiki?curid=68093", "title": "Juno (planetka)", "text": "Juno (planetka)\n\n(3) Juno je třetí objevenou planetkou vůbec a současně je svými rozměry přibližně sedmým největším objektem obíhajícím mezi drahami Marsu a Jupiteru, tedy v oblasti hlavního pásu planetek. Tvoří asi 1,2 % hmotnosti všech planetek ve vnitřní části Sluneční soustavy.\n\nPlanetku objevil na Schröterově hvězdárně v Lilienthalu poblíže Brém německý astronom Karl Ludwig Harding 1. září 1804, v době, kdy tuto observatoř spravoval. Hvězdárna, založená Schröterem v roce 1782, patřila a byla financována britským panovníkem Jiřím III.\n\nObjev předchozí planetky (2) Pallas a teorie, že může být úlomkem původně větší planety, vedl k novému hledání podobných těles v prostoru mezi Marsem a Jupiterem. Hledání bylo zpočátku úspěšné; výsledkem byl právě objev Juno a v roce 1807 byla objevena i čtvrtá planetka (4) Vesta. Na další si však astronomové museli počkat až do roku 1845.\n\nPrakticky až do poloviny 19. století byla ještě považována za planetu a dostala dokonce i grafický symbol (viz vlevo). Ani objev dalších planetek na tom nic nezměnil. Teprve v 50. letech 19. století, kdy objevů planetek kvapem přibývalo, začala být spolu s ostatními podobnými tělesy považována za pouhou planetku.\n\nJuno byla první planetkou, u které byl pozorován zákryt hvězdy vůbec. Prolétla 19. února 1958 před hvězdou BD +6° 808 (jiné označení SAO 112328) zdánlivé hvězdné velikosti 9,2 v souhvězdí Oriona a tento jev trvající pouhé 7,2 sekundy pozorovali Per Ake Bjorklund a Svend Aage Müller poblíž města Malmö ve Švédsku. Z jediného měření se však nedal určit ani tvar, ani průměr planetky. To se zdařilo až při pozorování zákrytu hvězdy SAO 144080 (čili HIP99050), pozorovaného 19. července 1978 v Izraeli Y. Shefferem a A. Lerrerem, kdy byly zjištěny rozměry přibližně eliptického průmětu tělesa na nebeskou sféru 244 × 221 km. Z celkem 18 míst na území USA byl pozorován 11. prosince 1979 zákryt další hvězdy SAO 115946 (HIP38054). V tomto případě vyšly zdánlivé rozměry elipsy na 289,6 × 249.5 km. Zákryty 15. července 1990, 24. května 2000 a 20. července 2004 nepřinesly vcelku nic nového; stanovily pouze horní limit na nejmenší rozměr planetky 195,6 km.\n\nZatím nejdokonalejší přehled o tvaru, rozměrech a spektrálních vlastnostech tohoto tělesa přineslo v roce 1996 jeho sledování týmem vědců, vedeným astronomkou Sallie Baliunasovou, historickým dvouapůlmetrovým Hookerovým dalekohledem na observatoři na Mt. Wilson, vybaveným adaptivním optikou.\n\nI když je Juno relativně velkou planetkou a její albedo je mimořádně vysoké (pohybuje se od 0,23 do 0,42), vzhledem k tomu, že se k Zemi může přiblížit nejvýše na 1,03 astronomických jednotek (AU) tj. na 154 mil. km, může v době optimální opozice dosáhnout pouze zdánlivé hvězdné velikosti 7,5, což vylučuje možnost zpozorovat ji pouhým okem. Stačí však i malý dalekohled, případně triedr, aby planetka mohla být pozorována.\n\nTato planetka rotuje prográdně, tj. ve stejném smyslu, jako obíhá kolem Slunce. Její otáčka kolem osy trvá přes 5 hodin.\nStřední povrchová teplota činí 163 K, tedy −110 °C.\n\nShrnutí všech zákrytových pozorování vede k závěru, že se jedná o značně nepravidelné těleso, přibližně se tvarem blížící trojosému elipsoidu (jeho rozměry jsou uvedeny v tabulce vpravo). Jeho povrch zatím nebyl pozorován dostatečně podrobně ke zjištění nějakých rozlišitelných útvarů, s výjimkou velké tmavší oblasti o průměru přibližně 100 km, která je interpretována jako relativně geologicky mladý impaktní kráter, obklopený vyvrženými horninami (ejekta).\n\nNa základě spektroskopických měření patří do třídy planetek třídy S, tedy silikátových, které mohou být zdrojem obyčejných chondritů, meteoritů obsahujících železité křemičitanové minerály, jako jsou olivíny a pyroxeny.\n\nNepravidelný tvar připomínající bramboru, naznačuje, že gravitační relaxace tohoto tělesa při jeho vzniku akrecí proběhla jen částečně a těleso tedy vzhledem k nedostatečné hmotnosti nedosáhlo stavu izostáze.\n\nNaproti tomu vysoká hustota a mimořádně vysoké albedo svědčí alespoň o částečné diferenciaci tohoto tělesa.\n\nPlanetka (3) Juno nese jméno římské bohyně Juno, nejvyšší římské bohyně, ochránkyně žen a později celého města, manželky Jupitera.\n\nPlanetka Juno nebyla dosud zkoumána žádnou pozemskou sondou a ani se žádná taková expedice neplánuje.\n\n\n"}
{"id": "68098", "url": "https://cs.wikipedia.org/wiki?curid=68098", "title": "Vysoká pec", "text": "Vysoká pec\n\nVysoká pec je metalurgické zařízení, sloužící k výrobě surového železa redukcí z železných rud.\n\nPřed zavedením vysokých pecí bylo železo získáváno – kromě nálezů železných meteoritů – ve formě houbovitého polotovaru v dýmačce, jednoduché redukční peci, která nebyla schopna výrobek roztavit. Polotovar se pak zpracovával kováním v hamru. Zvětšováním objemu a zejména výšky pece se zvyšovala nejen účinnost zařízení, ale také teplota procesu. Při dosažení výšky pece cca 4 m dosáhla teplota ve spodní části pece přes 900 °C, kdy dochází k nauhličování železa za vzniku karbidu železa. Zvyšováním obsahu karbidu železa dochází ke snižování teploty tavení (viz Binární diagram železo-uhlík), takže při dosažení teploty nad 1150 °C dojde k roztavení železa a vzniká tak surové železo. Až když byla vyvinuta technologie zkujňování surového železa dejlováním později pudlováním atd., bylo možno využít k výrobě železa vysoké pece.\n\nV prvních vysokých pecích bylo – stejně jako v dýmačkách – používáno dřevěné uhlí, později se přešlo na koksové pece odpovídající následujícímu popisu.\n\nVysoká pec je typově pec šachtová vysoká 25–40 m. Profil pece je přizpůsoben technologii provozu a měnícímu se objemu vsázky. Skládá se z kuželovité, k základně se rozšiřující vlastní šachty, která v místě největšího objemu vsázky se mění v rozporu (který slouží k zadržení celé náplně v peci) v komolý kužel opačný (tzv. sedlo), který se zužuje k základně (viz obr). Vnější povrch šachty je tvořen silným ocelovým pancířem, jenž je z vnitřní strany chlazen vodou pomocí litinových a měděných chladnic a chráněn žáruvzdornou vyzdívkou.\n\nNa horním konci šachty je umístěna \"sazebna\" sloužící pro doplňování materiálu pro výrobu železa – \"vsázky\". V minulosti býval plnící otvor uzavřen dvojitým kuželovým neboli zvonovým \"sazebním (kychtovým) uzávěrem\". Tento umožňoval jednak zavážení pece vsázkovým materiálem a jednak jej utěsňoval tak, že bylo možno odvádět vysokopecní plyn do plynojemu na ohřev \"dmychaného větru\". V současnosti se již v drtivé většině používá tzv. bezzvonová sazebna (BZS) tvořená dvěma materiálovými komorami. Nad nimi je umístěna pojízdná násypka určující, která materiálová komora se bude plnit. V každé komoře se nachází horní a dolní klapový uzávěr a tzv. segmentový uzávěr určující rychlost vysypávání komory. Pod komorami se pak vsázka sype do otočného rozdělovače, který pomocí zvláštního otočného žlabu vysypává vsázku na předem zadané „kružnice“.\n\nPřibližně ve výši rozporu pece se nachází kruhové potrubí rozdělovače větru, tzv. okružní větrovod. Předehřátý vzduch (vítr) je odsud přiváděn pomocí \"výfučen\" do tavicího prostoru vysoké pece. Ve výfučnách mohou být umístěny zvláštní trysky pro přidávání topného oleje, zemního plynu či mletého uhlí. Na nejnižší rovině \"nístěje\" (dna pece) je umístěn výtok roztaveného železa, tzv. \"odpichový otvor\". Nad úrovní odpichového otvoru pro surové železo byly v minulosti na jiné straně pece obvykle ještě výtokové otvory strusky. V současné době se však od vypouštění strusky přes tyto otvory upustilo a veškerá tavenina z pece je vypouštěna pouze odpichovým otvorem, přičemž pec může mít ve stejné úrovni víc odpichových otvorů. Struska je od surového železa oddělována v hlavním odpichovém žlabu pomocí přepážky, která lehčí strusku odvádí do struskového žlabu, pomocí něhož je dopravována do struskových pánví nebo k přímému zpracování, např. do tzv. granulačních komor (výroba granulačního písku).\n\n\n\nPředehřátý vzduch (700 až 1 100 °C) je pomocí mohutných \"dmychadel\" dopravován vyzděným potrubím do \"výfučen\" vysoké pece. Vedle dodávky potřebného kyslíku pro spalování koksu slouží \"vítr\" ve vysoké peci také k udržování konsistence vsázky (víření) a zabraňuje vzniku spečenin na dně pece.\n\nVysokopecní zařízení bývají minimálně deset let v nepřetržitém provozu. Po uplynutí této provozní fáze je prováděna generální oprava celého zařízení.\n\nDo vysoké pece se zaváží železná ruda, koks a struskotvorné přísady. Ty slouží jednak k snížení tavicí teploty hlušin a jednak k ochraně železa během vysokopecního procesu před zpětnou oxidací. Jsou to vápenec, dolomit a zřídka také křemičitý štěrk. Použitý typ přísady závisí především na kvalitě rudy a jejím \"indexu bazicity\".\n\nV horní části pece pod \"sazebnou\" se předehřívá vsázka a vypařuje se z ní vlhkost. Se stoupající teplotou v nižší části šachty pece dochází ke kontaktu železné rudy s procházejícími spalinami, které obsahují CO. Zde, v teplotním rozmezí mezi 400 a 1 000 °C, probíhá tzv. nepřímá redukce oxidů železa obsažených v rudě (tj. redukce oxidem uhelnatým ze spalin).\n\nV nižších pásmech pece dále stoupá teplota a dochází zde při teplotách mezi 1 000 a 2 000 °C jak k přímé redukci ještě neredukovaných oxidů železa z již těstovitého až tekutého kovu uhlíkem, tak i k nauhličování taveniny. V surovém železe se obsah uhlíku pohybuje v rozmezí 3,5 až 4,5 % (sloučeniny železa s uhlíkem se dělí podle množství uhlíku a teploty, při které vznikají: např. austenit, cementit, perlit, ledeburit, ferit), viz diagram Fe-C\n\nPřímá redukce:\n\nNepřímá redukce:\n\nRoztavené železo a struska se shromažďují na dně pece v \"nístěji\". Odpichovým otvorem proudí roztavené železo do \"veronik\", neboli pojízdných mísičů=železničních vagónů, nebo je odléváno do forem na tzv. \"housky\". Struska je od vysoké pece přepravována tzv. \"kolibou\", rovněž železničním vagónem k dalšímu zpracování např. granulování.\n\nVysokopecní provozy jsou zpravidla součástí integrovaných hutních závodů a tekuté surové železo je ihned přímo dopravováno do oceláren a dále zpracováno na ocel.\n\nV minulosti se v Českých zemích nacházelo poměrně velké množství vysokých pecí, zprvu dřevouhelných a zpracovávajících místní rudu; po zavedení minerálního uhlí jejich rozměry časem narůstaly, přecházely na rudu dováženou z větších vzdáleností a jejich počet se snižoval. V současnosti jsou v provozu pouze vysoké pece v Třineckých železárnách a v ostravské huti Liberty.\n\nV roce 1998 byl zastaven provoz poslední vysoké pece ve Vítkovických železárnách. Zdejší vysoké pece však nebyly zbourány a společně s bývalou koksovnou a bývalým dolem Hlubina je celý areál jednou z historických dominant Ostravy. Celý tento areál byl prohlášen za národní kulturní památku ČR.\n\n\n"}
{"id": "68099", "url": "https://cs.wikipedia.org/wiki?curid=68099", "title": "Ondřej Vaculík", "text": "Ondřej Vaculík\n\nOndřej Vaculík (* 12. května 1986 Jilemnice) je bývalý český skokan na lyžích. Měří 181 cm, váží 64 kg.\n\nNěkdejší trenér české reprezentace Vasja Bajc jej považoval za talentovaného skokana a stejný somatotyp, jakým je nejúspěšnější český skokan začátku 21. století Jakub Janda. Vaculíkovu kariéru zbrzdilo několik zranění a operací kolene. První významnou mezinárodní soutěž absolvoval 26. ledna 2002. Na můstku v německém Lauscha v závodě Kontinentálního poháru vyskákal 27. místo. Na řadu měsíců to bylo jeho nejlepší umístění.\n\nZlepšovat se začal v sezóně 2005/2006. Díky svým výkonům několikrát nahlédl do českého skokanského A-týmu. Startoval v dvou závodech Turné čtyř můstků, ale neprošel kvalifikací. V početně méně obsazeném závodě Světového poháru v Japonsku dokázal získat tři body za 28. místo. Uspěl i v náročnějším klání ve Willingenu, kde skončil třicátý. V Braunlage dosáhl svého nejlepšího umístění v závodech Kontinentálního poháru: 14. místa.\n\nOndřej Vaculík byl součástí pětičlenné české reprezentace na Zimních olympijských hrách v Turíně. Každého klání se směli zúčastnit jen čtyři skokani. Do závodu na středním můstku nebyl nominován, na velkém můstku nahradil Jana Mazocha. Kvalifikačním sítem prošel a do hlavní soutěže postoupil jako 46. skokan, v závodě skončil na 45. příčce. V závodě družstev pomohl českému týmu k devátému místu.\n\nNa světových šampionátech dosáhl nejlépe 5. místa na MS 2009.\n\nSkokanem na lyžích je i jeho starší bratr František.\n\n"}
{"id": "68100", "url": "https://cs.wikipedia.org/wiki?curid=68100", "title": "Jedlovec", "text": "Jedlovec\n\nJedlovec (\"Tsuga\") je rod stálezelených dřevin z čeledi borovicovitých. Zahrnuje 8–10 druhů a několik kříženců; z nich čtyři se přirozeně vyskytují v Severní Americe a 4–6 ve východní Asii. V České republice jsou nejčastěji uměle vysazovány jedlovec kanadský a jedlovec západní.\n\nJedná se o středně velké až velké stálezelené stromy, dorůstající výšek 10–60 metrů, s kuželovitou nebo nepravidelně stavěnou korunou a často převisajícími větvemi. Jehlice jsou obvykle ploché, 5–35 mm dlouhé a 1–3 mm široké; vyrůstají jednotlivě ve spirále okolo větvičky, až na výjimky (jedlovec Mertensův) se zkroucenými bázemi, takže se jeví dvojřadě uspořádané, na spodní straně se dvěma bílými průduchovými proužky (u jedlovce Mertensova i svrchu).\n\nŠišky jsou válcovité či vejčité, velmi drobné (15–40 mm dlouhé, u zmíněného jedlovce Mertensova zhruba dvakrát tolik), vyrůstající jednotlivě na krátkých stopkách na konci letorostů. Dozrávají během 5–8 měsíců.\n\nJedlovce rostou obvykle v chladnějším, vlhkém podnebí s velkým množstvím srážek včetně sněhových. Dobře snášejí stín, velmi špatně naopak sucho.\n\nMorfologicky v mnoha ohledech odlišný jedlovec Mertensův byl mnohými botaniky vyčleňován do samostatného monotypického rodu \"Hesperopeuce\", častější je však jeho pojetí coby pouhého podrodu v rámci rodu \"Tsuga\". Do samostatného rodu byl naopak platně vyčleněn pajedlovec čínský (dnes \"Nothotsuga longibracteata\"), dříve byly do rodu řazeny i některé druhy douglasek, ketelerií a dokonce smrků.\n\n\nDřevo jedlovců je významnou surovinou, především jako zdroj buničiny. Mnohé druhy jsou využívány v okrasném zahradnictví, pro něž byla vyšlechtěna řada kultivarů. Hořká kůra se používala k vydělávání kůží, z jehličí se někde dělal čaj. Esenciální oleje jsou využitelné jako součást parfémů.\n\n\n \n"}
{"id": "68102", "url": "https://cs.wikipedia.org/wiki?curid=68102", "title": "Mezinárodní biatlonová unie", "text": "Mezinárodní biatlonová unie\n\nMezinárodní biatlonová unie (IBU \"Internationale Biathlon Union\") je mezinárodní sportovní organizace sdružující národní biatlonové svazy a ostatní organizace reprezentující biatlon. IBU vznikla v roce 1993 oddělením od Mezinárodní unie moderního pětiboje (UIPM). V současnosti má celkem 64 členů. Česko je v IBU zastoupeno Českým svazem biatlonu.\n\nOrganizace sídlí v Salzburgu v Rakousku, jejím prezidentem je od roku 2018 Švéd Olle Dahlin. Prvním místopředsedou je Jiří Hamza, předseda Českého svazu biatlonu.\n\nUnií zasáhl od roku 2014 dopingový skandál, když Světová antidopingová agentura (WADA) začala v souvislosti s rozkrýváním dopingového skandálu ruské atletiky uveřejňovat i jména především ruských sportovců, kteří byli usvědčeni z dopingu, mj. v době Zimních olympijských her 2014 v Soči.\nTento problém přerostl v roce 2018 v korupční skandál, když Světová antidopingová agentura oznámila, že Anders Besseberg, bývalý předseda IBU v letech 1992–2018, a Nicole Reschová, generální sekretářka, jsou podezřelí z přijetí úplatku za zakrývání těchto provinění.Po této aféře zastavil Mezinárodní olympijský výbor biatlonu na půl roku finanční podporu.\n\n\n"}
{"id": "68105", "url": "https://cs.wikipedia.org/wiki?curid=68105", "title": "Austin", "text": "Austin\n\nAustin je hlavní město státu Texas.\n\nV roce 1839 se pět jezdců vydalo hledat území pro nové hlavní město Republiky Texas (\"Republic of Texas\"). Zvolili polohu na severním břehu řeky Colorado, v místech kde se rozkládala vesnice Waterloo. Tato vesnice byla na počest Stephan F. Austina nazvána Austin.\n\n1. září 1839 dopravilo 50 vozů tažených voly nábytek a archivy z bývalého hlavního města Houstonu.\n\nPodle sčítání lidu z roku 2010 zde žilo 790 390 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 35,1 % populace.\n\nPozději roku 1839 vyjmul kongres Texaské republiky 160 000 m² (40 akrů) půdy nedaleko centra města pro zřízení univerzity. Toto území se stalo v roce 1883 hlavním campusem University of Texas.\n\nMezi další vzdělávací zařízení v Austinu patří: Austin Community College, Austin Presbyterian Theological Seminary, concordia University at Austin, Episcopal Theological Seminary of southwest, Houston-Tilloston College, St. Edward's University.\n\nAustin je známý také jako hlavní město živé hudby na světě. Toto tvrzení skutečně platí, hudba všech žánrů je hrána po celém městě. Největší koncentrace klubů a zařízení, která prezentují živou hudbu, je podél ulice Sixth Street.\n\nV blízkosti města se na dolním toku řeky Colorado rozkládají jezera Travis Lake a Austin Lake.\n\nAustin je významná dopravní křižovatka pro železniční, ale zejména silniční dopravu. Město je jedním z klíčových bodů v současnosti budované dálniční sítě i v rámci velkých projektů typu NAFTA, CAFTA a NAU.\n\n\nDakota Johnson (* 1989), herečka\n\n\n"}
{"id": "68108", "url": "https://cs.wikipedia.org/wiki?curid=68108", "title": "Illinois", "text": "Illinois\n\nIllinois (anglická výslovnost , oficiálně ) je stát nacházející se na severu Spojených států amerických, v oblasti východních severních států ve středozápadním regionu USA. Illinois hraničí na východě s Indianou, na jihovýchodě s Kentucky, na západě s Missouri a Iowou a na severu s Wisconsinem. Severovýchodní ohraničení tvoří Michiganské jezero.\n\nSe svou rozlohou 149 932 km² je Illinois 25. největším státem USA, v počtu obyvatel (12,8 milionů) je pátým nejlidnatějším státem a s hodnotou hustoty zalidnění 89 obyvatel na km² je na dvanáctém místě. Hlavním městem je Springfield se 120 tisíci obyvateli. Největšími městy jsou Chicago s 2,7 miliony obyvatel, dále Aurora (200 tisíc obyv.), Rockford (150 tisíc obyv.), Joliet (150 tisíc obyv.) a Naperville (150 tisíc obyv.). Illinois patří 101 km pobřeží Michiganského jezera. Nejvyšším bodem státu je vrchol Charles Mound s nadmořskou výškou 376 m na severu státu. Největšími toky jsou řeky Mississippi, která tvoří hranici s Iowou a Missouri, Ohio, jež je hranicí s Kentucky, a Wabash, která vytváří část hranice s Indianou.\n\nFrancouzští průzkumníci objevovali okolí řeky Illinois od roku 1673 a záhy se území stalo součástí Nové Francie. Název regionu byl odvozen ze slova \"irenwe\" (tj. „mluví běžnou řečí“) z miamsko-illinoiského jazyka místních indiánů. Zdejší evropské osídlení ale nebylo v následujících desetiletích početné ani rozsáhlé. Roku 1763 získali Illinois díky výsledku sedmileté války Britové, v roce 1783 se území stalo součástí nově vzniklých Spojených států, kde bylo zařazeno do Severozápadního teritoria. Od roku 1800 tvořilo část indianského teritoria a od roku 1809 vlastního illinoiského teritoria, jehož severní oblast (pozdější Wisconsin) byla v roce 1818 připojena k michiganskému teritoriu. Illinois se 3. prosince 1818 stalo 21. státem USA.\n\nPodle sčítání lidu z roku 2010 v Illinois žilo 12 830 632 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 15,8 % populace.\n\nNejvětší skupinou jsou zde protestanti, zvlášť kolem Chicaga je silná i katolická komunita ( Poláci, Irové, Němci a Italové, kteří zde mají své specifické čtvrtě ) a celkem velkou skupinou jsou na severu Chicaga i muslimové.\n\nNejvýznamnějšími zemědělskými produkty jsou kukuřice, sójové boby, skot, mléčné produkty a pšenice, zemědělství se nejvíce soustřeďuje v severní a střední části státu. Nejrozšířenějšími průmyslovými odvětvími jsou strojírenství, potravinářství, chemický průmysl, elektrotechnický průmysl, metalurgie barevných kovů, dopravní strojírenství. Důležitá jsou také naleziště uhlí a ropy. Illinois je i významným dopravním uzlem.\n\nChicagský přístav spojuje stát s ostatními světovými přístavy a O'Hare International Airport v Chicagu je jedím z nejfrekventovanějších letišť na světě.\n\nMottem státu je „State Sovereignty-National Union“, květinou violka, stromem dub bílý, ptákem kardinál a písní \"Illinois\".\n\nOd 1. července 2011 zrušilo Illinois trest smrti.\n\n"}
{"id": "68110", "url": "https://cs.wikipedia.org/wiki?curid=68110", "title": "Mulholland Drive (film)", "text": "Mulholland Drive (film)\n\nMulholland Drive je americký mysteriozní filmový thriller subžánru neo-noir režiséra Davida Lynche z roku 2001. Hlavní role ztvárnili Naomi Wattsová, Laura Harringová a Justin Theroux.\n\nPředstavuje surrealisticky pojatý snímek, který netvoří chronologicky souvislou dějovou linku. V závěru poskytuje mnohovrstevnatý náhled pod povrch všední reality.\n\n"}
{"id": "68111", "url": "https://cs.wikipedia.org/wiki?curid=68111", "title": "Kočičí oko (beryl)", "text": "Kočičí oko (beryl)\n\nKočičí oko je název pro odrůdu minerálu ze skupiny křemičitanů. Je tmavě hnědé až medové barvy, ve šperkařství se někdy barví, takže je možné ho spatřit i v jiných barevných odstínech (modrá, červená).\n\nJedná se o drahý kámen, který spolu s alexandritem patří do odrůdy berylů. .\n\nOvěření: třením s prubířským kamenem zvyšuje svůj třpyt.\n\nOrientální medicína tvrdí, že odstraňuje bídu a navrací zpět bohatství, léčí nemoci, chrání před nepřáteli a neočekávanými nehodami, ve šperku působí proti epilepsii, posedlosti, černé magii, čarodějnictví a jedovatým tvorům.\n"}
{"id": "68113", "url": "https://cs.wikipedia.org/wiki?curid=68113", "title": "Eliška Rejčka", "text": "Eliška Rejčka\n\nEliška/Alžběta Rejčka, též Alžběta Polská či Richenza ( \"Ryksa Elżbieta\"; 1. září 1288 Poznaň – 18. října 1335 Staré Brno) byla dvakrát česká a polská královna. Poté, co podruhé ovdověla, se stala životní partnerkou Jindřicha z Lipé a uchýlila se do svých věnných měst.\n\nRichenza byla jedinou dcerou polského velkoknížete a od roku 1295 krále Přemysla II. Velkopolského a Rixy Švédské, dcery sesazeného švédského krále Valdemara Birgerssona. Krátce po jejím narození Rixa Švédská zemřela a roku 1293 se otec potřetí oženil s Markétou Braniborskou.\n\nShodně s tehdejšími zvyklostmi byla Richenza již roku 1291 zasnoubena s Otou Braniborským, synem braniborského markraběte Albrechta III. a bratrem její macechy Markéty Braniborské. Dětství strávila pod dohledem své tety Anny, starší sestry Přemysla II., v cisterciáckém klášteře v Owińskách nedaleko Poznaně. Tam se nejspíš také dozvěděla o násilné smrti svého otce, jenž byl 8. února 1296 zavražděn v polském městě Rogožně. Po smrti otce se Richenzy ujala její nevlastní matka a odvezla ji do Braniborska. K plánované svatbě nakonec nedošlo, poněvadž Ota Braniborský nečekaně zemřel.\n\nV srpnu roku 1300, ve svých dvanácti letech, se Richenza provdala za ovdovělého českého krále Václava II., jehož první manželka Guta Habsburská zemřela o tři roky dříve. Václav tak svůj nárok na polskou korunu podepřel dynastickým svazkem s dcerou posledního korunovaného polského krále. Po sňatku se o Richenzu tři roky starala sestra Václavovy matky, zesnulé královny Kunhuty, vévodkyně – vdova po Leškovi Černém Griffina Haličská. Pobývaly spolu na hradě v Budyni nad Ohří.\nPři té příležitosti přijala jméno Alžběta; \"Rejčka\" je zkomoleninou jejího původního jména. Václav II. zemřel již v červnu 1305, několik dní po narození dcery Anežky.\n\nV sedmnácti letech se tak z Rejčky načas stala vdova s nelehkým postavením. Po manželově skonu se ocitla v nepřízni Přemysloven. Mladý král Václav III. byl zavražděn v roce 1306 a přemyslovský rod tak měl už jen ženské potomky. Roku 1306 usedl na uprázdněný český trůn Rudolf Habsburský a zvolil si za manželku Elišku Rejčku. Jeho sok Jindřich Korutanský, manžel nejstarší Přemyslovny Anny, utekl ze země i s chotí.\n\nPo roce manželství Eliška znovu ovdověla, když Rudolf zemřel při obléhání Horažďovic.\n\nOba zemřelí manželé na Elišku štědře pamatovali v odkazech. Jako zástavu obdržela pět českých měst (Hradec Králové, Chrudim, Jaroměř, Poličku a Vysoké Mýto).\n\nMladá vdova podporovala v nárocích na český trůn Rudolfova bratra Fridricha. Starší historiografie Rejčce vyčítala prohabsburský postoj, byl to ale především důsledek jejího postavení. Vztahy s Přemyslovnami ji donutily utéci z Pražského hradu a uchýlit se pod ochranu Habsburků.\n\nRok 1308 znamenal pro Habsburky ztrátu většiny mocenských pozic. Jejich posádky usazené v Eliščiných věnných městech utrpěly drtivou porážku v bitvě u Mýta a nedlouho poté byl zavražděn římský král Albrecht I. Habsburský. Rakouský vévoda Fridrich, zbaven své hlavní opory, byl nucen vzdát se téhož roku ve Znojmě všech habsburských nároků na český trůn a dát generální pardon všem habsburským příznivcům v zemi.\n\nRejčka se spolu s dcerou usadila v Hradci Králové. Při příjezdu nového českého krále Jana Lucemburského do Prahy v roce 1310 jej ve vyjednáváních se šlechtickými předáky podpořila i „hradecká královna“. Po jejím boku se začal objevovat mocný šlechtic Jindřich z Lipé. Pan z Lipé se stal Richenziným dlouholetým druhem a milencem.\n\nV zemi vykrystalizovaly dvě skupiny šlechty, jedna vedená Jindřichem a Rejčkou, druhá Eliškou Přemyslovnou a Vilémem Zajícem z Valdeka. Jindřicha totiž mnozí považovali za většího ochránce českých zájmů než Lucemburka a ctižádostivou královnu Elišku Přemyslovnu.\nJindřich z Lipé byl 26. října 1315 na Pražském hradě snad z popudu Elišky Přemyslovny a s královým souhlasem zajat a uvězněn v okovech na hradě Týřově. Část české a moravské šlechty se za Jindřicha postavila a Jan Lucemburský byl nucen ho po šesti měsících věznění za zástavu několika hradů a šesti rukojmí propustit a Elišce vyplatil 10 tisíc hřiven stříbra, aby získal její věnná města.\n\nRoku 1318 se Rejčka přestěhovala na Moravu, kde Jindřich zastával úřad zemského hejtmana. Lesk jejich dvora si podle současníků v ničem nezadal s dvorem královským. Tou dobou se obnovily i dobré vztahy mezi králem Janem, Rejčkou a jejím životním druhem. Roku 1323 Eliška založila ženský cisterciácký klášter se špitálem na Starém Brně, baziliku Nanebevzetí Panny Marie a roku 1324 farní kostel svatého Vavřince v Brně-Komíně. Zasloužila se rovněž o vznik osmi cenných iluminovaných rukopisů. Rejčka hospodařila tak dobře, že mohla půjčit peníze i králi Janovi. Roku 1329 Jindřich z Lipé zemřel.\nPoslední roky života se Eliška usilovně věnovala charitativní činnosti a sbírání svatých ostatků. Zemřela roku 1335 a byla pochována pod podlahou v bazilice Nanebevzetí Panny Marie na Starém Brně po Jindřichově boku.\n\n\n"}
{"id": "68115", "url": "https://cs.wikipedia.org/wiki?curid=68115", "title": "Kaznějov", "text": "Kaznějov\n\nKaznějov (dříve \"Kazňau\", \"Kasniau\", \"Kazniau\", \"Kazňov\", Kaznow) je město v Plzeňském kraji. Leží 20 km severně od Plzně na silnici I/27 spojující Plzeň s Mostem v mělkém údolí Kaznějovského potoka. Žije v něm obyvatel.\n\nNa severu Kaznějov sousedí s Rybnicí, na východě s Oborou, na jihovýchodě s hospodářským dvorem Býkovem, na jihozápadě s městečkem Horní Bříza a na západě s Mrtníkem. Západně a jihozápadně od města je uprostřed lesů největší povrchový kaolinový lom ve střední Evropě.\n\nKaznějov je poprvé zmiňován roku 1144, kdy jej český kníže Vladislav II. daroval jím založenému cisterciáckému klášteru v Plasích. Mniši kláštera ves pravděpodobně zrušili, protože v potvrzení majetku kláštera papežem Inocencem IV. z roku 1250 je Kaznějov uváděn jako grangie. Ta byla tvořena propugnaculem, tj. opevněným obytným domem uvnitř většího celku, chlévy, ratejnou, pravděpodobně stodolou, sýpkou s kamenným sklepem a refektářem, společnou jídelnou mnichů.\n\nV průběhu 14. století cisterciáci opustili hospodaření se systémem dvorů, grangie rušili a na jejich místě opět zakládali vsi. Opětovným založením Kaznějova byl roku 1346 pověřen kralovický rychtář a lokátor Petr, který rozdělil pozemky dvora na 16 lánů a osadil je sedláky podle zákupního práva. Za svou práci dostal kaznějovskou rychtu, propugnaculum grangie s chlévy, svobodný lán, třetí díl pokut a navrch právo postavit u Kaznějova na klášterním rybníce mlýn. Ostatní části dvora připadly osadníkům, část byla připojena k ovčínu, který byl jako jediný z dvora zachován. Rychtář Petr prodal roku 1350 rychtářský úřad Protivovi z Volfštejna, který se v případě potřeby musel v plné zbroji dostavit do kláštera k jeho obraně. Roku 1418 získal rychtu na krátko Hrdoň z Dubjan.\n\nNa počátku husitských válek v roce 1420 získali Kaznějov spolu s dalšími vesnicemi a městečkem Kralovicemi od krále Zikmunda do zástavy katoličtí páni bratři Hanuš a Bedřich z Kolovrat na Libštejně a Krašově. Zikmund však Kaznějov zastavil ještě jednou: Burianovi z Gutštejna. Mezi pány Libštejnským z Kolovrat a pány z Gutštejna vznikl spor, který nakonec vyhráli Gutštejnové a Kaznějov připojili k panství Dolní Bělé. Za husitských válek bylo v Kaznějově vypleněno šest statků a zanikla i sousední ves Újezd.\n\nRoku 1555 prodali páni z Gutštejna celé dolnobělské panství Šebestiánu Markvartovi z Hrádku, purkrabímu na Karlštejně. Markvartové z Hrádku drželi Kaznějov až do konfiskací po bitvě na Bílé hoře. Od Královské komory koupil Kaznějov a pustý Újezd pan Vilém z Vřeskovic, později jej na císařovo přání vrací plaskému klášteru. Rychtářem v té době byl Augustin Bržínský z Poksdorfu, ale v průběhu třicetileté války byla rychta spolu s jedním statkem vypálena. K roku 1654 je v Kaznějově uváděno osm usedlostí, pustý panský mlýn a ovčín, o deset let později to bylo již 24 usedlostí. Opat Kryštof Tengler na její místě zřídil poplužní dvůr, ale opat Benedikt Engelken v roce 1681 – na sklonku svého života – dvůr zrušil a jeho pozemky rozdělil mezi třem novým sedlákům. Do dnešní doby se nepodařilo najít místo původní kaznějovské grangie. V majetku kláštera zůstal Kaznějov až do jeho zrušení roku 1785.\n\nV 19. století v souvislosti s objevem uhelných ložisek v Kaznějově zde podnikatel Johann David Starck otevřel roku 1833 východně od obce chemickou továrnu, tzv. stará továrna kam byla přenesena výroba dýmavé kyseliny sírové – oleum z Hromnice. Po požáru dvou olověných komor 7. září 1898 došlo ve staré továrně k definitivnímu ukončení provozu 23. prosince 1901. Pokračovatel a syn zakladatele chemičky Johann Antonín Starck v roce 1847 podnik rozšířil o výrobu fosforu z mletých pálených kostí. Po útlumu a ukončení této výroby je opět v popředí oleum. Roku 1874 na místě současné chemičky vzniká tzv. nová továrna s výstavbou několika olejen. Roku 1879 v nové továrně nechal vybudovat Belgičan G. Delplace nový komorový systém na výrobu koncentrované kyseliny sírové. Od 12. října 1885 vzniká akciová společnost Dolové a průmyslové závody, dříve J. D. Starck v čele s obchodním ředitelem Antonem Schoblochem. Od roku 1900 vlastní firmu uhelný magnát J. Peschek.\n\nV lednu 1934 byl v Kaznějově otevřen hřbitov a přestalo tak pohřbívání kaznějovských na hřbitově v Oboře. První pohřbenou se stala žačka Jaroslava Macháčková. V roce 1997 získal Kaznějov status města.\n\nMěstem prochází železniční trať Plzeň–Žatec–Most a autobusová linka Plzeň–Kralovice. Kaznějov leží na silnici první třídy I/27, na kterou navazují silnice nižších tříd III/2318 směr Obora, Dobříč a II/204 Kaznějov–Úněšov.\n\n\nDle dochovaných záznamů jsou známi následující představitelé:\n\n\n\n\n"}
{"id": "68120", "url": "https://cs.wikipedia.org/wiki?curid=68120", "title": "Appetite for Destruction", "text": "Appetite for Destruction\n\nAppetite for Destruction je album skupiny Guns N' Roses. Bylo vydáno v roce 1987, přičemž několik měsíců po vydání zaznamenalo obrovský úspěch, dostalo se na první místo amerického žebříčku a celosvětově se prodalo přes 30 milionů kusů a organizace RIAA jej certifikovala jako diamantové.\n\nNejslavnější písně alba jsou „\"Welcome to the Jungle\"“, „\"Paradise City\"“ a „\"Sweet Child O' Mine\"“, které dobře charakterizují hudbu kapely a mnoho umělců jimi bylo ovlivněno a často se také objevují jejich cover verze.\n\nAčkoliv je oficiálně za autory všech písní uváděno všech pět členů kapely, některé z nich byly napsány budoucími členy už před vznikem Guns N' Roses. Mezi ně patří „\"It's So Easy\"“ a „\"Nightrain\"“ (Duff McKagan), „\"Mr. Brownstone\"“, „\"Anything Goes\"“ a „\"Think About You\"“ (Izzy Stradlin). „\"Rocket Queen\"“ a „\"Paradise City\"“ byla nedokončená dema, která nahrávali Duff McKagan a Axl Rose a dokončena byla až po vzniku kapely.\n\nOstatní písně byly napsány jako reakce kapely na zhýralost losangeleského undergroundu („\"Welcome to the Jungle\"“), nebo byly námětem přítelkyně členů („\"Sweet Child O' Mine\"“ a „\"You're Crazy\"“).\n\n\"Appetite for Destruction\" se řadí mezi nejprodávanější alba všech dob, jen ve Spojených státech bylo prodáno 18 milionů kopií. Rok po vydání ale dosáhl počet prodaných kopií jen 500 000, protože MTV odmítla hrát videoklipy Guns N' Roses kvůli obalu alba, který považovala za urážlivý. Kapela se rozhodla umístit původní obal dozadu a nahradit jej krucifixem, na kterém byly umístěny lebky členů. Axl Rose si tento motiv také nechal vytetovat na ruku. MTV ale neustoupila a stále odmítala hrát jejich videoklipy. David Geffen, prezident Geffen Records, prosil MTV, aby videoklipy hrála a ta nakonec souhlasila, že videoklip k „\"Welcome to the Jungle\"“ zahraje jednou, ve dvě hodiny ráno. Během 24 hodin se klip na MTV stal nejžádanějším.\n\nPři nahrávaní nepoužíval Slash kytaru Gibson Les Paul, jak se obvykle uvádí, ale kvalitnější ručně vyráběnou kytaru, kterou rád používá při studiové práci, ale nekoncertuje s ní.\n\nV roce 2001 vyhlásil časopis Q album jako číslo jedna na seznamu \"50 Heaviest Albums Of All Time\". V roce 2003 vyhlásila stanice VH1 album \"Appetite for Destruction\" jako 42. nejlepší album všech dob.\n\n"}
{"id": "68123", "url": "https://cs.wikipedia.org/wiki?curid=68123", "title": "Újezd (u Kaznějova)", "text": "Újezd (u Kaznějova)\n\nÚjezd či někdy též Újezdec je zaniklá vesnice v okrese Plzeň-sever, která ležela přibližně dva kilometry jihozápadně od Kaznějova v místech dnešní Staňkovy hájovny.\n\nVes poprvé připomínána v potvrzení majetku kláštera papežem Inocencem IV. z roku 1250. Od počátku husitských válek byla ves v zástavě přívrženců krále Zikmunda a v průběhu válek zanikla. V urbáři kaceřovského panství z roku 1558 se Újezd uvádí jako pustá ves a dvůr.\n\nPo konfiskaci majetku odbojných stavů po bitvě na Bílé hoře koupil pustý Újezd s Kaznějovem od královské komory pan Vilém z Vřeskovic. Ten roku 1622 na přání císaře Ferdinanda II. Kaznějov s Újezdem převedl nazpět do majetku plaského cisterciáckého kláštera.\n\n"}
{"id": "68124", "url": "https://cs.wikipedia.org/wiki?curid=68124", "title": "Okres Galanta", "text": "Okres Galanta\n\nOkres Galanta je jeden z okresů Slovenska. Leží v centrální části Trnavského kraje. Na severu hraničí s okresem Trnava a Hlohovec, na jihu s okresem Dunajská Streda. Hraničí na západě také i s okresem Senec a na východě s okresy okresem Šaľa a okresem Nitra\n"}
{"id": "68127", "url": "https://cs.wikipedia.org/wiki?curid=68127", "title": "Use Your Illusion I", "text": "Use Your Illusion I\n\nUse Your Illusion I je albem americké skupiny Guns N' Roses. Vyšlo v roce 1991 společně s albem Use Your Illusion II, přičemž obě alba ihned po vydání zaujala první dvě místa americké hitparády.\n\nObě alba \"Use Your Illusion\" reprezentují bod obratu ve zvuku Guns N' Roses. Přestože neopustily hard rockový zvuk typický pro album \"Appetite for Destruction\", Use Your Illusion I poprvé, více či méně, obsahuje prvky klasické hudby, blues a country. Například zpěvák Axl Rose hraje v několika skladbách na obou albech na klavír. Celosvětové turné Use Your Illusion Tour bylo navíc velice pompézní, ve stylu progressive rocku. Stejně tak i videoklipy se staly mnohem okázalejšími, klip k písni „\"November Rain\"“ stál 1,5 milionu dolarů a je tak jedním z nejdražších videoklipů všech dob. Společně s videoklipy k písním „\"Don't Cry\"“ a „\"Estranged\"“ tvoří „\"November Rain\"“ trilogii. Byly to právě písně jako „\"November Rain\"“, které přinesly Guns N' Roses popularitu i mezi lidmi, kteří neposlouchali hard rock a heavy metal.\n\nNěkolik písní na albu bylo napsáno na začátku kariéry Guns N' Roses, ale nebyly vydány na \"Appetite for Destruction\". Patří mezi ně „\"Back Off Bitch\"“, „\"Bad Obsession\"“, „\"Bad Apples\"“, „\"November Rain\"“, „\"The Garden\"“ a „\"Don't Cry\"“ (podle Rose první píseň, kterou napsala kapela společně). Album také obsahuje cover verzi písně „\"Live And Let Die\"“ od Paula McCartneyho.\n\nDalší změnou změnou u \"Use Your Illusion I\" bylo zařazení dvou dlouhých písní a to „\"November Rain\"“, která má takřka 9 minut a „\"Coma\"“ s délkou přes 10 minut. Oproti \"Appetite for Destruction\", nezpívá Axl Rose všechny písně, „\"Dust N' Bones\"“ a „\"Double Talkin' Jive\"“ zpívá Izzy Stradlin (Duff McKagan zpívá „\"So Fine\"“ na \"Use Your Illusion II\").\n\nMezi Use Your Illusion I a II jsou znatelné rozdíly. Use Your Illusion I má červený obal a má tvrdší zvuk, zatímco Use Your Illusion II má modrý obal a zvuk je jemnější a více bluesový.\n\nNa obalu alba je použit výřez Raffaelovy fresky \"Škola athénská\". Autorem obalu je Mike Kostabi.\n\n\n"}
{"id": "68129", "url": "https://cs.wikipedia.org/wiki?curid=68129", "title": "Glycerol", "text": "Glycerol\n\nGlycerol neboli glycerín, systematickým názvem propan-1,2,3-triol, je hygroskopická bezbarvá viskózní kapalina bez zápachu, sladké chuti. Je důležitou organickou sloučeninou, neboť je ve formě svých esterů součástí tuků.\n\nGlycerol je bezbarvá viskózní kapalina bez zápachu, sladké chuti. Jedná se o trojsytný alkohol. Díky přítomnosti hydroxylových skupin je molekula glycerolu polární a proto se neomezeně mísí s vodou a jednoduchými alkoholy (např. methanolem a ethanolem). V nepolárních rozpouštědlech (např. benzín) se nerozpouští. Glycerol je při pokojové teplotě kapalina. Je silně hygroskopický, takže ve vysoké koncentraci dlouho nevydrží, tudíž se vyskytuje víceméně jen jako kapalina s viskozitou 1,48 Pa.s (při 20 °C) s hustotou 1,26 g/cm. Molární hmotnost je 92,0932 g/mol, index lomu 1,473. Jeho bod tání je 17,8 °C a bod varu 290 °C. Bod tuhnutí závisí na koncentraci:\n\nGlycerol je trojsytný alkohol. Jeho oxidací vzniká celá řada látek. Šetrnou oxidací jedné primární alkoholické skupiny vzniká jednoduchý monosacharid a aldotrióza glyceraldehyd\n\nNaopak oxidací sekundární alkoholické skupiny vzniká jiný monosacharid, keto<nowiki>triosa</nowiki> dihydroxyaceton\n\nPlnou oxidací jedné primární alkoholické skupiny dostaneme kyselinu glycerovou\n\nÚplnou oxidací obou primárních alkoholických skupin vzniká kyselina tartronová\n\nÚplnou oxidací vzniká nejjednodušší ketodikyselina, kyselina mesoxalová\n\nZahříván bez přístupu vzduchu odštěpuje vodu a mění se na nenasycený aldehyd akrolein (propenal)\n\nPůsobením nitračních činidel (např. směsi koncentrované kyseliny dusičné a kyseliny sírové) na glycerol vzniká trinitrát glycerolu, známější pod názvem nitroglycerin\n\nkterý je složkou řady výbušnin (např. dynamitu) a střelivin (např. bezdýmého střelného prachu).\n\nHlavním zdrojem glycerolu byly přírodní tuky. Při výrobě mýdla se působením hydroxidu sodného nebo draselného tuky štěpí na glycerol a směs alkalických solí alifatických kyselin, které jsou podstatou mýdel:\n\nV současné době vzniká velké množství glycerolu jako vedlejší produkt při reesterifikaci řepkového oleje.\n\nGlycerol vzniká vedle ethanolu v procesu kvašení glukózy z 1,3-dihydroxyacetonu, resp. 1,3-dihydroxyacetonfosfátu, který je běžným produktem štěpení glukózy enzymatickou redukcí redukovanou formou β-nikotinamidadenindinukleotidu (NADH) za přítomnosti glycerolhydrogenasy.\n\nProto je také vedlejším produktem přípravy ethanolu z glukosy fermentací kvasinkami \"Saccharomyces cerevisiae\". Probíhá-li kvašení glukosy za přítomnosti většího množství siřičitanů, blokuje se částečně redukce acetaldehydu na ethanol a ve výsledné směsi se zvýší obsah glycerolu. Podobně lze produkci glycerolu na úkor ethanolu zvýšit, probíhá-li fermentace v neutrálním nebo slabě zásaditém prostředí.\n\nMnohem větší produkce glycerolu lze však dosáhnout při použití jiných druhů mikroorganismů, např. \"Debaryomyces mogii\", \"Saccharomyces rouxii\", \"Saccharomyces mellis\", \"Pichia miso\", \"Pichia farinosa\", \"Torulopsis magnoliae\", \"Zygosaccharomyces acidificiens\" aj.\n\nGlycerol je slabě jedovatý. V menších dávkách způsobuje bolesti hlavy, žaludeční potíže a zvracení. Ve větších dávkách může způsobit poškození jater. Nejnižší toxická dávka podaná orálně u člověka činí přibližně LDLo = 1,5 g/kg živé hmotnosti, což znamená, že průměrný člověk by jej musel požít nejméně 90 až 120 g, aby se u něho projevily symptomy otravy. V nízkých koncentracích je prakticky neškodný.\n\nVe zředěném stavu se používá ke zvlhčování pokožky a sliznic, neboť váže atmosférickou vlhkost a tím ji přenáší do povrchu těla; naopak použití čistého glycerinu je nevhodné, protože z pokožky odčerpává vlhkost a tím ji vysušuje.\n\nGlycerol se používá mj. v kosmetických výrobcích, zejména jako přísada v hydratačních krémech a mýdlech, jako zvlhčovadlo v zubních pastách, při výrobě plastických hmot zejména jako změkčovadlo, léčiv, žvýkaček, past, barviv a výbušnin (nitroglycerin). Používá se též při výrobě bezvodého ethanolu pro odstranění příměsi vody. Můžeme ho také nalézt v e-liquidech (náplních) do elektronických cigaret.\n\nJe součástí nemrznoucích směsí, většinou v kombinaci s ethylenglykolem.\n\nV potravinářském průmyslu se užívá jako přísada pro úpravu nápojů a méně kvalitních vín, jako sladidlo např. v šlehačkách v bombičkách, jako změkčovadlo želé a jiných cukrovinek atp. Jako součást potravin má označení E 422.\n\nV lékařství se užívá při léčbě otoku mozku jako přísada infuzí, ke snižování nitroočního tlaku, při zácpách ke změkčení stolice ve formě glycerinových čípků nebo jako součást klystýrů.\n\nVe spojení s propylenglykolem (nebo i bez něj) se používá jako náplň do elektronických cigaret (tzv. liquid), který dále obsahuje aroma a popř. i nikotin. Poměr VG (Glycerin) a PG (Propylenglykol) určuje dýmovost, chuť a ovliňuje úroveň „kopnutí“ při vdechu páry.\n\nNázev je odvozen od dvou význačných vlastností glycerolu, a to jeho sladké chuti a značné viskozity. Základem jsou řecké slovo \"γλυκύς\", \"glykys\", česky \"sladký\" a latinské slovo \"cera\", tj. \"vosk\".\n"}
{"id": "68130", "url": "https://cs.wikipedia.org/wiki?curid=68130", "title": "Varistaipalský kanál", "text": "Varistaipalský kanál\n\nVaristaipalský kanál (finsky \"Varistaipaleen kanava\") je průplav, který spolu s Taivallahtským kanálem, mezi nimiž leží Varislampi, spojuje jezera Juojärvi a Varisvesi. Průplav je dlouhý 1100 m. Leží v obci Heinävesi ve vesnici Varistaipale. Na kanále je čtyřstupňové zdymadlo, díky kterému mohou lodě překonávat převýšení až 14,2 m, které je nejvyšší ve Finsku. Je to také jediný finský kanál se čtyřstupňovým zdymadlem. Proplouvat jím mohou lodě až o délce 31,2, šířce 7,1, ponoru 1,8 a výšce 12,5 m. Byl vybudován v letech 1911-13. Nad kanálem je otočný most o výšce 1,7 m. Proplutí kanálem trvá asi 50 až 60 minut.\n\nPoblíž průplavu je muzeum, které se mu věnuje. Je vybudováno ve stylu počátku 20. století v domě, kde bydlela někdejší obsluha kanálu. V parku u kanálu se pořádají venkovní koncerty.\n\n"}
{"id": "68131", "url": "https://cs.wikipedia.org/wiki?curid=68131", "title": "Use Your Illusion II", "text": "Use Your Illusion II\n\nUse Your Illusion II je albem americké skupiny Guns N' Roses. Album vyšlo společně s albem Use Your Illusion I v roce 1991. Use Your Illusion II bylo populárnější než její sesterské album, umístilo se na prvním místě amerického žebříčku, zatímco Use Your Illusion I se dostalo „jen“ na druhé místo. Obě alba získala sedm platinových desek.\n\nAlba \"Use Your Illusion\" byla bodem obratu ve tvorbě Guns N' Roses (viz článek \"Use Your Illusion I\"). \"Use Your Illusion II\" je navíc mnohem političtější než jejich předchozí dílo a to díky písním „\"Civil War\"“, „\"Get in the Ring\"“ a cover verzi legendární písně Boba Dylana \"\"Knockin' on Heaven's Door\"„, jejímiž tématy jsou násilí, předsudky médií a vymáhání práva. Dochází také k odklonu od tématu užívání drog.\n\nPrvní singl, “\"You Could Be Mine\"„, byl vydán v červenci 1991 a je obsažen ve filmu \"\", ačkoliv nebyl vydán na soundtracku k filmu. Ve videoklipu k písní hraje Arnold Schwarzenegger postavu Terminátora, jehož cílem je Axl Rose. Píseň byla ale původně napsána o vztahu Izzyho Stradlina a jeho ex-přítelkyně Angely Nicoletti.\n\nObě alba \"Use Your Illusion\" mohou být brána jako jedno soudržné dílo s mnoha shodnými prvky. Na obou albech je píseň “\"Don't Cry\"„, avšak s jinými slovy. Obě alba obsahují jednu cover verzi, “\"Live and Let Die\"„ od Wings (\"Use Your Illusion I\") a “\"Knockin' on Heaven's Door\"„ od Boba Dylana (\"Use Your Illusion II\"). Na oboch albech alespoň jednu píseň zpívá jiný člen kapely než Rose. Duff McKagan zpívá “\"So Fine\"„ a Izzy Stradlin zpívá “\"14 Years\"„ (na \"Use Your Illusion I\" zpívá Izzy Stradlin “\"Dust N' Bones\"„ a “\"Double Talkin' Jive\"„).\n\nPoslední píseň, “\"My World\"„, byla pro některé členy kapely překvapením, protože ji nahrál Axl Rose sám a většina se o ní dozvěděla až po vydání alba.\n\nNěkteré texty odkazují na název skupiny a na název alba:\n\nZ písně “\"Breakdown\"„:\n\nZ písně “\"Locomotive\"„:\n\nV písni “\"Get in the Ring\"\" útočí Guns N' Roses na své nepřátele a přímo jmenují několik hudebních kritiků a časopisů.\n\nNa obalu alba je použit stejný motiv jako na obalu alba \"Use Your Illusion I\", tj. výřez Raffaelovy fresky \"Škola athénská\", ale v jiném barevném odstínu.\n\n\n\nA dále:\n\n"}
{"id": "68134", "url": "https://cs.wikipedia.org/wiki?curid=68134", "title": "Live ?!*@ Like a Suicide", "text": "Live ?!*@ Like a Suicide\n\nLive ?!*@ Like a Suicide je debutové album/EP skupiny Guns N' Roses, které členové nahráli ve svém vlastním labelu UZI Suicide v roce 1986 (UZI Suicide byla ve skutečnosti součástí Geffen Records). Album obsahuje čtyři písně, které byly později zařazeny na album G N' R Lies.\n\n\"Reckless Life\" EP otevírá. Na začátku Slash volá \"Hey fuckers! Suck on Guns N' fuckin' Roses!\" Byla původně napsána ještě v kapele Hollywood Rose, kde hráli všichni členové Guns N 'Roses s výjimkou Duffa McKagana.\n\nO skladbě \"Shadow of Your Love\" se uvažovalo, zda ji na EP nepřidat, ale nakonec se tak nestalo a později vyšla na jiném EP \"Live from the Jungle\". V roce 1988 byly nahrávky z \"Live ?!*@ Like a Suicide\" znovu vydány se čtyřmi dalšími skladbami na albu \"G N' R Lies\".\n\n\nPřevzato z Allmusic.\n\n"}
{"id": "68136", "url": "https://cs.wikipedia.org/wiki?curid=68136", "title": "Dolní Řasnice", "text": "Dolní Řasnice\n\nDolní Řasnice ( \"Rückersdorf\") je obec a vesnice na severu Česka, v okrese Liberec, v Libereckém kraji. Leží ve Frýdlantském výběžku asi 6 km severovýchodně od města Frýdlantu na silnici do Jindřichovic pod Smrkem. Obec má  obyvatel, je v ní mateřská a základní škola.\n\nDolní Řasnicí prochází železniční trať 039 z Frýdlantu do Jindřichovic pod Smrkem.\n\nSoučástí Dolní Řasnice je osada V Lukách ( \"Wiesenhäuser\", popř. \"Neu Amerika\"), která se rozkládá jižně od vsi mezi návrším Písečník (405 m) a údolím Lomnice, na okraji přírodního parku Peklo.\n\nPrvní zmínka o vsi se nachází ve frýdlantském urbáři roku 1381. Tehdy šlo o vrchnostenskou vesnici s přibližně 40 domy, ve které se od poloviny 16. století nacházelo léno rodiny Resselů a posléze také Knebelů a Maxenů. Roku 1651 ve vsi žilo 353 osob v zhruba stovce usedlostí. Tento počet však následně poklesl v důsledku protireformačních akcí, kdy v letech 1653–54 bylo obydleno pouze 30 usedlostí osídlených 32 muži a 34 ženami hlásícími se ke katolické víře. Po třicetileté válce a dalších konfliktech 18. a 19. století počet obyvatel znovu narůstal a Dolní Řasnice se začala stávat jednou z nejlidnatějších zemědělských obcí Frýdlantska. Zemědělský ráz si obec zachovala dodnes, snad jedinou výjimkou je založení jedné z prvních textilek na výrobu polovlněných a bavlněných látek – firma Josef Ressel vznikla roku 1864 a na počátku 20. století zaměstnávala 400 lidí.\n\nV období kolem druhé světové války, mezi roky 1938 a 1945, patřila obec do území zabraném Německem. Po poválečném odsunu nahradili původní obyvatele spolu s českými reemigranty také přistěhovalci z vnitřních částí Československa. Budovy místní továrny sloužily po znárodnění nejprve liberecké Severochemě, pak jako sklady pro různé zemědělské subjekty.\n\nOd roku 2004 udržují v čas Velikonoc péčí Milana Maršálka tradici vajíčkovníku. Nejprve je strom vztyčen. Následně jsou pak na něj zavěšována vyfouknutá vajíčka, v nichž je ukryti tajné přání či sen osoby, jež vajíčko na strom věší.\n\nMezi lidmi, kteří po druhé světové válce přicházeli do Dolní Řasnice, byli také křesťané. Ti, co se hlásili k Českobratrské církvi evangelické, si v obci založili kazatelskou stanici, jež se roku 1947 stala součástí sboru v Novém Městě pod Smrkem. Po téměř šedesáti letech ale roku 2006 zanikla jako poslední ze stanic novoměstského sboru.\n\n\n\n"}
{"id": "68138", "url": "https://cs.wikipedia.org/wiki?curid=68138", "title": "G N' R Lies", "text": "G N' R Lies\n\nG N' R Lies je albem skupiny Guns N' Roses, které vyšlo v roce 1988.\n\nObsahuje čtyři písně z alba Live ?!*@ Like a Suicide a další čtyři nově nahrané a to pouze s akustickými kytarami. Tři nové písně byly napsány a nahrány během jediného studiového sezení, které producent Mike Clink nazval „jedním z oněch magických okamžiků v historii Rock and rollu“. Píseň „\"You're Crazy\"“ byla napsána již dříve, objevila se na albu \"Appetite for Destruction\" a na \"G N' R Lies\" je v odlišné verzi, hrána na akustické kytary.\n\nObal gramofonové desky se od obalu CD liší. Ve spodním levém rohu je místo „LIES LIES LIES“ napsáno „Wife-beating has been around for 10,000 years“. Místo „Elephant gives birth to midget“ je napsáno „Ladies, welcome back to the dark ages“. Obal a booklet jsou parodií na britské bulvární deníky.\n\nPíseň „\"Mama Kin\"“ je cover verzí písně od Aerosmith z roku 1973 a „\"Nice Boys\"“ je cover verzí písně od Rose Tattoo.\n\nBěhem nahrávání alba byla nahrána také píseň „\"Cornshucker\"“ (někdy nazývána „\"Cornchucker\"“). Živě byla hrána pouze jednou a nikdy nevyšla na žádném albu. V únoru 2006 unikla nahrávka na internet a dá se stáhnout na některých fanouškovských stránkách.\n\nPíseň „\"One in Million\"“ vzbudila pohoršení mezi černochy, homosexuály a ochránci lidských práv, protože se v ní zpívá o „niggaz“ (tj. negrech) a „faggots“ (tj. buzerantech). V roce 2000 prohlásil Axl Rose, že další vydání alba už nebudou obsahovat tuto píseň, protože kritici a média dezinterpretovali text a jimi oklamaná veřejnost si ji nezaslouží slyšet. V roce 2006 je píseň stále na albu obsažena.\n\n\nGuns N' Roses\nDalší hudebníci\n"}
{"id": "68142", "url": "https://cs.wikipedia.org/wiki?curid=68142", "title": "The Spaghetti Incident?", "text": "The Spaghetti Incident?\n\nThe Spaghetti Incident? je album skupiny Guns N' Roses. Obsahuje cover verze punkových a rockových písní z přelomu 70. a 80. let, výjimkou je píseň „\"Since I Don't Have You\"“ od The Skyliners z roku 1959.\n\nMnoho písní bylo nahráno s původním kytaristou Izzy Stradlinem už během nahrávání alb \"Use Your Illusion I\" a \"Use Your Illusion II\". Nejprve se totiž plánovalo, že budou obsaženy na albech \"Use Your Illusion\", které měly být tři, nebo čtyři, ale nakonec byly vydány pouze dvě.\n\nV roce 1992 začala kapela připravovat EP složené ze zbylých cover verzí a s novým kytaristou, Gilby Clarkeem. Později bylo rozhodnuto, že bude vydáno standardní album s několika dalšími skladbami.\n\nBaskytarista Duff McKagan zpívá hlavní vokály ve čtyřech písních („\"Attitude\"“, „\"New Rose\"“, „\"Raw Power\"“, „\"You Can't Put Your Arms Round A Memory\"“) a Michael Monroe, zpěvák Hanoi Rocks a idol Axla Rose je doprovodným zpěvákem v písni „\"Ain't It Fun\"“.\n\n\nSkrytá píseň: „Look At Your Game Girl“ - 2:34 (autorem je Charles Manson)\n\n"}
{"id": "68145", "url": "https://cs.wikipedia.org/wiki?curid=68145", "title": "Peter Paul Rubens", "text": "Peter Paul Rubens\n\nPeter Paul Rubens (28. červen 1577 Siegen – 30. květen 1640 Antverpy) byl vlámský malíř, jeden z největších světových malířů v historii, mistr barokního stylu a nejdůležitější vlámský malíř 17. století.\n\nNarodil se ve Vestfálsku ve městě Siegen, v rodině úspěšného antverpského protestantského advokáta Jana Rubense, který z Antverp uprchl před náboženským útlakem. Rodina advokáta Rubense žila v Siegenu nuceně, jelikož byl pro svou nevěru s Annou Saskou (manželka Viléma I. Oranžského) odsouzen k tomu, že se musel na pět let v Siegenu usadit. Zde se manželům Rubensovým narodil 28. června 1577 syn Peter Paul. V roce 1589, dva roky po otcově smrti, se společně se svou matkou vrátil do Antverp, kde přestoupil ke katolické víře. Náboženské motivy patřily v jeho pozdější práci k nejvýznamnějším. V Antverpách jej jeho matka dala do učení k nejlepším místním malířům.\nV roce 1600 odjel do Itálie, kde pracoval jako dvorní malíř pro mantovského vévodu Vincenza Gonzaga. Navštívil Benátky, Řím a Janov, studoval zde antické umění a učil se kopírováním děl italských mistrů. Jeho styl byl v té době silně ovlivněn Tizianem.\n\nPo smrti své matky se v roce 1608 vrátil do Antverp. O rok později se oženil s Isabellou Brantovou. Jeho obrazy \"Stavění kříže\" (1610) a \"Snímání s kříže\" (1611–1614) pro místní katedrálu panny Marie ho zařadily mezi nejuznávanější vlámské malíře.\n\nMnoho zakázek obdržel od francouzského královského dvora, mezi nimi i na sérii alegorických obrazů ze života Marie Medicejské (nyní jsou umístěny v Louvru). Pro zpracování velkého množství zakázek, které dostával, vytvořil v Antverpách dílnu, ve které s ním pracovali jeho žáci, z nichž mnozí se později proslavili, jako například Anthonis van Dyck.\n\nV letech 1621 až 1633 se aktivně účastnil mnoha diplomatických jednání. Španělský král Filip IV. ho pověřil úkolem dosáhnout sblížení Španělska s Anglií. Rubensovou zásluhou byla skutečně 15. listopadu 1630 podepsána mírová smlouva mezi Anglií a Španělskem. Anglický král Karel I. ho za toto úsilí pasoval na rytíře a bohatě obdaroval. Později to samé učinil i španělský král Filip IV.\n\nV roce 1630, čtyři roky po smrti své první ženy, se znovu oženil s šestnáctiletou Helenou Fourmentovou. Tři děti měl se svou první ženou Isabellou a pět dětí s Helenou. Nejmladší dítě se narodilo osm měsíců po jeho smrti. Zemřel 30. května 1640 ve věku 63 let a je pochován v kostele sv. Jakuba v Antverpách.\n\nCo se jeho týče majetku, patřil Rubens mezi nejbohatší lidi ve Flandrech.\n\nSmělé linie, diagonály, odvážné oblouky a spirály ve spojení s hrou opulentních, sytých barev se staly typickými prvky Rubensových obrazů. Jeho malby představují nekonečný proud nápadů a odhalují jeho schopnost vybrat nejpůsobvější okamžik příběhu. Při vykreslení svých postav se inspiroval antickými obrazy a díly renesančních umělců jako Michelangelo a Raffael. Co se týče barev, byl jeho vzorem Tizian. V zobrazení lidské pleti, zejména ženské, zůstal Rubens nepřekonatelný. Bývá proto někdy označován jako \"malíř masa\".\n\n"}
{"id": "68149", "url": "https://cs.wikipedia.org/wiki?curid=68149", "title": "Use Your Illusion", "text": "Use Your Illusion\n\nUse Your Illusion je album skupiny Guns N' Roses, které vyšlo v roce 1998. Obsahuje nahrávky z dříve vydaných alb Use Your Illusion I a Use Your Illusion II. Album vyšlo pouze ve Spojených státech amerických. Protože většina písní (kromě „\"14 Years\"“) neobsahovala sprostá slova, byla prodávána v řetězcích Wal-Mart a Kmart, která alba s označením Parental Advisory (tj. alba obsahující explicitní výrazy) neprodávají, dají se v nich ovšem koupit jejich cenzurované verze.\n"}
{"id": "68151", "url": "https://cs.wikipedia.org/wiki?curid=68151", "title": "Frýdlantsko", "text": "Frýdlantsko\n\nFrýdlantsko (polsky \"Ziemia Frydlancka\") je název používaný pro oblast ve Frýdlantském výběžku (polsky \"worek frydlancki\" nebo \"cypel frydlancki\") na severu Česka. Rozkládá se ve Frýdlantské pahorkatině, od zbytku státu je oddělena masivem Jizerských hor. Krajina je skloněna směrem k severozápadu do Žitavské pánve. Nejvyšším bodem Frýdlantska je hora Smrk (1124 m), nejnižším je hladina Smědé ve Vsi (204 m). Tohoto výškového rozdílu 920 m je dosaženo na pouhých 23 km. Oblast je odvodňována řekou Smědou, nejprve do Lužické Nisy, tou pak do Odry a konečně do Baltského moře.\n\nGeologickým podkladem jsou horniny lužického plutonu – na nejzazším severu jde o takzvaný zawidowský grandiorit, na severozápadě je to rumburská žula a zbytek oblasti tvoří jizerské ortoruly. Místy došlo na povrch k výlevům třetihorních vyvřelin – převážně čedičových a místy znělcových. Povrch Frýdlantska pokrývají čtvrtohorní glaciální a gracifluviální náplavy – převážně písčité usazeniny.\n\nÚzemí patří mezi ekonomicky nejslabší regiony České republiky.\n\nNa území Frýdlantska jsou vyhlášena následující chráněná území:\n\nZ geomorfologického hlediska je Frýdlantsko součástí:\n\nČeská vysočina\n\nNa Frýdlantsku se v současnosti nachází 18 obcí. Obce patřily do okresu Frýdlant, při jeho zrušení v roce 1960 byly zařazeny do okresu Liberec. K mnoha z nich byly připojeny dříve samostatné osady. Protože byla tato oblast obydlena převážně Němci, jsou v závorkách uvedeny německé názvy obcí.\n\nPůvodně patřily k frýdlantskému okresu ještě následující obce:\n"}
{"id": "68152", "url": "https://cs.wikipedia.org/wiki?curid=68152", "title": "Live Era: '87-'93", "text": "Live Era: '87-'93\n\nLive Era: '87-'93 je živým dvojalbem skupiny Guns N' Roses. Album vyšlo v roce 1999, poté, co většina původních členů skupinu opustila, nebo byla vyhozena. Většina písní byla nahrána během Use Your Illusion Tour v letech 1991–1993. Axl Rose dodatečně nahrál některé části ve studiu krátce před vydáním – všechny své vokály znovu nahrál a nahradil jimi původní.\n\nZajímavým aspektem alba je uvedení Matta Soruma a Gilbyho Clarka, kteří byli členy Guns N' Roses v letech 1990–1994, jako doplňkových hudebníků v bookletu alba a ne jako regulérních členů. Je to dáno tím, že Sorum i Clarke odešli z kapely po rozporech s Rosem.\n\nPísně „\"November Rain\"“, „\"Pretty Tied Up\"“ a „\"Don't Cry\"“ byly nahrány při koncertu v roce 1992 v Tokyu, který byl vydán na DVD \"Use Your Illusion I\".\n\nPísně „\"Move to the City\"“ a „\"Estranged\"“ byly nahrány při stejném koncertu a jsou obsaženy na DVD \"Use Your Illusion II\". Píseň „\"Knockin' on Heaven's Door\"“ byla nahrána na The Freddie Mercury Tribute Concert.\n\nZajímavým faktem je, že populární písně „\"Live and Let Die\"“ a „\"Civil War\"“ nebyly na album zařazeny.\n\n\n"}
{"id": "68155", "url": "https://cs.wikipedia.org/wiki?curid=68155", "title": "Greatest Hits (album, Guns N' Roses)", "text": "Greatest Hits (album, Guns N' Roses)\n\nGreatest Hits je album obsahující největší hity skupiny Guns N' Roses. Album vyšlo 23. března 2004 a dostalo se na první místo britského a třetí místo amerického žebříčku, ačkoliv mnoho fanoušků vyjadřovalo rozpaky nad výběrem písní. Axl Rose a bývalí členové skupiny dokonce začali podnikat právní kroky, aby vydání alba zabránili, ale bez úspěchu. Album je stále na žebříčku Billboard 200, po více než 130 týdnech od vydání.\n\nUniversal Records odpověděl na Axlovu kritiku vydání alba tím, že měl dost času nahrát nové album, ale protože to neudělal, rozhodla se společnost vydat své „best of“ album.\n\nKritici a fanoušci byli výběrem písní zklamáni, protože chybí mnoho klasických kousků z alb \"Appetite for Destruction\" a \"G N' R Lies\", například „\"Mr. Brownstone\"“, „\"It's So Easy\"“, „\"Nightrain\"“, „\"Used to Love Her\"“, nebo akustická verze „\"You're Crazy\"“, stejně jako „\"Estranged\"“ z \"Use Your Illusion II\". Rozčarování mezi některými fanoušky přinesl fakt, že ze čtrnácti písní je pět cover verzí, zatímco jiní poukazují na talent kapely předělat starší písně.\n\n\nPíseň „\"Ain't it Fun\"“ (cover verze, která se objevila na \"The Spaghetti Incident?\") obsahuje slova: „\"Ain't it fun when you tell her she's just a cunt\"“, které ovšem byly změněny na\n„\"Ain't it fun when you tell her she's just a\"“, poté je zahrána jedna nota na kytaru a přechází se v krátký riff. Tato verze nebyla předtím nikdy oficiálně vydána, ale když vydána jako singl, hrálo ji mnoho rádií.\n\nNicméně mluvená slova „\"Yep, we're fucked\"“, které se objevují v písni „\"Since I Don't Have You\"“ nebyla nijak upravena.\n\nAčkoliv nejde o původní píseň Guns N' Roses, obsahuje text písně „\"Ain't It Fun\"“ slova „\"Ain't it fun when you've broken up every band that you've ever begun\"“ (tj. „není to sranda, když rozbiješ každou kapelu, kterou jsi založil“). Je ironií, že Axl Rose (zakládající člen Guns N' Roses) je často obviňován z toho, že způsobil rozpad původní sestavy.\n"}
{"id": "68157", "url": "https://cs.wikipedia.org/wiki?curid=68157", "title": "Palestinský kánon", "text": "Palestinský kánon\n\nPalestinský kánon je označení rozsahu knih hebrejské bible v podobě, v níž jej vypracoval Sanhedrin ke konci 1. století a kterou obvykle přijímají protestantské církve.\n\nPo dobytí Jeruzaléma roku 70 se Sanhedrin přesunul do Javne (řecky Jamnia). Zřejmě kvůli narůstajícím konfrontacím mezi židovstvím a raným křesťanstvím a kvůli diskusím uvnitř židovství vznikla potřeba vymezit se vůči těmto nově vzniklým skupinám a uzavřít kánon posvátných spisů.\n\nPodle rabínské tradice když byl hlavou školy Gamli'el II., patřil k významným učitelům školy též El'azar ben Azarja; za jejich působení byl do Javne svolána synoda, která někdy mezi roky 90 a 100 rozhodla o rozsahu posvátných spisů hebrejské bible. Nejednalo se však zřejmě o synodu v podobě, jakou známe u pozdějších koncilů a jak tuto teorii navrhl Heinrich Grätz roku 1861, avšak rabíni z Javne měli zákonnou pravomoc nad židovskou komunitou, takže se mohlo jednat spíše o konsensus učitelů z Javne. \n\nPochybnosti o existenci jamnijské synody jsou mezi odborníky od 60. let 20. století poměrně časté. \n\nNevíme nic o existenci soupisu knih, který by se ze synody dochoval, existuje pouze zmínka v \"Jadajím\" (3,2), traktátu Mišny zabývajícím se rituální očistou rukou, když předepisuje rituální očistu rukou před používáním posvátných spisů. Postoj jamnijských učenců proto mohl spíše schvalovat obecně přijímaný rozsah posvátných spisů, jak jej přijímá např. 4. kniha Ezdrášova, sepsaná mezi lety 90 a 120. Poukazuje se i na to, že žádný z historických pramenů nezmiňuje tyto kanonické spisy. Např. kniha Sírachovec byla v židovských kruzích opisována a čtena i po tomto období, ačkoli netvoří součást palestinského kánonu.\n\nDnes tak neexistuje mezi odborníky shoda, kdy došlo k ustálení židovského kánonu.\n\n\n"}
{"id": "68159", "url": "https://cs.wikipedia.org/wiki?curid=68159", "title": "Andertonský lodní výtah", "text": "Andertonský lodní výtah\n\nAndertonský lodní výtah propojuje dvě vodní cesty – řeku Weaver a kanál Trent and Mersey Canal. Nachází se v blízkosti vesnice Anderton u města Northwich v severním Cheshire na severozápadu Anglie.\n\nVýtah překonává výškový rozdíl obou toků asi 15 m a nahrazuje soustavu zdymadel – řeka a kanál zde vedou příliš blízko sebe a pro zdymadla zde není dostatek místa. \n\nVýtah byl postaven v roce 1875 podle návrhu Edwarda Leadera Williamse, hlavního projektanta splavnění řeky Weaver. Výtah pracoval na principu hydraulického pístového zdvihu dvou komor. Jako hydraulická kapalina byla použita voda z řeky. \n\nV době uvedení do provozu byla konstrukce výtahu vysoká 18 m, 26 m dlouhá a 15 m široká. Každá z komor vážila prázdná 91 tun (plná vody 252 tun) a byla 23 m dlouhá, 4,7 m široká a 2,9 m hluboká.\nPo 25 letech provozu však hydraulický systém podlehl korozi způsobenou přirozenou kyselostí vody řeky Weaver a byl nahrazen soustavou kladek s protizávažími, které poháněly elektromotory. Pohyb každé z komor se stal navzájem nezávislý. Tato přestavba probíhala v letech 1906 až 1908; nový mechanismus pohonu umožňoval provoz výtahu i během rekonstrukce.\n\nVýtah byl používán až do roku 1983, kdy byl pro korozi pohonného systému vyřazen z provozu. V březnu 2002 byl výtah po celkové rekonstrukci (nákladem 7 miliónů liber) znovu uveden do provozu, je opět poháněn původním hydraulickým zdvihacím systémem. Kladkový mechanismus byl na výtahu také ponechán, ale k pohonu výtahu není používán.\n\nV současnosti výtah slouží především jako turistická atrakce a pro turistické lodě.\n\nVe Spojeném království je v provozu pouze jeden další lodní výtah – Falkirk Wheel ve Skotsku.\n\n\n"}
{"id": "68161", "url": "https://cs.wikipedia.org/wiki?curid=68161", "title": "Mikuláš Sviták z Landštejna", "text": "Mikuláš Sviták z Landštejna\n\nMikuláš Sviták z Landštejna (někdy též Svitáček) byl český šlechtic, patřící k vedlejší rodové větvi pánů z Landštejna, tzv. Svitákům. Landštejnové byli starý panský rod, patřící mezi pět hlavních rozrodů mocných Vítkovců, jejich erbem byla stříbrná pětilistá růže v červeném poli. Samotní Svitákové z Landštejna pak pocházeli nejspíše od Vítka ze Skalice a vlastnili původně Želeč na Táborsku.\n\nMikuláš Sviták z Landštejna se narodil v roce 1434. Byl to patrně on, kdo začal poprvé používat přízvisko „Sviták“, přičemž původ tohoto jména není jasný. Můžeme se jen dohadovat, zda to mělo nějakou souvislost s jeho pozdějším úřadem nejvyššího písaře desek zemských (od slova „svitek“?).\n\n19. prosince 1463 je uváděn jako purkrabí na královském hradě Hluboká. Ve stejném roce také získává sňatkem z Hedvikou z Hradištka tvrz Tuchoraz poblíž Českého Brodu (Hedvika byla vdovou po bývalém majiteli tvrze Danielu Žitavském z Tuchoraze a Mikuláš se stal jejím druhým manželem).\n\nO pár let poté opouští místo purkrabího na Hluboké a odchází ke královskému dvoru, kde v letech 1468 a6 1471 zastává prestižní úřad dvorského maršálka královny Johanky, manželky českého krále Jiřího z Poděbrad. Zároveň zastává úřad nejvyššího písaře zemských desek (1468–1485), což z něj udělalo jednoho z předních mužů v království a přineslo mu to i nemalé finanční zisky. Johance stojí věrně po boku i po smrti Jiřího a pomáhá jí dosáhnout zvolení polského prince Vladislava Jagellonského českým králem, jak si to král Jiří přál ve své závěti.\n\nDíky příjmům ze svého úřadu si mohl dovolit přestavět roku 1477 původní tuchorazskou tvrz na malý, ale honosný hrádek s mohutnou vstupní věží, prostorným palácem, menšími obrannými věžemi a hradbami. Hrad byl chráněn příkopem s padacími mosty a hospodářskými budovami předhradí. Na vstupní věži se dochovala unikátní pamětní deska jejíž text umožňuje přesné datové zařazení stavby a jmenuje nejen stavebníka, ale zcela výjimečně i jejího stavitele.\n\n\"Léta božieho MCCCCLXXVII tato veže dělána jest skrze náklad urozeného pána, pana Mikuláše z Landštejna, nejvyššieho písaře desk královstvie českého a dělal jest mistr Květoň. Amen\".\n\nPo smrti Mikuláše hrádek zdědil jeho syn Jan, jenž byl od roku 1493 rovněž pánem na Chlumci a v roce 1505 koupil manství chrástecké. Jeden z Janových synů Mikuláš (nezaměňovat s výše jmenovaným) byl od roku 1529 pánem na Krašově.\n\nLandštejnové Tuchoraz drželi až do roku 1579, kdy byla prodána Smiřickým ze Smiřic, kteří ji připojili ke svému černokosteleckému panství. Hrádek tím ztratil svou rezidenční funkci a od té doby byl už jen sídlem vrchnostenských úředníků a postupně chátral. Do dnešní doby se nám z něj dochovala jen nádherná vstupní věž a několik posledních zbytků hradeb a paláce. Věž je jednou z nejvýznamnějších stavebních památek pozdní gotiky z období vlády Jiřího z Poděbrad na našem území, oplývá neuvěřitelným geniem loci a určitě stojí za bližší návštěvu, kterou lze dohodnout s jejím soukromým vlastníkem, panem Vyšatou, patřícím do rodiny významných tuchorazských ovocnářů.\n\n"}
{"id": "68164", "url": "https://cs.wikipedia.org/wiki?curid=68164", "title": "Axl Rose", "text": "Axl Rose\n\nW. Axl Rose (* jako William Bruce Rose, Jr., 6. února 1962 v Lafayette, Indiana) je americký hard rockový zpěvák.\n\nJeho matka Sharon E. (rozená Lintner, 24. března 1945 - 28. května 1996) se znovu vdala, když byl ještě dítě a změnila mu jméno na William Bruce Bailey, podle svého nového manžela L.Stephena Baileyho (* 7. listopadu 1947). Má dva mladší sourozence - sestru Amy, která stejně jako Axl pochází z prvního matčina manželství, a bratra Stuarta z druhého manželství s Baileym. V sedmnácti si změnil jméno na původní a později ho mění na W. Axl Rose.\n\nJe známý jako zpěvák úspěšné rockové kapely Guns N' Roses a také je jedním z původních členů kapely společně s Duffem a Slashem. Je mnohými považován za jednoho z nejlepších rockových frontmanů a také je neblaze proslulý svým „běsněním“ na pódiu, spory s bývalými členy a odkládáním vydání alba \"Chinese Democracy\".\n\nMěl těžké dětství a jako dospělý přiznal, že potlačoval vzpomínky na to, jak jej jeho biologický otec William Rose ve dvou letech unesl a sexuálně zneužil, než navždy opustil Lafayette. William Rose, Sr. byl v roce 1984 zavražděný v Marion ve státě Illinois.\n\nAxl vyrůstal v rodině letničního kazatele, která se striktně řídila podle Bible. Byl povinen účastnit se bohoslužeb letniční církve třikrát až osmkrát týdně a také se učil v nedělní škole. Rose později vzpomínal na tísnivou výchovu: \"Měli jsme televizi jeden týden, pak ji otčím vyhodil, protože byla satanská. Nesměl jsem poslouchat hudbu. Ženy byly ďábelské. Všechno bylo ďábelské\".\n\nV rozhovoru pro Rolling Stones v roce 1992 Axl uvedl, že nevlastní otec Stephen Bailey ho týral psychicky a fyzicky. Zároveň obvinil otčíma, že jeho sestru Amy dvacet let pohlavně zneužíval. Podle tvrzení objevitele Guns N´ Roses Toma Zutauta v dokumentu pro BBC o skupině v roce 2016 Axl byl znásilněn otčímem na toaletě leteckého muzea. \"Matka mi nevěřila a byl jsem bit, že si vymýšlím lži\", řekl mu zpěvák v době, kdy se rozhodnul poskytnout rozhovor pro časopis Rolling Stones. S pomocí regresní terapie zjistil, že jako vnímavé dítě byl svědkem týrání své matky biologickým otcem a objevil vzpomínky na sexuální zneužití. Zpěvákova obvinění podpořili jeho sourozenci a rodinný přítel, rodiče se odmítli vyjádřit.\n\nDomníval se, že domácí násilí patří k přirozenému způsobu života. Kvůli bouřlivému dospívání a matčině neochotě opustit násilníka Baileyho, kterému dávala přednost před svými dětmi, má Axl vážné potíže se ženami.\n\nAxl vyrůstal a myslel si, že jeho skutečným otcem je Bailey. V sedmnácti letech objevil v domě rodičů matčiny staré dokumenty, ve kterých zjistil identitu pravého otce. Změnil si neoficiálně jméno na William Rose. Sebe však nazýval jen W. Rose, protože nechtěl mít stejné křestní jméno jako jeho biologický otec. Po odhalení rodinného původu se Rose stal místním delikventem a tvrdá disciplína podle Bible jej vedla ke vzpouře proti celé společnosti.\n\nRose projevoval velký zájem o hudbu a od pěti let zpíval v místním kostele. Na bohoslužbách zpíval se svým bratrem a sestrou jako Bailey Trio, na Jefferson High School byl členem školního sboru a studoval piano. Založil skupinu nazvanou AXL. Jméno skupiny považoval za vlastní a zákonně si osvojil jméno Axl. Během celého mládí měl Axl problémy s policií, byl zatčen více než dvacetkrát a obžalován z činů jako opilost na veřejnosti a napadnutí. V Lafayette se ho pokoušeli zavřít jako notorického kriminálníka a na radu jeho právníka Axl opustil město a odešel do Los Angeles, kde se na začátku 80. let začal prosazovat v rockové hudbě. Znovu se zde setkává s blízkými přáteli z dětství, mezi kterými je i bývalý člen kapely Axl Izzy Stradlin.\n\nNa začátku 80. let představoval hudbu v Los Angeles hlavně punk a heavy metal. Axl chtěl tyto žánry spojit do jednoho unikátního hudebního stylu. Vystřídal několik kapel, mezi nimi L.A. Guns, nebo Hollywood Rose. Poté Axl spolu s Robem Gardnerem, Tracii Gunsem, Duffem McKaganem a Izzy Stradlinem založil kapelu Guns N' Roses. Tracii Guns a Rob Gardner byli ale brzy nahrazeni Slashem a Stevenem Adlerem.\n\nAxl nejprve zpíval pouze barytonem, svůj typický \"ječák\" začal používat až na podnět Izzyho Stradlina, který ho slyšel ve sprše zpívat vysoko posazeným hlasem píseň \"Hair of the Dog\" od Nazareth. Tento styl zpěvu se stal poté typickým znakem a do jisté míry značkou Guns N'Roses.\n\nKapela si pronajala malý apartmán přezdívaný Hell House (pekelný dům), který se stal brlohem drog, sexu a rock n' rollu. Vicky Hamilton kapelu objevila a zorganizovala několik jejich koncertů\n\nV roce 1986 podepsali Guns N' Roses smlouvu s Geffen Records a v roce 1987 vydali své debutové album \"Appetite for Destruction\". Album ihned úspěch nezaznamenalo a slavným se stalo až po vypuštění několika singlů jako „\"Welcome to the Jungle\"“, „\"Paradise City\"“ a „\"Sweet Child O' Mine\"“.\n\nOd poloviny 80. do začátku 90. let přežíval bouřlivý vztah Axla s Erin Everly, jejímž otcem je zpěvák Don Everly z legendárních Everly Brothers a jejím dědečkem byl režisér Robert Stevenson. V roce 1990 se vzali, ale následující měsíc požádal Axl o rozvod. Vztah byl opět obnoven, když Erin otěhotněla, ale po spontánním potratu v říjnu 1990 se opět rozešli a jejich manželství bylo v roce 1991 rozvedeno. Ve stejném roce se Axl zapletl s top modelkou Stephanie Seymour, která hrála v několika videoklipech Guns N' Roses. Rose velice lpěl na jejím synovi Dylanovi a snažil se mu být dobrým otcem, kterého sám nikdy neměl. V únoru 1993 se Axl a Stephanie zasnoubili a o tři týdny později se rozešli z důvodu nevěry modelky.\n\nAčkoliv byl debut Guns N' Roses úspěšný, brzy se také neblaze proslavili svým divokým způsobem života a užíváním velkého množství drog. Jediný Axl používání drog po úspěchu debutového alba naopak zanechal. Tvrdí, že patří k osobám, kteří necítí abstinenční příznaky a nechtěl si vybudovat tak silný návyk jako například Slash. Proto drog nechal a nepropadl silné drogové závislosti. To byl také důvod, proč Axl nerad viděl, že jsou Slash, Steven a Duff pod vlivem drog. Stevenovi zapříčinila silná drogová závislost vyhazov z kapely. Následovaly zrušené koncerty a začaly se šířit fámy o rozpadu kapely. Axl byl v souvislosti s vydáním alba G N' R Lies označován za rasistu, protože se v textu písně „\"One in a Million\"“ vyskytovalo slovo „niggers“ (tj. negři) a také za odpůrce gayů, protože se ve stejné písni vyskytovalo slovo „faggots“ (tj. buzeranti). Axl tato obvinění popíral a na MTV Video Music Awards vystoupil spolu s Eltonem Johnem při písni „\"November Rain\"“.\n\nPo vydání úspěšných alb \"Use Your Illusion I\" a \"Use Your Illusion II\" se kapela vydala na světové turné, které poznamenalo několik incidentů. V červenci 1991 skočil Axl z pódia při koncertě v St. Louis na fanouška, který si koncert nahrával na kameru. Kapela koncert ukončila a podnítila tak vznik výtržností, za které byl Axl posléze zatčen. Soud nakonec rozhodl, že za výtržnosti nebyl zodpovědný a osvobodil ho. Další nepokoje vypukly v srpnu 1992 v Montrealu, kde Axl na koncert přišel pozdě a po odehrání devíti písní odešel, údajně kvůli problémům s hlasem.\n\nAxl se často dostával do sporů s Kurtem Cobainem z Nirvany, oba se navzájem nenáviděli, v médiích se navzájem pomlouvali a uráželi. Na tento spor je dokonce reference ve videohře , kde DJ rádia K-DST (klasický rock), namluvený právě Axlem, projevuje své antipatie vůči DJce Rádia X (grunge, alternativní rock), i když tato nemá s Cobainem moc společného, snad kromě právě hudebního stylu grunge. Do sporů se dostal Axl také s Vincem Neilem z kapely Mötley Crüe. Spor údajně začal tím, že Izzy Stradlin napadl Neilovu ženu během MTV Music Awards, přičemž Axl vyzval Neila na souboj jednoho proti jednomu, Neil určil místo a datum, ale Axl se nedostavil. Text písně „\"Shotgun Blues\"“ je údajně o Neilovi.\n\nV roce 1993 vydali Guns N' Roses album \"The Spaghetti Incident?\", ale ohlasy byly rozpačité a zařazení písně Charlese Mansona \"\"Look At Your Game, Girl\"„ vyvolalo polemiku.\n\nV roce 1994 vyhodil Rose z kapely Gilbyho Clarka a místo něj najal svého kamaráda Paula Tobiase. Spolu se zbytkem kapely nahrál Tobias cover verzi písně “\"Sympathy for the Devil\"\" od The Rolling Stones, když ale Slash zjistil, že Tobias změnil jeho sóla a přidal svoje vlastní, což vedlo k Slashovým sporům s Rosem, které později vyústily ve Slashův odchod z kapely.\n\nV roce 1998 opustili kapelu Duff McKagan a Matt Sorum a Rose zůstal jediným členem z původní sestavy. Někteří fanoušci jej viní z rozbití kapely.\n\nRozpačitý ohlas vyvolalo v r. 2004 vydané album Greatest Hits. Axl se snažil neúspěšně zabránit jeho vydání soudní cestou. Písně které na albu jsou, vybrala svévolně, bez konzultace s ním nebo se členy kapely, společnost Geffen Records s tím, že už se jí nechce čekat na vydání Chinese Democracy. Rozpaky způsobilo zejména to, že na album je ze 14 písní celkem 5 coververzí - chybí naopak tradiční hity z debutového Apettite For Destruction nebo z alba Lies. Nakonec album zaznamenalo celosvětový úspěch a prodalo se ho 13 miliónů.\n\nPo odchodu všech zakládajících členů získal Rose práva na název Guns N' Roses, přičemž v kapele se vystřídalo několik hudebníků, ale její činnost byla minimální. Na konci 90. let začalo nahrávání alba \"Chinese Democracy\", které bylo konečně vydané až koncem roku 2008 a stálo údajně už 13 milionů dolarů.\n\nV roce 2001 vystoupili „noví Guns N' Roses“ v čele s Rosem v Las Vegas a Rio de Janeiro, kde hráli před 250 000 diváků na festivalu Rock In Rio III a poprvé představili některé písně z připravovaného alba. V srpnu 2002 odehráli několik koncertů a vystoupili i na MTV Video Music Awards a Ozzy Osbourne prohlásil, že to bylo jedno z nejlepších vystoupení v historii MTV.\n\nTurné v roce 2002 bylo poznamenáno tím, že se na první koncert Rose vůbec nedostavil a totéž se přihodilo při koncertě ve Philadelphii, což vedlo promotéra ke zrušení zbytku turné.\n\nKapela se opět odmlčela a na turné vyrazila až v roce 2006 a to do Evropy (první čtyři koncerty byly ale odehrány v New Yorku), přičemž vystoupila i v Praze v Sazka Aréně. K nejvážnějšímu incidentu došlo ve Švédsku, kde se Axl popral s hotelovou ochrankou a musel zaplatit pokutu $6000, ale turné nijak narušeno nebylo. Rose sliboval, že \"Chinese Democracy\" vyjde na jaře 2007.\nOčekávané album vyšlo nakonec v listopadu 2008 a zaznamenalo komerční úspěch. Hudebním stylem se nejvíce odlišuje od předchozích desek a pro mnoho skalních fanoušků tak Chinese Democracy není albem Guns N' Roses, ale pouze Axla Rose. Album si však ponechalo typický syrový styl z osmdesátých a devadesátých let a například píseň „This I Love“ je velmi podobná jedné z nejznámějších skladeb „November Rain“. Tím, že album vyšlo, ztratilo šanci na titul \"nejdražší nevydané album v historii\".\n\nV roce 2009 z kapely odešel vynikající kytarista Robin Finck z Nine Inch Nails a nahradil ho DJ Ashba. Na přelomu let 2009/2010 kapela vyrazila na celosvětové turné. To začalo v Asii a následně se přesunulo do Kanady, kde bylo velice kvalitně a úspěšně prezentováno nejnovější album \"Chinese Democracy\". Axl se vrátil na pódia v plné síle a ukázal, že je pořád jedním z nejschopnějších rockových zpěváků na planetě. Show v Tokiu byla označena za nejlepší koncert vůbec. Kapela odehrála celé album Chinese Democracy a téměř celé album \"Appetite For Destruction\" z roku 1987. Koncert byl doplněn hity jako\" November Rain\", \"Don't Cry\", You \"Could Be Mine\" a další. Kvalitně odzpívaný byl i cover od AC/DC, \"Whole Lotta Rosie\". Oficiální vydání záznamu koncertu se plánuje v průběhu roku. Právě do kapely AC/DC byl v roce 2016 Axl vybrán jako zpěvák poté, co jim sám nabídnul pomoc, aby dokončil turné, kterého se frontman kvůli zdravotním důvodům týkající se sluchu nemohl zúčastnit. \n\n"}
{"id": "68165", "url": "https://cs.wikipedia.org/wiki?curid=68165", "title": "Virtuální privátní síť", "text": "Virtuální privátní síť\n\nVirtuální privátní síť (zkratka VPN, ) je v informatice prostředek k propojení několika počítačů prostřednictvím nedůvěryhodné počítačové sítě (např. veřejný Internet). Lze tak snadno dosáhnout stavu, kdy spojené počítače budou mezi sebou moci komunikovat, jako kdyby byly propojeny v rámci jediné uzavřené privátní (a tedy většinou důvěryhodné) sítě. Při navazování spojení je totožnost obou stran ověřována pomocí digitálních certifikátů, dojde k autentizaci, veškerá komunikace je šifrována, a proto můžeme takové propojení považovat za bezpečné.\n\nVPN sítě se typicky vytvářejí mezi počítači, které jsou připojeny k Internetu. Lze tak například zajistit připojení firemních notebooků připojených kdekoliv k Internetu do firemního intranetu (vnitřní firemní sítě). K propojení se ve firemní síti nejprve zprovozní VPN server, zajistí se připojení k Internetu, ke kterému se pak připojují VPN klienti z jakéhokoliv místa, které je také k Internetu připojeno. VPN server plní funkci síťové brány, která zprostředkovává připojení, zajišťuje zabezpečení a šifrování veškeré komunikace.\n\nZobecněním VPN je síťové tunelování, kdy se prostřednictvím standardního síťového spojení vytvoří virtuální linka mezi dvěma počítači, v rámci které pak lze navázat další síťová spojení.\n\nTento systém vychází z toho, že se uživatel připojil na VPN koncentrátor a je tedy tím, za koho se vydává. Dále se počítá s tím, že cílovou síť chrání firewall, který umožňuje přístup pouze určitým VPN branám. Proto aby se uživatel někam dostal, musí mít navázané spojení do domovské sítě. Postupuje se podle obrázku: Uživatel se pokouší připojit na síť, ale blokuje ho firewall (1). Proto musí uživatel navázat spojení na domácí VPN koncentrátor (2), který ověří v domácí síti jeho důvěryhodnost (3) a pokud je uživatel známý, odešle firewallu žádost o povolení komunikace (4). Potom již nic nebrání navázání spojení na požadovanou cílovou síť (5).\n\n\n"}
{"id": "68167", "url": "https://cs.wikipedia.org/wiki?curid=68167", "title": "VPN", "text": "VPN\n\nZkratka VPN může označovat:\n"}
{"id": "68171", "url": "https://cs.wikipedia.org/wiki?curid=68171", "title": "Občanská válka", "text": "Občanská válka\n\nObčanská válka je ozbrojený konflikt, v němž obě válčící strany tvoří (alespoň zčásti) obyvatelé jednoho státu bojující zpravidla na jeho území.\n\nVhodnou situaci pro vznik občanské války představuje slabá centrální vláda při výrazném náboženském, sociálním či národnostním pnutí, nebo existence zřetelného útlaku určité jasně definované části obyvatelstva. Zásadní vliv může pocházet i z historie daného státu nebo oblasti.\n\nMezi základní důvody vzniku občanských válek patří národnostní a etnické rozpory, mocenské, hospodářské a ideologické rozpory a náboženské rozpory. Ne vždy však lze války dle tohoto rozdělení specifikovat, neboť někdy mohou být založeny na více důvodech (například v občanské válce v Rusku se válčilo jak z ideologických, tak národnostních důvodů, mnoho povstání Irů proti britské nadvládě bylo motivováno jak národnostně, tak nábožensky).\nVe 20. století byla podle studie nejčastější příčinou ropa.\n\nNejčastější příčiny takové války bývají v požadavcích jednotlivých etnik či národů žijících uvnitř mnohonárodnostních států, většinou se jedná buď o požadavek autonomie či odtržení části území země, nebo o snahu některého z etnik převzít kontrolu nad řízením státu. Příkladem může být občanská válka v Jugoslávii a jejich nástupnických státech, válka v Kosovu a válka ve Rwandě.\n\nMocenské rozpory, například o osobu či stranu stojící v čele země, nebo ideologické rozpory o formu státního zřízení mohou také vést k občanské válce. Tyto případy jsou v současné době nejčastější v rozvojových zemích, ale lze je najít i v historii těch nejvyspělejších států. Příkladem mohou být finská občanská válka, ruská občanská válka či španělská občanská válka. Příkladem ze současnosti je občanská válka v Nepálu.\n\nV současné době nejsou náboženské občanské války příliš časté, často se navíc kombinují s národnostními nebo mocenskými válkami. Příkladem náboženských občanských válek mohou být husitské války v českých zemích v 15. století, hugenotské války ve Francii (mezi katolíky a protestanty 1562–1598), povstání kristerů v Mexiku (povstání křesťanů proti radikálně ateistické vládě 1926–1929) či Libanonská občanská válka mezi maronitskými křesťany a sunnitskými muslimy v letech 1975 až 1990.\n\n\n"}
{"id": "68172", "url": "https://cs.wikipedia.org/wiki?curid=68172", "title": "Darcyho zákon", "text": "Darcyho zákon\n\nDarcyho zákon je matematický vztah, který definuje rychlost průtoku kapaliny nasycenou zónou pevného porézního tělesa. Jedná se o lineární závislost mezi filtrační rychlostí kapaliny v (resp. průtočným množstvím Q) a piezometrickým (hydraulickým) gradientem I. Odvodil ji francouzský inženýr Henry Darcy (1856), který ji vyjádřil vzorcem:\n\nresp.\n\nkde\n\nDarcyho zákon platí pro stacionární proudění, proto se připouští závislost pouze na x a nikoliv na čase. Lze jej také vyjádřit vztahem:\n\nresp.:\n\nkde:\n\nVztah mezi efektivní a filtrační rychlostí proudění je dán úměrou:\n\nkde\n\nDarcyho zákon byl odvozen pro proudění vody v nasycené zóně. Pro proudění v nenasycené zóně platí Darcy-Buckinghamův zákon.\n\nZákon vyjadřuje lineární závislost rychlosti proudění na rozdílu tlaků proudícího média a vzdálenosti sledovaných bodů. Četné experimenty ukazují, že tato lineární závislost platí pro velký rozsah hodnot hydraulického gradientu a pro většinu obvyklých hornin a zemin. Odchylky od platnosti Darcyho zákona jsou zjišťovány při malých gradientech hydraulické výšky ve velmi jemnozrnných materiálech a také u hrubozrnných materiálů, pokud gradient hydraulické výšky překročí jistou mezní hodnotu. V prvém případě mluvíme o prelineárním proudění, ve druhém o postlineárním proudění.\n\nK postlineárnímu proudění dochází, pokud setrvačné síly v proudící tekutině začnou převažovat nad silami vazkými a v prostoru pórů nastane významné turbulentní proudění. Indikátorem je kritická hodnota Reynoldsova čísla R. V hydromechanice pórového prostředí definujeme Reynoldsovo číslo vztahem :\nkde\nHálek a Švec (1973) uvádějí, že v porézním prostředí R splňuje nerovnost 1 < R < 10\nPoložíme-li R = 1, dosadíme-li dále za velikost toku hodnotu v = 2,5×10 m/s a za kinematickou viskozitu vody hodnotu pro běžné teploty podzemní vody ν =1,31×10 m/s, dostaneme jako podmínku platnosti Darcyho zákona nerovnost d ≤ 5,24×10 m. Tato hodnota odpovídá hrubému písku. Z toho je vidět, že je velmi málo pravděpodobné překročení meze platnosti Darcyho zákona pro běžné přírodní materiály.\nPrelineární proudění bývá pozorováno u materiálů charakterizovaných velmi malými zrny a póry a velkým specifickým povrchem (spraše, jíly). Příčinou prelineární odchylky od Darcyho zákona je skutečnost, že v těchto materiálech je prakticky veškerá voda v pórech v kontaktu s pevnou fází, má formu hygroskopické nebo obalové vody a je tudíž víceméně nepohyblivá. V takovém případě existuje určitá prahová kladná hodnota velikosti gradientu tlakové výšky, při jejímž překročení teprve dochází k pohybu vody.\n\nDarcyho zákon se všeobecně přijímá jako zákon určující pohyb podzemní vody, platí však v zásadě pouze pro laminární proudění v určitém rozsahu rychlostí.\n\nPoužívá se především v hydrogeologii nebo stavebnictví při projektování způsobů odvodňování stavebních jam apod.\n\nPodstatné je, že množství pronikající kapaliny je přímo úměrné tlakovému gradientu (\"h − h\") a nepřímo úměrné protékané vzdálenosti. Velikost konstanty \"k\" se určuje pomocí čerpacích nebo stoupacích zkoušek případně laboratorně na neporušených vzorcích horninového materiálu.\n"}
{"id": "68179", "url": "https://cs.wikipedia.org/wiki?curid=68179", "title": "Korsika", "text": "Korsika\n\nKorsika (francouzsky \"Corse,\" latinsky, italsky a korsicky \"Corsica\") je ostrov ležící v západním Středozemním moři spadající pod správu Francie. Rozloha ostrova dosahuje 8680 km², je 4. největším ostrovem ve Středomoří. Svým tvarem připomíná zaťatou pěst se vztyčeným palcem. Ostrov je dlouhý 183 km a široký 83 km, což přibližně odpovídá vzdálenostem ostrova od evropské pevniny. Od Francie je vzdálen 180 km, od Itálie 80 km. Obýván je přibližně 322 000 obyvateli. Nejvyšší horou ostrova je Monte Cinto, které dosahuje 2706  m n. m. Oficiálním jazykem je francouzština, hovoří se tu ale často italsky a také korsicky. Tento původní jazyk byl dlouhá léta zakázán, ale dnes se běžně vyučuje na středních a vysokých školách. Jazyk se řadí do italského nářečí, patří do skupiny toskánských dialektů, z latiny. Korsika je místem narození Napoleona Bonaparte a nedotčenou krajinou s množstvím ledovcových jezer. Části ostrova jsou zapsány v UNESCO. Ostrov je znám pro své bělavé pláže a čisté moře (délka pobřeží je 1047 km), což ho řadí mezi častý cíl turistů.\n\nPrvní záznamy o osídlení ostrova pocházejí z dob antického Řecka, kdy byl ostrov osídlen Řeky, Etrusky a Kartaginci. Roku 564 př.n.l. založili Řekové dnešní hlavní město Ajaccio. V roce 227 př.n.l. připadl ostrov do sféry vlivu Římské říše.\n\nVe středověku se ostrov opět stal cílem mnohých zájmů, a tak se na něm střídali vládci. Nejprve ostrov patřil italskému státu Pise, pak Janovu. Přístavní město Calvi je jedním z možných rodišť „Janovana“ Kryštofa Kolumba. Ve středověku se také na ostrově začaly pěstovat jedlé kaštany a olivy. Ve válce nad Itálií získala ostrov v 16. století Francie, ale po uzavření mírové smlouvy byl ostrov navrácen opět městu Janov. V krátkém nejistém období se o samostatnost Korsiky zasazoval význačný rodák Pasquale Paoli. Korsika definitivně připadla do područí Francie roku 1768, kde zůstala až do roku 1942, kdy byla obsazena a krátce okupována italskými vojsky. Od roku 1982 má v rámci Francie autonomii s vlastní vládou a regionálním parlamentem. Na ostrově stále nicméně existuje autonomistické hnutí, nyní reprezentované stranou \"Pè a Corsica\" (\"Pro Korsiku\"). Ve volbách v roce 2017 tato strana získala 56,5% a stala se tak nejsilnější korsickou stranou. Mezi její aktuální požadavky patří např. povýšení korsičtiny na úřední jazyk.\n\nZde, v městě Ajaccio, se také narodil 15. srpna 1769 Napoleon Bonaparte.\n\nStojí za zmínku, že 90% měst, městeček či vesnic má italské a nikoli francouzské názvy.\n\nSeverní část (prst) ostrova kulminuje vrcholem Mt. Stello a pokračuje na jih, kde vrcholí na Mt. San Pietro (1 766 m). Tato horská skupina je mladšího data a tvoří ji krystalické břidlice a druhohorní sedimenty. Vápenité břidlice obsahují ještě fylity a polohy dioritů a diabasů. Konečnou podobu dalo této oblasti alpinské vrásnění. Na jihu kolem Bonifacia se vklínily neogenní vápencové sedimenty. Větší část ostrova zabírají skalní štíty se strmými stěnami, přecházející na západě v pobřeží fjordového typu. Některé teorie hovoří o pokračování vrásné zóny španělské Sierry Nevady. V každém případě je tento krystalický masiv jedním z nejstarších v Evropě. Na jeho stavbě se podílejí hlavně žuly variského stáří s četnými zlomy a méně často porfyry (Paglia, Orba). Ostré vrcholy, hluboce zaříznutá údolí alpského rázu, pozůstatky ledovcové činnosti (období pleistocénu) ve formě karů a jezer (Lac du Rotondo, Nino), to jsou \"Korsické Alpy\". Pohoří je orientováno SSZ-JJV, ale jednotlivé hřebeny stojí k této ose příčně. Přechod hor je proto fyzicky náročný. V hlavním směru se nacházejí široká a hluboká sedla, oddělující dílčí horské skupiny. Přes ně vede čára rozvodí, a také silnice (Col de Vergio, Vizzavona, Verda, Bavella).\n\nOstrov se před 1. lednem 2018 členil na dva správní oblasti départementy:\n\nNa různých místech ostrova se podnebí dost podstatně liší. Průměrná roční teplota na pobřeží se pohybuje kolem 16 °C, v horách v zimě pod nulou. Přesto lze i v červnu zažít pod horou Monte Cinto vydatnou sněhovou nadílku. Místy se sníh drží celý rok. Jezero Lac du Rotondo svírá často ještě v červenci ledový prstenec. Pod dvoutisícovkou Monte Incudine je v létě možné ráno chodit po jinovatce a za tři hodiny se pak vyhřívat při 32 °C. Srážky v horách dosahují běžných 1 500 mm. Na vrcholech i v létě za pěkného počasí dost fouká. Od východu z moře vane vítr Lavante, z jihu Scirocco a až stokilometrovou rychlostí se projevují na východních svazích padavé větry Libeccio.\n\nNejčastějším cílem turistů pro pobyt u moře je východní pobřeží, převážně pak okolí města Porto-Vecchio, které je proslulé písčitými plážemi.\n\nOblíbeným cílem pro pěší turistiku jsou kaskády (Cascades du Polischellu), nacházející se v korsických horách. Za nejkrásnější hřebenovou túru Evropy je pokládána horská třítýdenní trasa GR 20, která protíná celý ostrov. Zvláštností jsou Janovské věže, zříceniny strážních věží postavených na pobřeží proti pirátům.\n\nKorsika je oblíbená mezi jachtaři. Západní pobřeží obrácené do Středozemního moře, vyžaduje od posádky velké zkušenosti, východní pobřeží otočené k Tyrhénskému moři je klidnější a bezpečnější. Výpravy na mořských kajacích směřují téměř výhradně podél zajímavějšího západního pobřeží. Na jaře se v korsickém vnitrozemí splouvají velmi náročné řeky na raftech a kajacích.\n\nHornaté vnitrozemí i pobřeží Korsiky je oblíbenou jarní destinací pro silniční cyklistiku. Náročná cykloturistická trasa vede okolo celého ostrova a měří tisíc kilometrů.\n\nKaždoročně se na ostrově jezdí automobilová Korsická rallye jako jeden ze závodů Mistrovství světa v rallye. \n\nHory pro evropské návštěvníky zpřístupnili horolezci Francis Fox Tuckett a Douglas William Freshfield. Horolezecky oblast objevil v letech 1899, 1902 a 1904 stuttgartský doktor Felix von Cube, který zpracoval na tehdejší dobu velmi kvalitní mapu. Na jeho památku byla na Plateau de Stagnu umístěna deska. V roce 1972 byl vytvořen Regionální přírodní park Korsika (Parc Natural Regional de la Corse), který zahrnuje skoro 40 % plochy ostrova.\n\nV současné době vede na Korsice přes dva tisíce horolezeckých cest. Většina z nich je kratší sportovní lezení na pobřeží i ve vnitrozemí, část klasických cest poskytuje dlouhé vícedélkové lezení ve vnitrozemských horách.\n\nVýznamně se zapsali při výstupech na místní vrcholy také čeští horolezci z Jablonce nad Nisou (\"Simm, Skořepa, Deml a Skrbek\").\n\nNa ostrově žije zhruba 320 tisíc obyvatel, z toho asi 100 tisíc ve městech Bastia a Ajaccio. Vzhledem k povrchu ostrova a drsným horským podmínkám patří Korsika k oblastem s nejmenším zalidněním. Mladá generace se stěhuje do měst, kde je více pracovních možností a turistický ruch. Na Korsice je mnoho rybářských vesniček – rybaření byla dříve hlavní obživa tamějších obyvatel.\nDějiny ostrova byly celá staletí velmi rušné. Od dob Říma přes Saracény, dlouhou okupaci Janovem, přes krátké období samostatnosti až po jeho připojení k Francii. Obtížně dostupné hory byly hrdým Korsičanům vždy dobrým domovem a macchie laskavou matkou.\n\nVlajka ostrova zobrazuje useknutou hlavu Saracéna. Podle legendy ukazovali Korsičané hlavu velitele na kůlu proti bílé plachtě, aby tak odradili od útoku další nájezdníky. Využití tohoto symbolu je ale až z doby novověku.\n\n"}
{"id": "68181", "url": "https://cs.wikipedia.org/wiki?curid=68181", "title": "Singularita", "text": "Singularita\n\nSingularita ( \"\" — ojedinělý, jedinečný) je výraz pro výjimečný bod v jinak spojitém průběhu nějakého děje, funkce apod. Používá se podle oblasti v různých významech:\n\n\n\n\n"}
{"id": "68184", "url": "https://cs.wikipedia.org/wiki?curid=68184", "title": "Absint", "text": "Absint\n\nAbsint (též absinth; francouzsky \"absinthe\"; z latinského \"absinthium\" a řeckého ἀψίνθιον \"apsinthion\", pelyněk) je tvrdý alkoholický nápoj, jenž se vyrábí z pelyňku, anýzu a fenyklu (jedná se o tzv. svatou trojici). Pro dochucení se často využívají další bylinky, kupř. yzop lékařský, meduňka lékařská nebo badyán. Absint má přírodní zelenou barvu, ale může být taktéž bezbarvý. Nápoj je nezřídkakdy označován jako „zelená víla“.\n\nPojmenování \"absint\" je kodifikováno v pravidlech českého pravopisu, nicméně kvůli velkému exportu českých absintů jsou výrobky pojmenovány \"absinth\", případně \"absinthe\", což je nyní mezinárodně uznávaný název tohoto nápoje. Absint lze dělit na dva základní druhy. První je francouzský, který se někdy označuje přídomkem pravý. Druhým typem je východoevropský absint, titulovaný přídomkem český nebo bohémský; často je modravé barvy. Jejich rozdíl netkví v místě vzniku, ale ve způsobu výroby. Pravé absinty se vyrábějí máčením výše zmíněných tří a dalších bylin v alkoholu, jeho následné destilaci a barvením, kdežto české absinty zpravidla vynechávají některé bylinné složky, obcházejí následnou destilaci a výsledný produkt se pouze filtruje, tudíž je oproti pravým absintům velmi hořký. Někteří zastánci pravého absintu tyto „bohémské“ absinty za absint nepovažují a toto základní rozdělení popírají.\n\nRoku 1915 byl absint v USA a takřka v celé Evropě (kromě Portugalska, Rakouska-Uherska, Španělska, Švédska a Velké Británie) zakázán. Přestože byl na konci své doby označen za zdraví škodlivý, do dnešního dne nebyl doložen důkaz o tom, že by se jednalo o škodlivější produkt, než kterýkoliv jiný vysokoprocentní alkoholický nápoj. Psychotropní účinky absintu jsou i dnes nikoli výjimečně přeceňovány.\n\nOživení absintu přišlo v 90. letech 20. století, kdy Evropská unie znovu povolila jeho výrobu a prodej; bylo to však podmíněno regulacemi, týkajícími se obsahu thujonu. Počátkem roku 2008 se na světě vyrábělo kolem dvou set značek absintů; mezi zeměmi původu své zastoupení měly Česko, Francie, Německo, Španělsko a Švýcarsko.\n\nV současnosti většina zemí nemá zákonnou definici absintu (ve smyslu skotské whisky, brandy nebo ginu), tudíž výrobci mohou svůj produkt nazvat absintem, aniž by museli dodržet jakoukoliv normu. Výjimkou je kupř. Švýcarsko – tamější absint musí být po maceraci destilován a nesmí být uměle barven.\n\nBylinné přísady jsou macerovány v alkoholu, načež je výsledný macerát destilován. Destilace je dvou- nebo třífázová, přičemž v určitých fázích se bylinky obměňují a doplňují. Tento finální (průtahový) destilát je naprosto bezbarvý a obsahuje zhruba od 65% do 80% alkoholu. Takto upravený destilát může být rovnou stáčen a prodáván jako bílý absint, neboli \"blanche\", resp. \"la Bleue\". Pokud je destilát dále barven, aby získal zelenou barvu, jde o absint \"verte\", neboli zelený. Zelenou barvu dodává absintu chlorofyl z bylinek, jež jsou při barvení použity. Chlorofyl postupem času v lahvi hnědne (vizte raritní pre-ban absinty z počátku 19. století, které byly v různých koutech světa po sto letech nalezeny).\n\nSoučástí technologického postupu výroby některých českých firem je loužení pelyňku v horké vodě. To má za následek, že se uvolní aroma, a někdy i pro absint příznačná barva. Některé firmy využívají podobný postup jako u pravých absintů, čili louží, resp. macerují v alkoholu a posléze filtrují, ale neprovádějí finální destilaci. Vyrábí-li se absint macerací v alkoholu, produkt již, jelikož macerace mu pro něj typicky zelenou barvu poskytne, není potřeba dále barvit. Při postupu loužení bylin v horké vodě se naopak zpravidla následně provádí barvení pomocí umělých barviv. Tyto nápoje získávají výrazně zelenou, často až fluorescenční barvu.\n\nAbsint byl dlouho považován za halucinogenní. Tato domněnka byla posílena v 70. letech 20. století zmínkou ve vědeckém časopisu, že thujon se podobá THC – aktivní látce v konopí.\n\nV 19. století francouzský doktor Magnan zkoumal 250 případů alkoholismu a došel k závěru, že absintoví pijáci na tom byli hůře než obyčejní alkoholici a že navíc trpěli vážnými halucinacemi. Tento závěr byl odpůrci absintu přijat velice vlídně, stejně tak absintu v tomto případě paradoxně přitížili bohémští umělci, jako např. Oscar Wilde, Paul Verlaine, Toulouse Lautrec nebo Vincent van Gogh, jenž si údajně pod jeho vlivem uřízl ucho.\n\nDnes je jisté, že absint halucinace nezpůsobuje. Thujon, domnělý aktivní prvek v absintu, sice ve velkých dávkách může způsobit svalové křeče, ale není prokázáno, že by způsoboval halucinace. Je pravděpodobné, že hlášené případy halucinací z 19. století byly způsobeny jedovatými chemikáliemi, kupř. modrou skalicí, které se přidávaly do levných absintů, aby se docílilo zajímavější barvy.\n\nPřes výše uvedené se i dnes vedou diskuse o tom, zda má absint jiné účinky než alkoholové opojení. Umělci popisovali účinky absintu jako „mysl otevírající“, obecně je nejčastější zkušeností jakási „střízlivější opilost“; znalci absintu tento jev vysvětlují tím, že některé z široké škály bylinek působí jako stimulanty a některé naopak jako sedativa.\n\nDomnělé halucinogenní účinky thujonu v dnešní době paradoxně marketingově pomáhají některým výrobcům při propagaci jejich výrobků. V dubnu 2008 byla zveřejněna studie předních znalců absintu zaměřená na analýzu „starých“ absintů a jejich obsahu thujonu. Bylo vědecky dokázáno, že absinty z 19. a počátku 20. století obsahovaly nanejvýš 48,3 mg.l thujonu, čímž bylo popřeno tvrzení, že původní absinty obsahovaly několikanásobně větší množství thujonu než absinty dnešní. Podle českých norem nemůže být v nápoji o obsahu alkoholu nejméně 25 % obsaženo více než 35 mg.l alfa a beta thujonu.\n\nPřesný původ absintu není jasný. Lékařské využití pelyňku je zmíněno na starém egyptském papyru z období roku 1550 př. n. l. Výtažky z pelyňku byly používány jako lék i ve starém Řecku, ze kterého je doložena zmínka o pelyňkovém víně, \"absinthites oinos\".\n\nPrvní ověřená zmínka o absintu jakožto destilátu se datuje až od 18. století. Podle legendy historie absintu započala kolem roku 1792 ve formě všeléku od lékaře ze švýcarského Couvetu, Pierra Ordinaira. Jeho recept byl poté předán sestrám Henriodovým, které absint prodávaly jako léčivý elixír. Jiná verze tvrdí, že sestry absint prodávaly už před příchodem doktora Ordinaira do Couvetu. Každopádně je potvrzeno, že jistý major Dubied získal od sester recept a roku 1797 se svým synem Marcellinem a zetěm Henry-Louisem Pernodem založil v Couvetu první absintový lihovar – \"Dubied Père et Fils\". V roce 1805 byl ve francouzském městě Pontarlier uveden do provozu druhý lihovar – nesl název \"Maison Pernod Fils\" a absintovému trhu dominoval až do zákazu absintu v roce 1915.\n\nKořeny oblíbenosti absintu sahají do 40. let 19. století, kdy byl absint podáván na příděl francouzským legionářům jako lék proti malárii. Když se vojáci vrátili do Francie, přivezli s sebou i chuť na absint. V 60. letech 19. století se absint stal již natolik populárním, že páté hodině odpolední se začalo říkat \"l’heure verte\" – „zelená hodinka“. Absint se začal těšit oblibě všech společenských vrstev. Mimo Francii a Švýcarsko se absint konzumoval kupř. ve Španělsku, v USA (existují zmínky o jeho konzumaci v New Orleans) a na půdě dnešní České republiky, která tehdy byla součástí Rakouska-Uherska.\n\nAbsint se v Čechách rozšířil v 80. letech 19. století; to zvláště díky českým umělcům, např. Viktoru Olivovi. Jednou z mála zemí světa, jež produkci absintu po roce 1915 nezakázaly, byly právě Čechy, kde se absint popíjel hlavně v uměleckých kavárnách a vinárnách (kupř. v kavárně Slavii). Roku 1920 byla Albínem Hillem založena likérka Hills, jejíž pokračovatelé v 90. letech 20. století tvrdili, že Hill absint vyráběl již za První republiky. Hillův absint byl prý velmi populární zvláště během druhé světové války, kdy se rozléval na příděl. Přestože je na tomto tvrzení postavena česká absintová tradice, nebyl dosud veřejnosti předložen jediný důkaz dokládající skutečnost, že likérka Hills předválečný absint skutečně vyráběla. Tento argument patří spolu se zákazem absintu v protektorátním Československu, který vstoupil v platnost v roce 1941, mezi přední zbraně jeho odpůrců, jež tvrdí, že absint (ať už pravý, nebo bohémský) se v předválečném Československu nikdy nevyráběl. Každopádně je ale pravda, že potomek zakladatele Albína Hilla, Radomil, začal na počátku 90. let 20. století na popud zákazníka Ing. Boháče ze Slavonic vyrábět bohémský Hills absinth, jehož první lahve se začaly dodávat do restaurace Besídka ve Slavonicích, odkud se postupně rozšířil do všech koutů republiky a nakonec do celého světa. Starorežná Prostějov (Pálírna u Zeleného Stromu) je jeden z největších producentů a vývozců absintu v České republice; tuto lihovinu vyrábí již od počátku 19. století; doložit to lze starými etiketami, datujícími se právě do počátků minulého století.\n\nKvůli usilování vinařských spolků i různých jiných organizací o absintovou prohibici bylo v obecném povědomí vytvářeno přesvědčení, že absint je spojen s násilnými zločiny a společenským nepokojem. Ve Švýcarsku roku 1905 Jean Lanfray zabil svou rodinu, a poté se pokusil zabít sebe. Domněnka, že Lanfray zabíjel, poněvadž vypil dvě sklenice absintu, se rychle šířila. Skutečnost, že Lanfray měl absint pouze ráno a během dne vypil sedm sklenic vína, šest sklenic koňaku a kávu s brandy, přitom byly bagatelizovány. Na základě této události vznikla petice na absintovou prohibici, načež po nasbírání 82 tis. podpisů byl v roce 1907 zákaz absintu zanesen do švýcarské ústavy.\n\nZajímavostí je, že vůbec první zemí, kde byl absint zakázán, byl Svobodný konžský stát. Tamější zákaz začal platit v roce 1898.\n\nV roce 1906 byl absint zakázán v Belgii a Brazílii. Nizozemí se přidalo v roce 1909, USA roku 1912 a Francie se zákazu dočkala v roce 1915. Německo pokusům o společenské vytěsnění absintu odolávalo až do roku 1923, kdy jeho radikální odpůrci svého dosáhli i tam.\n\nV Československu byly po vyhlášení protektorátu vládním nařízením č. 458/1941 Sb., o obchodu s absinthem, absinth a „veškeré kořalky“ obsahující byť malé množství vermutového koření a základních látek sloužících k výrobě absintu zakázány.\n\nPo zákazu absintu se pozvolna rozvinula výroba podobného anýzového nápoje se jménem pastis, pro jehož výrobu se nevyužívalo pelyňku, a tudíž se ho zákaz netýkal. Společnost Pernod se po zákazu přesunula do katalánského Španělska, kde absint zakázán nebyl, ale kvůli upadajícímu zájmu zde byla poslední lahev pravého absintu Pernod naplněna v roce 1960.\n\nVe Švýcarsku se absint po zákazu přesunul do tajných, ilegálních, převážně domácích destilérek. Tyto absinty se nazývaly \"Clandestine\" a šlo většinou jen o \"blanche\" absinty, neboť barvení patřilo mezi náročnější části technologického postupu a absence charakteristické zelené barvy nahrávala snahám o utajení před úřady.\n\nK prvnímu uvolnění zákazu došlo už v roce 1988, a to v některých zemích Evropské unie. Podmínkou bylo omezení thujonu na 10 mg.l.\n\nNa počátku 90. let 20. století britský dovozce BBH Spirits objevil český absint Hills, a protože Spojené království absint nikdy nezakázalo, začal tento nápoj importovat do Anglie; obliba absintu od toho okamžiku rychle stoupala, a renesance absintu byla na světě.\n\nDo Francie se výroba pravého absintu vrátila v roce 1999, nicméně Francie je zemí, na kterou se absintový zákaz podepsal regulací, že absint se ve Francii může vyrábět, může se z ní vyvážet, ale na jejím území smí být prodáván jen pod názvem \"spiritueux à base de plantes d’absinthe\", neboli \"alkohol na bázi pelyňku\". Z uvedeného vyplývá, že absint se ve Francii pod svým vlastním jménem (\"absinthe\") prodávat nesmí.\n\nNa přelomu milénia se zákaz absintu postupně zrušil ve všech státech, kde byl na počátku 20. století zaveden. Až na regionální výjimky, jako je např. Mataura na Novém Zélandu, lze absint legálně konzumovat v kterékoli části světa. V současnosti celosvětově existují více než dvě stovky značek.\n\nVe světě je rozšířeno několik způsobů, jak se absint pije. Těmi částmi jednotlivých postupů, které vzbuzují největší pozornost, jsou metody míchání absintu s vodou, což má za následek změnu jeho barvy. Nejen Francouzi tento proces označují slovem \"loucher\" nebo \"louche\", což doslova znamená \"kalit se\", \"kalný\". Pokud se smíchá pravý absint s vodou, mělo by dojít k jeho pozvolnému zakalení a změně barvy – ze smaragdově zelené na mléčnou. Změna barvy má svou podstatu v silicových složkách, jež se ve vodě začnou srážet a odlučovat se od alkoholové složky – dochází ke srážení v koloidní suspenzi. Součástí některých metod ředění absintu vodou je nalití vody do skleničky s absintem přes kostku cukru na lžičce, což má za následek rozpuštění cukru a zjemnění chuti nápoje; tento způsob konzumace je velmi rozšířen po celém světě.\n\nAbsint se původně naléval do speciálních sklenic, naprostá většina z nichž měla rozšiřující se kulatou nožku tvaru skleněné kuličky; objem sklenice se pohyboval okolo 75 ml. Přes sklenici byla položena speciální děrovaná lžička, na niž se pokládala kostka cukru. Původní pijáci absintu si vždy nápoj připravovali sami; příprava nápoje číšníkem by byla urážkou. Tento tradiční způsob konzumace se společně s replikami absintového příslušenství pozvolna vrací.\n\nŘedění absintu vodou by mělo být v poměru 3:1 až 6:1. Doporučení se liší v závislosti na konzumované značce.\n\nNa české půdě se po revoluci objevil nový způsob úpravy absintu před konzumací, který se stal úspěšným marketingovým tahem. Na lžičku se položí kostka cukru, jež se namočí do sklenice s absintem. V důsledku vysokého podílu alkoholu je možno kostku s absintem zapálit a vznikající karamel nechat odkapávat do sklenice. Ihned po dohoření se lžička s karamelem ponoří do absintu, celá směs se rozmíchá a následně podává ke konzumaci. Procedura je opticky velmi efektní a získává si množství turistů a absintových nováčků. Tento rituál je vhodný spíše pro bohémský absint.\n\nV Rusku je rozšířeným zvykem podávat absint silně vychlazený a zapíjet ho sklenicí vodky.\n\n\n"}
{"id": "68185", "url": "https://cs.wikipedia.org/wiki?curid=68185", "title": "Síťové tunelování", "text": "Síťové tunelování\n\nSíťové tunelování je technika používaná v počítačových sítích, která pro přenos jednoho nebo více síťových spojení používá jiné síťové spojení (odtud označení \"tunel\"). Umožňuje:\n\nVirtuální privátní síť využívá tunely pro vytvoření zabezpečeného spojení počítačů (nebo počítačových sítí) pomocí nedůvěryhodné sítě (například Internet).\n\nTechnicky se tunelování provádí zabalením (zapouzdřením) datových prvků (PDU - Protocol Data Unit) přenášeného (tunelovaného) protokolu do PDU jiného protokolu. Přitom je obvykle narušeno normální pořadí vrstev, protože se PDU jedné vrstvy referenčního modelu ISO/OSI balí (zapouzdřuje) do PDU vyšší nebo stejné vrstvy.\n\nTunelování se často využívá v případě, že je z nějaké sítě povoleno připojení do Internetu pouze určitým protokolem (např. HTTP). Pokud je v Internetu k dispozici další počítač, může se s jeho pomocí skrze HTTP protokol vytvořit tunel pro další protokoly. Zdrojová stanice komunikuje skrze tunel (pomocí HTTP spojení) se serverem v Internetu, který komunikaci z tunelu vyjme a odesílá na zvolené cílové místo určení (již bez pomoci tunelu). \n\nTunelování IP protokolu je možné též přes DNS protokol.\n\nČasto se používá tunelování přes SSH spojení, čímž lze zajistit, že přenášená data budou zašifrována, i když samotný tunelovaný protokol šifrování nepodporuje.\n\nTunely mohou využívat aktivní síťové prvky - směrovače a přepínače. Správce sítě pomocí konfigurace těchto aktivních síťových prvků zbuduje tunel a upřesní jeho vlastnosti, mezi než spadá typ přenášeného protokolu, typ přenosového (tunelovacího) protokolu, mechanismus tunelování a adresy konečných uzlů tvořících začátek a konec tunelu.\n\n\n"}
{"id": "68188", "url": "https://cs.wikipedia.org/wiki?curid=68188", "title": "Cheverly (stanice metra ve Washingtonu)", "text": "Cheverly (stanice metra ve Washingtonu)\n\nCheverly je stanice Washingtonského metra.\n\nStanice se nachází na oranžové trase, ve východní části sítě jako třetí od konce, v okresu Prince George's County, ve státu Maryland v rezidenční oblasti Cheverly. Je povrchová, částečně se nachází pod silničním mostem. Má boční nástupiště (jako jediná stanice ve východní části oranžové trasy) a jeden výstup. Pro veřejnost byla otevřena 20. listopadu roku 1978.\n\n"}
{"id": "68190", "url": "https://cs.wikipedia.org/wiki?curid=68190", "title": "Psychoaktivní droga", "text": "Psychoaktivní droga\n\nPsychoaktivní droga (též psychotropní látka, omamná látka, často nepřesně droga nebo návyková látka) je chemická látka primárně působící na centrálně nervovou soustavu, kde mění mozkové funkce a způsobuje dočasné změny ve vnímání, náladě, vědomí a chování. Záměrně bývá využívána k rekreačním účelům, jako entheogen pro rituální a duchovní účely, jako nástroj pro studium a rozšíření mysli nebo jako léčivo.\n\nPojem droga sám o sobě označuje usušené části rostlin či živočichů používané v lékařství. Původ slova je v nizozemském \"droog\" – „suchý“. Později začal být tento výraz používán pro psychoaktivní látky. V přeneseném smyslu se slovem droga označují i pro jedince velmi oblíbené situace či přímo závislosti, jako třeba pohlavní styk nebo hazardní hry.\n\nProtože psychoaktivní drogy působí subjektivní změny v náladě a vědomí, jež mohou být příjemné (euforie) nebo výhodné (zvýšená ostražitost), je mnoho z nich návykových. Proto se tyto substance někdy označují jako návykové látky. Časté užívání psychoaktivních látek může vést ke vzniku fyzické či psychické závislosti. Léčba závislosti je pak kombinací psychoterapie, skupinových sezení a jiných psychoaktivních látek, jež má vést ke zlomení závislosti.\n\nEtické aspekty užívání psychoaktivních látek jsou kvůli návykovosti a jiným nebezpečím s ním spojených předmětem mnoha diskusí. Státní moc zpravidla omezuje produkci a obchodování s těmito substancemi, podle míry restrikcí se dá mluvit o ilegálních a legálních drogách (nejčastěji alkohol, nikotin a kofein). Český právní řád používá pro psychoaktivní drogy pojem návykové látky.\n\nPsychoaktivní drogy neužívají pouze lidé, ale také zvířata, jež konzumují různé omamné rostliny a zvířata aby dosáhla intoxikace, jako například kočky po požití šanty kočičí. Podle mnoha mýtů naučila lidi užívat drogy právě zvířata.\n\nZvířata užívají drogy od nepaměti. Například lemurové je získávají z mnohonožek. Savci jsou schopni trávit alkohol již milióny let. Užívání psychoaktivních drog člověkem sahá do prehistorie. Již jeskynní malířství odpovídá transu a užívání drog. Archeologické nálezy dokazují jejich užívání až do doby před deseti tisíci lety. Nejstarší záznamy o kulturním užívání pocházejí z doby před pěti tisíci lety. Důležité místo měly především v lékařství, ale také v náboženství a jako rekreace. V 19. století bylo izolováno mnoho aktivních složek z různých psychoaktivních rostlin, jako například morfin, kokain nebo Meskalin.\n\nBěhem 20. století začalo být rekreační užívání, výroba a obchodování s psychoaktivními látkami většině států světa kriminalizováno. Příkladem může být prohibice, kdy bylo ve Spojených státech amerických třináct let zakázáno užívání alkoholu. Přesto se objevovaly nové drogy, jež ještě nebyly kriminalizovány, například amfetaminy nebo LSD. V dnešní době se výrobou „tvrdých“ drog zabývá především organizovaný zločin, někdy nazývaný „narkomafie“. V některých náboženstvích jako Native American Church je užívání ilegálních drog státem povoleno z důvodu náboženské svobody.\n\nPsychoaktivní drogy jsou užívány lidmi z mnoha rozdílných důvodů. K těm patří např. napomáhat náboženským praktikám, prozkoumat self (své vlastní já), změnit náladu, léčit nemoc, uniknout nudě a beznaději, podpořit a zlepšit sociální interakci, zlepšit smyslovou zkušenost a rozkoš, stimulovat uměleckou kreativitu a výkon, zlepšit fyzický výkon, rebelovat, zařadit se mezi vrstevníky, vytvořit si vlastní identitu.\n\nAnestetika jsou třídou psychoaktivních látek užívaných k blokování bolesti a jiných vjemů u lékařských pacientů. Mnoho anestetik způsobuje bezvědomí a umožňuje prodělat lékařské zákroky bez fyzické bolesti či emociálního traumatu. K dosažení bezvědomí působí na GABA a NMDA systémy. Patří mezi ně například éter, ketamin a některé barbituráty.\n\nAnalgetika jsou třídou psychoaktivních látek užívaných k tlumení bolesti. Patří mezi ně opioidy jako morfin a kodein.\n\nPsychiatrická léčiva slouží k tlumení mentálních a citových poruch. Existuje jich šest hlavních skupin:\n\nMnoho psychoaktivních látek je užíváno pro své příjemné a užitečné účinky. Klasické rozdělení drog užívaných k rekreaci je:\n\nDržení a užívání některých psychoaktivních látek bez lékařského předpisu je ve většině zemí trestné. Míra perzekuce výrobců a distributorů, případně uživatelů drog se však v jednotlivých zemích výrazně liší. Zejména v euroamerickém světě probíhají zhruba už od začátku 21. století intenzivní veřejné diskuze na toto téma. Podle některých odborníků kriminalizace a represe uživatelů psychoaktivních látek, především konopí, vedou k prohlubování drogového problému a ne k jeho řešení. Především mezi uživateli psychedelik je také rozšířena teorie, že kriminalizace drog je způsobena obavami z jejich účinků, podle zastánců tohoto názoru vedoucích k poznání a myšlenkové svobodě, neslučitelné se současným konzumním a konformním světem.\n\nV některých zemích mohou určité náboženské skupiny jako Native American Church užívat legálně zakázané psychoaktivní drogy na základě práva na náboženskou svobodu. Jinde byly tyto snahy naopak neúspěšné. V některých zemích jsou však zakázány drogy v jiných zemích běžné, jako například alkohol v některých muslimských zemích.\n\nLegální psychoaktivní drogy ve většině zemí podléhají mimořádnému právnímu, celnímu a daňovému režimu – většinou na ně bývá uvalena spotřební daň. Řada látek, zvláště tlumících bolest, je přístupná pod lékařským dohledem jako léky. V mnoha západních zemích existuje problém se zneužíváním snadno dostupných hypnotik, jako jsou například benzodiazepiny, a závislostí na nich. V Německu je na sedativech a analgetikách závislých 4,7 % obyvatel, ve Spojených státech amerických 10 % lidí přiznává, že někdy zneužívali prášky na spaní.) Tyto látky způsobují fyzickou i psychickou závislost. Podle některých vědeckých studií má tabák a alkohol na svědomí 99 % všech úmrtí, které nějak souvisí s psychoaktivními látkami.\n\nPsychoaktivní drogy bývají někdy dělené na tzv. měkké a tvrdé drogy, toto rozdělení má vyjadřovat míru nebezpečnosti užívaní těchto látek pro uživatele. Někdy se mluví o drogách s akceptovatelným rizikem a drogách, u kterých je riziko spojené s jejich užíváním příliš velké, tedy neakceptovatelné.\n\nDo kategorie měkkých drog bývá řazena především marihuana a kofein. Někdy k nim bývají řazeny i psychedelika jako LSD či peyotl, především však psilocybinové houby. Na hranici stojí MDMA (extáze), někdy označovaná za měkkou drogu. Například toxicita i návykovost alkoholu (a tím i společenská nebezpečnost) je vyšší než toxicita a návykovost MDMA.\n\nAlkohol je považován za tvrdou drogu. Vyvolává fyzickou závislost a přímo poškozuje buňky. V případě těžké závislosti způsobuje náhlá abstinence alkoholové delirium s vysokým rizikem úmrtí.\nPodle Světové zdravotnické organizace je alkohol každoročně příčinou 3,3 milionu úmrtí.\nMezi další velmi škodlivé drogy patří heroin, crack a pervitin.\n\nToto rozdělení je ovšem velice matoucí, protože používá více obtížně srovnatelných faktorů – hlavně míru návykovosti, riziko poškození organismu a společenskou nebezpečnost. Snaha vyvážit je mezi sebou v jednom žebříčku je nesnadná.\n\nMíra závislosti na psychedelika či marihuanu je nízká, ale například na nikotin je relativně silná, a ještě silnější je u opiodů, především heroinu.\nCo se týče rizika poškození organismu, je u psychedelik, někdy označovaných za „měkké“ drogy, relativně vysoké, respektive rizika, která psychedelika přinášejí, jsou velmi specifická, a často je proto příležitostní uživatelé neznají nebo podceňují. Při dodržení jistých pravidel setu a settingu jsou tyto látky jedny z nejneškodnějších, ale při nedodržení, k němuž často u nezkušených uživatelů dochází, mohou již při prvním užití způsobit velké psychické potíže, psychózy, týdny trvající noční můry apod. Fyzicky ale většina psychedelik organismus nepoškozuje.\n\nPouze psychická závislost může být ve skutečnosti mnohem nebezpečnější než fyzická. Stimulancia pervitin, kokain jsou jedny z nejnebezpečnějších drog.\n\nRozdělení podle míry nebezpečnosti se promítá i do zákonů mnoha států. Například Spojené státy americké mají čtyři kategorie drog, označované jako A, B, C a D, ve Spojeném království a Švýcarsku se zase používá model s třemi kategoriemi. Rozdělení na měkké a tvrdé drogy používá i nový český trestní zákoník, který je účinný od 1. ledna 2010.\n\n\n"}
{"id": "68195", "url": "https://cs.wikipedia.org/wiki?curid=68195", "title": "Lampion", "text": "Lampion\n\nLampion je papírová svítící ozdoba. Lampiony mohou být různých tvarů, velikostí a konstrukcí. Nejjednodušší typ je papírový vak se svíčkou uvnitř. Složitější typy jsou skládací, mají bambusový nebo kovový rám a jsou pokryty tuhým papírem.\n\nLampion může fungovat i na principu malého horkovzdušného balónu, kdy zapálený malý hořák ve spodní otevřené části lampionu zahřívá vzduch v horní uzavřené části, a tím celý lampion nadlehčuje. Takový lampion se nazývá lampion štěstí. Jeho neuvážené vypuštění je nebezpečné.\n\nPoužívají se zejména v Číně a Japonsku a jejich kulturních enklávách po celém světě při oslavách a před obchody, kde přitahují pozornost. V Japonsku se jim říká \"čóčin\" (提灯) a píše se na ně zvláštním stylem písma zvaným \"čóčinmodži\" (提灯文字).\n\nV hispánských komunitách je o Vánocích tradicí vkládat svíčky do řady malých papírových pytlíků.\n\nČervené lampióny se často pojí s nevěstinci.\n\nLampionové průvody, jejichž účastníci nosí lampiony, svíčky nebo jiná světelná zařízení, se konají se na celém světě k různým příležitostem převážně náboženského, manifestačního či vzpomínkového charakteru.\n\nV Československu se v období socialismu lampionové průvody s povinnou účastí žáků základních škol konávaly v předvečer 9. května a hlavně 7. listopadu (výročí VŘSR), a to obvykle k místnímu památníku padlých rudoarmějců, organizovala je místní pionýrská organizace. V 60. letech se na závěr lampionového průvodu ve velkých městech někdy konal i ohňostroj.\n\nV České republice se v současnosti přeneslo konání lampionového průvodu na data blízká k 7. listopadu. Vznikl tak průvod na Den vzniku samostatného československého státu (28.10.), Halloweenský (31.10.), Svatomartinský (11.11., v Německu jde o „Martinssingen“) či na Den boje za svobodu a demokracii (17.11.).\n\nLampion (znak:燈, pinyin: \"dēng\", čes. transkripce: teng) je v čínské kultuře považován za symbol plodnosti. V buddhismu vyjadřuje lampa osvícení a poznání.\n\nSvítilny, lampy a lampiony z nejrůznějších materiálů a nejrůznějších forem, cylindrické, krychlové, kulaté, existovaly již ve velmi raných dobách. Ve vietnamských hrobech byla nalezena lampa ve tvaru stromu a jiná ve tvaru klečícího muže, jejichž věk se odhaduje na 2000 let.\n\nLampiony jsou ukazatelé pro očekávané hosty, ale i pro duše zemřelých. Měly mimořádný význam při lampionové slavnosti, která se konala 15. dne prvního čínského měsíce. Byl to zároveň konec novoroční slavnosti a duše předků, které přišly na návštěvu, byly opět odvedeny „na onen svět“; všude visely lampiony z papíru a proutí.\n\nVečer 7. dne 7. měsíce, zvaný Noc dvojité sedmičky (zjednodušené znaky:七夕节, tradiční znaky:七夕節, pinyin: qīxì jié) se v některých oblastech, jako například v provincii Jün-nan, pořádala druhá lampionová slavnost. Důvod této slavnosti byl následující: V prvních dvou týdnech sedmého měsíce se na zem směly vrátit duše zemřelých, kteří již neměli žádné pozůstalé nebo zemřeli daleko od svých příbuzných. Duše byly velmi hladové, protože nedostávaly od rodinných příslušníků žádné oběti a musely bojovat s pokušením sníst obětiny, jež byly připraveny pro druhé. Předkládaly se jim tedy obětní dary, které platila obec, a světlo lampionů je 15. dne odvedlo zase do podsvětí. Podél cest se stavěly lampiony ve tvaru lotosu nebo se pouštěly olejové lampičky ze třtiny a papíru po vodě. Věří se, že když lodička klesne, pomohla některé z bloudících duší najít správný směr.\n\nPředevším o první slavnosti spolu soutěžily jednotlivé rodiny o nejkrásnější lampiony. Byla to mnohdy umělecká díla, která se mohla díky teplu vytvořenému světlem otáčet, a tak vznikaly obrazy jdoucích koníků nebo tančících dětí. Učenci skládali k této příležitosti „lampionové básně“ a psali je na stěny svítilen, aby viděli, zda jim kolemjdoucí budou také rozumět. Lampiony byly také zdobeny blahopřejnými nápisy, náměty z čínských zpěvoher a mytologickými příběhy. Až po dvoutýdenních novoročních oslavách, když byla lampionová slavnost u konce, mohl zase nastat obvyklý každodenní život. Mládež se snažila ukrást cizí lampion, to jest \"ukrást cizí štěstí\", což nezřídka vedlo k pouličním rvačkám. \n\nO ženách se říkalo, že rády chodily pod lampiony, protože doufaly, že budou plodné. Pravděpodobně se zde dávalo do souvislosti \"teng\", lampa, s podobně znějící \"ting\" „syn, který byl povinný vojenskou službou“. V provincii Jün-nan se stavěla malá svítilna pod svatební lože, říkalo se jí „lampa dětí a vnuků“, k tomu stály po obou stranách postele další dvě, jedna na straně ženicha, druhá na straně nevěsty. Říkalo se jim „lampy hořící celou noc“ a představovaly dlouhý manželský život, když obě současně uhasly. V jiných oblastech se zavěšoval lampa pod postel těhotné ženy. \n\nHistorie lampionů v Číně\n\nZdá se, že papír byl využíván pro širokou škálu dekorativních a komerčních funkcí (včetně výroby lampionu) po více než 200 let před slavným inovátorem Cchaj Lunem, který byl dříve v čínských dějinách považován za vynálezce papíru. Použití papíru popularizoval jako prostředek pro zaznamenávání běžných informací. Avšak, byl to právě čínský papírový lampion, který našel využití jako prostředek pro zapisování reklam a modliteb. Před tím, než se začaly sepisovat knihy na papír (dřevěné nebo bambusové destičky byly tou dobou upřednostňovaným materiálem pro zápis všeobecných znalostí a evidencí), naděje a sny čínských buddhistů se promítaly ve světle papírových lampionů, často zdobenými stylizovanými znaky, které tyto myšlenky mohly sdělit těm, kteří nemohli být svědkem jejich vzniku. Za rané dynastie Chan, zhruba 150 let před epochou definující smrti Caesara Augusta a Ježíše z Nazareta, se pro buddhistické mnichy stala záře svíček v papírových lampionech miniaturní verzí ohně, osvětlující stěny pevnosti jejich opatství na slavnostních příležitostech, které zase symbolizují světlo jejich zbožných myšlenek, vycházejících ven osvětlit neznalost neosvětleného světa.  Jak studovali a zaznamenávali a analyzovali svět kolem nich, chráněni před drsnými názory divokého světa za zdmi jejich pevností, tak se svíčka spalovala, lampionem chráněna před větry a promítající světlo do světa. \n\nPřevzato z anglické Wikipedie: https://en.wikipedia.org/wiki/Paper_lantern#cite_note-5\n"}
{"id": "68198", "url": "https://cs.wikipedia.org/wiki?curid=68198", "title": "Mezinárodní červený kříž", "text": "Mezinárodní červený kříž\n\nMezinárodní Červený kříž je název pro mezinárodní hnutí, které organizuje národní společnosti Červeného kříže. Tyto jsou právně nezávislé, ale pracují na základě společných zásad. Mají stejné cíle, předpisy, symboly a jejich řídící orgány jsou spojeny. Celosvětové působení je nezávislé na státních institucích a je založeno na dobrovolné činnosti – pomoci. Chrání životy, zdraví, důstojnost a snižuje utrpení lidí v nouzi následkem válek, přírodních nebo technických katastrof a epidemií bez ohledu na národnost, původ, náboženství nebo politický názor postižených.\n\nAž do poloviny 19. století neexistovala žádná systematická péče o válkou zraněné, žádná zařízení pro umístění a ošetřování, natož ošetřující personál s odpovídajícím zařízením a vzděláním. Roku 1859 navštívil švýcarský obchodník Henri Dunant v Itálii francouzského císaře Napoleona III. za účelem obnovení obchodních povolení v Alžírsku. Při této návštěvě zažil 24. března 1859 bitvu u italského městečka Solferino. V této bitvě bylo během jednoho dne zabito 6000 vojáků a 25000 zraněno. Nedostatečná lékařská péče a utrpení zraněných na něj tak zapůsobilo, že zapomněl na své záměry a několik dní se plně věnoval organizaci a ošetřování zraněných. Své zážitky sepsal roku 1862 v knize „Vzpomínky na Solferino“, kterou pak poslal politikům a vojenským hodnostářům celé Evropy. Jedna z jeho myšlenek byla výzva ke zřízení organizací, jež by se v míru připravily na pomoc zraněným v příštích válkách.\n\nTo se z jeho iniciativy s jeho pěti známými 9. 2. 1863 v Ženevě stalo. Byla založena Ženevská veřejně prospěšná společnost. Pět dní po založení se přejmenovala na „Konfederaci mezinárodních společností pro pomoc zraněným“. V říjnu téhož roku se svolané konference zúčastnilo 36 osob, z toho 18 delegovaných z osmnácti zemí, např. C. K. Monarchie, Rusko, Itálie, Francie, Holandsko. V přijatých resolucích najdeme např.:\n\n\nHenri Dunant musel v roce 1867 ohlásit bankrot (nevěnoval se svým obchodům) a Červený kříž opustil\n\n. Roku 1871 pomáhá v pařížských ulicích raněným komunardům. V roce 1894 jej ve švýcarském Heidenu v útulku pro chudé objevuje novinář Georg Baumbarger. Jeho články o smutném osudu proběhnou tiskem. Světová veřejnost je alarmována. K narozeninám mu gratuluje anglická královna a papež. Roku 1901 dostává jako první člověk Nobelovu cenu míru. Umírá o devět let později ve věku 82 let. 35 let žil roztrpčen a zklamán.\n\nPrvní národní organizace pod Červeným křížem byla založena koncem roku 1863 ve Stuttgartu (Württembergische Sanitätsverein).\n\nV srpnu 1864 byla švýcarskou vládou svolána do Ženevy další konference a 22. 8. 1864 byla podepsána šestnácti státy tzv. První ženevská úmluva. Na základě této jsou např. zařízení, vozidla, personál označeny červeným křížem považovány za neutrální. První aktivity pod symbolem červeného kříže proběhly roku 1867 v německo-dánské válce na bojišti u Langensalza.\n\nV následujících letech pak vznikly národní Červené kříže skoro ve všech evropských zemích. Německo-francouzská válka v letech 1870–1871 pak demonstrovala jejich potřebu.\n\nV roce 1876 se Mezinárodní výbor přejmenoval na dodnes platný název: Mezinárodní výbor červeného kříže (MVČK), francouzsky: Comité international de la Croix-Rouge (CICR), anglicky: International Committee of the Red Cross (ICRC) a německy: Internationales Komitee vom Roten Kreuz (IKRK).\nDnes se často setkáváme s pojmem Mezinárodní hnutí Červeného kříže a Červeného půlměsíce. Pod tímto pojmem se skrývají Mezinárodní výbor červeného kříže (MVČK), Mezinárodní federace Červeného kříže a Červeného půlměsíce (MFČKČP) – dříve Liga společností Červeného kříže a Červeného půlměsíce a ještě národní společnosti Červeného kříže a Červeného půlměsíce, kterých je v současné době 189.\n\nLiga organizací Červeného kříže byla založena národními organizacemi Červeného kříže Anglie, Francie, Itálie, Japonska a USA 5. 5. 1919 s cílem rozšířit aktivity Červeného kříže i na situace, jež s válkou nesouvisí (přírodní katastrofy, technická neštěstí, epidemie). Již v prvních pěti letech po založení se uskutečnilo 47 akcí ve 34 zemích. Počáteční rivalita obou organizací byla v roce 1928 vyřešena a došlo ke spolupráci pod názvem Mezinárodní Červený kříž. O rok později přistoupila do spolku organizace Červený půlměsíc jako symbol islámských zemí. 27. 1. 1991 byl ustanoven dodnes platný název: Mezinárodní federace organizací Červeného kříže a Červeného půlměsíce, anglicky International Federation of Red Cross and Red Crescent Societies (IFRC). Členy federace je 187 států. Dohromady je dnes globálně pod tímto názvem 98 mil. členů a z toho 300000 trvale zaměstnaných.\n\nHlavní zásady, které zastává Mezinárodní červený kříž, jsou postaveny na principech mezinárodního humanitárního práva, které lze definovat jako soubor mezinárodních práv usilujících o omezení užití násilí v ozbrojených konfliktech. Řídícím principem celého systému ženevského práva je lidskost a jeho hlavním cílem je snaha o zlidštění ozbrojených konfliktů. Při vzniku systému výrazně zasahoval a podílel se Mezinárodní výbor Červeného kříže, proto se o ženevském právu někdy přímo hovoří jako o právu Červeného kříže.\n\nZákladním pramenem mezinárodního humanitárního práva a pramenem, ze kterého Mezinárodní červený kříž vychází, jsou tzv. Ženevské úmluvy o ochraně obětí ozbrojených konfliktů.\n\nSystém ženevského práva tvoří především čtyři Ženevské úmluvy z roku 1949, dále také dodatkové protokoly k úmluvám z roku 1977 a 2005 a obyčejová pravidla.\nŽenevské úmluvy se v současnosti řadí mezi nejakceptovanější smluvní instrumenty mezinárodního práva. Jejich smluvními stranami je k 1. 3. 2016 196 států.\n\nPotřeby rozpočtu Mezinárodního hnutí Červeného kříže a Červeného půlměsíce jsou z větší části financovány švýcarskou vládou, jakožto zemí Ženevských úmluv a členskými zeměmi a národními organizacemi Červeného kříže a Červeného půlměsíce. Menší částí pak z darů mezinárodních společností, státních spolků (EU), firem, vlád jednotlivých států i privátních subjektů. Vyzvání k podpoře Červeného kříže se na mezinárodní diplomatické úrovni považuje za předoznámení humanitárních krizí. Roční rozpočet se pohybuje na úrovni 1,5 mld. Švýcarských franků, z čehož 85 % pro konkrétní pomoc a 15% na vnitřní a správní náklady.\n\nMezinárodní hnutí Červeného kříže a Červeného půlměsíce vede činnost při nasazení pomoci v případě přírodních katastrof, technických neštěstí, epidemií, hromadných migrací nebo válečných stavů. Koordinuje spolupráci různých organizací. Podporuje vznik dalších společností Červeného kříže v zemích, kde ještě žádná pomoc neexistuje. Aktuálně se aktivně zapojuje v problematice zákazu pozemních min a zaopatření (zdravotní, psychické, sociální) obětí těchto min.\n\nÚkoly výboru se dají shrnout do následujících bodů:\n\nSídlo organizace je v Ženevě (Švýcarsko). Hlavním právním a základním dokumentem je ústava organizace, která určuje cíle, strukturu, financování a kooperaci s jinými organizacemi (např. s Červeným půlměsícem). Hlavní výkonný orgán je sekretariát pod vedením generálního sekretáře.\n\nSekretariát vede 4 oddělení:\n\n\nKaždé dva roky, na sjezdu hnutí, volí delegáti národních organizací nového generálního sekretáře.\n\nDruhým výkonným orgánem je správní rada s prezidentem a viceprezidentem. Má čtyři komise, kterým přísluší rozhodování v oblastech:\n\n\nByly vyhlášeny na kongresu 8. 10. 1965 a na konferenci 31. 10. 1986 potvrzeny; jsou to:\n\n\nTěmto principům jsou všichni členové a členské organizace zavázáni.\n\nPrvní heslo, jež v roce 1888 popularizovalo Mezinárodní konferenci Červeného kříže bylo: „Inter arma caritas“ (milosrdenství mezi zbraněmi). Poprvé jej použil Gustave Moynier, který byl od roku 1864 do roku 1910 (46 let!) prezidentem Mezinárodního výboru Červeného kříže.\n\nTím, jak se Červený kříž a Červený půlměsíc měnil v mírového činitele, se heslo rozvinulo svým významem k výzvě k míru. V roce 1961 bylo přijato na návrh tehdejšího Československého kříže heslo: „Humanitou k míru“ (Per humanitatem ad pacem). Ze zkušeností devadesátých let vzniklo heslo nové strategie: „Život lidí v nouzi a sociálně slabých vylepšit silou lidství“.\n\nNásledující symboly mají dvojí funkci. Za prvé označují organizace, které patří k hnutí Červeného kříže a Červeného půlměsíce a za druhé jsou ochranným označením v určitých (válečných) situacích.\n\nJsou to opačně použité barvy švýcarské vlajky jako ochrana a označení. Je zakotven v 7. článku Ženevské úmluvy z roku 1864 (článek 48 z roku 1949). Ze 189 členských národních organizací jej používá 152. Symbol požívá právní ochrany. Nelze jej tedy používat například na lékárničkách či jinde. Většinou se pro ostatní užití (lékárny, nemocnice) nahrazuje zeleným křížem.\n\nV rusko-osmanské válce v letech 1876–1878 (Dardanely, Bospor) používala Osmanská říše červený půlměsíc namísto červeného kříže, neboť kříž neodpovídal náboženskému cítění jejích vojáků. V roce 1877 se Rusko zavázalo posuzovat osoby a zařízení takto označené neutrálně. Po tomto prakticky vyrovnání významu prohlásila mezinárodní konference v roce 1878 používání červeného půlměsíce v islámských zemích za legální. Formálně byl červený půlměsíc uznán diplomatickou konferencí v roce 1929. Červený půlměsíc je používán ve 33 zemích ze 189 členských.\n\nTento symbol byl používán jako národní symbol v Íránu v letech 1924–1980. I přes změnu v používání červeného půlměsíce si Írán výslovně ponechává možnost používání svého symbolu.\n\nOd roku 1930, založení organizace Magen David Adom, je používán v Izraeli její symbol červená Davidova hvězda. Od té doby existuje snaha o její uznání jakožto rovnocenného symbolu k Červenému kříži. Vzhledem k odmítání ostatních členských států nebyl dokonce Izrael uznán jako právoplatný člen Mezinárodního hnutí Červeného kříže a Červeného půlměsíce. Teprve pravidla 3. doprovodného protokolu z roku 2005 umožňují její používání. Izrael se zavázal, že při zahraničních nasazeních bude používat symbol Červený krystal. V Izraeli samotném nadále červenou Davidovu hvězdu. \n\nOd roku 2000 existuje diskuze o dalších symbolech. V pozadí je snaha izraelské organizace Magen David Adom, jež používá symbol červené Davidovy hvězdy, který islámské země bojkotují. I země jako Thajsko, Srí Lanka, Afghánistán, Kazachstán prosazovaly vlastní symboly. V roce 2005 byl 7. 12. v Ženevě jako 3. doprovodný protokol odhlasován další symbol (98 států bylo pro, 27 proti, 10 se zdrželo). Je to na špičce stojící červený čtverec na bílém pozadí s názvem Červený krystal (Cristal Rouge), používaný zeměmi, jež nejsou ani křesťanské ani islámské při zahraničních nasazeních.\n\nVedle uznaných symbolů se v historii některé symboly národních společností neuznaly:\n\nOd dubna 2016 je znakem pro celé hnutí Červený kříž a Červený půlměsíc orámovaný textem v třetinovém kruhu v tom kterém národním jazyce: Mezinárodní hnutí (anglicky International Movement). \n\nZatímco v 1. světové válce se aktivity a činnost Červeného kříže osvědčily a byly oceněny Nobelovou cenou míru (Červený kříž ji obdržel 3×), ve 2. světové válce se činnost Červeného kříže omezila vedle činnosti na bojištích hlavně na činnost v zajateckých táborech. I přes vědomosti o vyhlazovacích táborech a o deportaci židovského obyvatelstva se podstatně neprojevila snaha o kontakt s nacionálně socialistickou vládou k činnosti pro zmírnění utrpení a nasazení v koncentračních táborech. To mělo i několik důvodů. Zaprvé nastaly obavy, aby činnost v táborech válečných zajatců nebyla jako legitimní činnost ohrožená. Dalším důvodem pasivity Červeného kříže byl tehdejší vliv švýcarské vlády na Červený kříž. Ta chtěla za každou cenu udržet svoji suverenitu a neutralitu. To vyústilo k zastavení všech jednání. Po skončení války byl tento přístup Červeného kříže hodnocen vítěznými zeměmi jako částečná kooperace s nacisty. Na tomto místě je třeba zmínit jako zástupce několika hrdinů a obětavců z řad členů Červeného kříže delegáta Fridricha Borna, který svými aktivitami v Maďarsku zachránil životy cca 15000 lidí a byl v roce 1987 posmrtně v Izraeli vyznamenán.\n\n"}
{"id": "68199", "url": "https://cs.wikipedia.org/wiki?curid=68199", "title": "Administrativní dělení Spojených států amerických", "text": "Administrativní dělení Spojených států amerických\n\nStáty USA jsou členy americké federace, se značnou mírou autonomie. Spojené státy americké tvoří celkem 50 jednotlivých států a 1 federální distrikt Washington, D.C. Těchto dohromady 51 celků vznikalo různými způsoby. Pod suverenitu USA patří i Portoriko, Americké Panenské ostrovy, Guam, Severní Mariany, Americká Samoa a Menší odlehlé ostrovy USA.\n\nV době vyhlášení samostatnosti USA z nich existovalo pouze 13 (Connecticut, Delaware, Georgie, Jižní Karolína, Maryland, Massachusetts, New Hampshire, New Jersey, New York, Pensylvánie, Rhode Island, Severní Karolína, Virginie), které byly před vznikem USA britskými koloniemi. Následně byl roku 1791 dodatečně vytvořen, na území věnovaném státy Marylandem a Virginií, Federální distrikt, na jehož území bylo vystavěno nové hlavní město Washington, D.C. S výjimkou Vermontu, vzniklého teprve roku 1777, jako plně nezávislá Vermontská republika na území, o které vedly spory původní kolonie Provincie New York a Provincie New Hampshire, vznikaly další členské státy dodatečně územích, která USA získaly vojenskou expanzí, koupěmi, či dohodami o hranicích se sousedními státy, či koloniemi. Až na několik výjimek vznikl každý z těchto nových států postupným přerozdělováním větších, federální vládou spravovaných, teritorií, na teritoria menší, jímž bylo následně uděleno postavení členského státu USA.\n\nS výjimkou Nebrasky (která má jednokomorový parlament) mají všechny dvoukomorový parlament, jehož označení se liší stát od státu. Ve 24 státech je označován jako Legislativa \"(Legislature)\", zatímco v 19 jako Generální shromáždění \"(General Assembly)\", v Massachusetts a New Hampshiru jako Generální dvůr \"(General Court)\", zatímco v Severní Dakotě a Oregonu jako Zákonodárné shromáždění \"(Legislative Assembly)\". Ten se s výše uvedenou výjimkou skládá ze sněmovny reprezentantů (pro ni se v pěti státech používá označení Shromáždění - \"Assembly\", ve třech pak Sněmovna delegátů - \"House of Delegates\") a senátu. V čele každého státu je guvernér, jenž je zároveň předsedou zdejší vlády. Každý stát má také vlastní ústavu, soudní systém, policii a další orgány. Každý stát také deleguje dva senátory do senátu USA.\n\nKaždý stát používá také vlastní vlajku a pečeť. Na rozdíl od většiny členských států jiných federací zde není příliš rozšířeno užívání vlastního znaku, který většinou nahrazuje pečeť. Některé státy však mají i znak. Naopak je zde obvyklé uzákonění dalších neobvyklých symbolů, jako je státní květina, státní zvíře apod.\n\nSeznam členských států USA, včetně jejich tradičních zkratek, hlavních měst a měst s největším počtem obyvatelstva:\n\n\n"}
{"id": "68201", "url": "https://cs.wikipedia.org/wiki?curid=68201", "title": "Obora (okres Plzeň-sever)", "text": "Obora (okres Plzeň-sever)\n\nObora je vesnice ve střední části okresu Plzeň-sever, 2 km východně od Kaznějova. V celé obci žije obyvatel, její katastrální území zaujímá 1 259 ha a PSČ všech adres je 331 51. Ves je součástí Mikroregionu Dolní Střela.\n\nAsi sto metrů severně od Obořické hájovny je v lokalitě s pomístním názvem \" U Studánek\" archeologickým výzkumem doložené pravěké výšinné sídliště z doby halštatské, které mělo rozlohu asi tři hektary. Kromě zbytků mazanice byly nalezeny zlomky keramiky a křemencová čepelka]].\n\nPrvní písemná zmínka o Oboře je na listině datované okolo roku 1175, kterou kníže Soběslav II. daroval ves cisterciáckému klášteru v Plasích. V roce 1350 vystavěl klášter ve vsi kostel zasvěcený Archandělu Michaelovi.\n\nNa počátku husitských válek v roce 1421 získal Oboru spolu s dalšími vesnicemi od krále Zikmunda katolický pán Bedřich z Kolovrat na Libštejně. Za držení Kolovraty se Obora stala součástí kaceřovského panství, které po smrti Albrechta z Kolovrat vyplatil roku 1513 plaský opat Jan. Panství a s ním i Obora bylo znovu zastavována.\n\nRoku 1543 se stal majitelem Obory a dalšího klášterního majetku Florián Gryspek, po jeho smrti na jaře roku 1588 se o panství podělili jeho synové. V roce 1558 bylo uváděno v Oboře 14 usedlostí. Gryspekové z Gryspachu drželi panství až do konfiskace jejich majetku Ferdinandem II. v době pobělohorské. Opat plaského kláštera požádal císaře o navrácení dřívějších klášterních statků a Obora se vrátila do majetku plaského kláštera. Třicetiletou válku přečkalo jen 7 usedlostí.\n\nZa opata Evžena Tyttla byl barokně přestavěn kostel svatého Archanděla Michaela a od dva roky později k němu byla přistavěna věž, na které se dochoval znak opata.\n\nPo zrušení kláštera roku 1785 přechází Obora s další majetkem do správy Náboženského fondu, od kterého bývalé klášterní kupuje ve veřejné dražbě Klemens Wenzel kníže Metternich. Rod Metternichů je v Oboře vrchností až do zrušení patrimoniální správy v roce 1850.\n\nObora sousedí na severu s Nebřezinami, na východě s Dobříčí, na jihovýchodě s Jarovem, na jihu s hospodářským dvorem Býkovem a dále Hromnicemi, na jihozápadě s Horní Břízou a na západě s Kaznějovem.\n\n\n"}
{"id": "68203", "url": "https://cs.wikipedia.org/wiki?curid=68203", "title": "Jaderná hlavice", "text": "Jaderná hlavice\n\nJaderná hlavice je odborný termín pro část rakety, která nese jadernou zbraň. Z odbornějšího pohledu se vojenské rakety rozdělují na dvě základní části - nosič a hlavici s náloží. Hlavice je vyráběna samostatně a je nezávislá na raketovém nosiči a často se dá osadit do více typů nosičů. Její oddělená výroba má několik opodstatnění.\n\n\n"}
{"id": "68204", "url": "https://cs.wikipedia.org/wiki?curid=68204", "title": "Herold", "text": "Herold\n\nHerold je profesionální autorita – vykladač a znalec užívání erbů. Jako autorita rozhodoval i v genealogických záležitostech šlechtických rodů. Heroldi vytvořili blason – popis znaku pomocí speciálního heraldického názvosloví.\n\nHeroldi byli od poloviny 12. století na panovnických a šlechtických dvorech ceremoniáři, vyhlašující zprávy a právní rozhodnutí. Byli i posly, pořádkovou stráží a také příležitostními básníky. Na rytířských turnajích ohlašovali soupeře, rozhodovali o tom, zda užívají správné znaky a klenoty na přilbicích, dbali na dodržování pravidel a vyhlašovali vítěze.\n\nPovinnosti heroldů se během vývoje měnily. Heroldi jako znalci erbovních zvyklostí a znaků byli od 15. stol. významnou právní autoritou, rozhodovali při erbovních sporech a odpovídali za unikátnost přiděleného erbu.\n\nHeroldi postupně vytvořili vlastní hierarchii, rozlišující 3 stupně: \"králové\", \"vlastní heroldi\" a \"persevanti (pomocníci)\". V čele heroldů stál \"král heroldie\". Heroldi byli jmenováni panovníkem. Neužívali rodová jména, ale speciální úřední pseudonymy, které byly voleny podle názoru zemí, podle námětu na erbech či podle tinktur, hesel a odznaků.\n\nSlužba herolda trvala 3-7 let a během ní působili heroldi i jako poslové a diplomati. Nosili zvláštní oděv - \"tabard\". Tvořila ho košile ve tvaru dalmatiky vpředu s vyšitým znamením pána, heroldská hůl a heroldský klobouk.\n\nHerold pochází z řeckého herméneus a latinského heraldus. Starogermánské hariowisus značí znalce symboliky pohanských kultů, rodových a kmenových božstev a jejich rodokmenů.\nV současné době se o záležitosti heraldiky starají speciální úřady. V současných monarchiích se kromě otázek spojených s heraldikou starají heroldové (či ekvivalentní úřady) o korunovace, sněmy, královské sňatky, pohřby a jiné státní obřady.\n\nV Česku má předseda Poslanecké sněmovny na základě zákona o obcích pravomoc udělovat komunální symboly - znak a vlajku. Udělení symbolu doporučí předsedovi Výbor pro vědu, vzdělání, mládež a tělovýchovu na základě projednání v jeho Podvýboru pro heraldiku a vexiologii. Předseda pak svým rozhodnutím symboly udělí a během slavnostního aktu předá zástupcům obcí rozhodnutí spolu s popisy symbolů. Teprve předáním mohou obce symboly používat. Obecné symboly jsou registrovány v systému REKOS, který rovněž zajišťuje evidenci žádostí o udělení symbolů.\n\n\n"}
{"id": "68209", "url": "https://cs.wikipedia.org/wiki?curid=68209", "title": "Slash", "text": "Slash\n\nSaul Hudson (* 23. července 1965 Londýn, Anglie), známý pod pseudonymem Slash, je rockový kytarista. Proslavil se jako sólový kytarista americké rockové skupiny Guns N' Roses, odkud odešel v roce 1996. Na přelomu tisíciletí založil svou vlastní kapelu Slash's Snakepit a v roce 2002 o mnoho slavnější a úspěšnější kapelu Velvet Revolver. V současnosti se Slash vydal na sólovou dráhu. Charakteristickými rysy jsou jeho dlouhé černé kudrnaté vlasy a nošení cylindru. Má také unikátní držení kytary, které vymyslel sám – kytaru má velmi nízko pod pasem a ruku hodně nataženou. Jinak býval pořád k vidění s cigaretou v ústech nebo s whisky Jack Daniel's.\n\nSvou první kytaru dostal údajně od babičky Stevena Adlera, kamaráda a budoucího člena Guns N' Roses. Na začátku své kariéry hrál s Duffem McKaganem v kapele Aids. V roce 2001 se oženil s Perlou Ferrar, se kterou má dva syny, jimiž jsou London Emilio a Cash Anthony. Na konci srpna 2010 Slash požádal o rozvod z důvodu „nepřekonatelných rozdílů“ mezi ním a jeho ženou, avšak 1. listopadu 2010 vzal žádost o rozvod zpět. Podal ji ovšem znovu v prosinci 2014. Později začal chodit s přítelkyní Meegan Hodges, se kterou již chodil dříve od roku 1989 do devadesátých let.\n\nMimo jiné účinkoval také ve známé videohře \"Guitar Hero 3 Legends of Rock\".\n\nSaul Hudson se narodil v Hampsteadu v Londýně. Jeho matka, Ola Hudson (rozená Oliver; 1946–2009), byla afroamerická módní návrhářka, mezi jejíž klienty patřili David Bowie, John Lennon a Diana Ross. Jeho otec, Anthony Hudson, je anglický umělec, který tvořil obaly alb pro muzikanty jako jsou Neil Young a Joni Mitchell. V rozporu s několika zprávami Slashova matka nebyla Nigerijka, stejně jako jeho otec nebyl Žid.\n\nV polovině 70. let se jeho rodiče rozvedli a on se přestěhoval k babičce. Žil ve Stoke-on-Trent až do jedenácti let, potom se s matkou přestěhovali do Los Angeles. Otec zůstal v Anglii. Slash navštěvoval Beverly Hills High School spolu s dalšími budoucími hvězdami jako Lenny Kravitz nebo Nicolas Cage.\n\nV patnácti dostal akustickou kytaru, na které se naučil hrát. Jeho hudební vzory byly Led Zeppelin, Rory Gallagher, Eric Clapton, Rolling Stones, Queen, Aerosmith, Jimi Hendrix, AC/DC a Jeff Beck. První píseň, kterou se naučil zahrát byla „Smoke on the Water“ od Deep Purple. Chodil na hodiny kytary, ale chtěl se naučit písně, které se mu líbily. Začal se věnovat 12 hodin denně hře na kytaru, což pochopitelně mělo dopad na studijní výsledky a Slash nakonec studia zanechal. Zúčastnil se konkurzu glam metalové skupiny Poison a stal se dokonce finalistou. Potom potkal bubeníka Stevena Adlera. Slash a Steven založili „skupinu“ Road Crew.\n\nKrátce na to potkali budoucího kytaristu Guns N' Roses Izzy Stradlina, a ten jim přehrál kazetu, na které zpíval Axl Rose. Poté, když se kytarista Tracii Guns a bubeník Rob Gardner Axlovy nové skupiny Hollywood Rose nemohli zúčastnit na prvních vystoupeních v Seattle, Slash a Steve se dobrovolně připojili jako noví členové. Krátce nato se skupina přejmenovala na Guns N' Roses. Po turné \"Use Your Illusion Tour\" se Slash stal americkým občanem.\n\nJeště během působení v Guns N' Roses měl i společné vystoupení s takovými rozličnými umělci jako Lenny Kravitz, BLACKstreet, Michael Jackson a Queen. Slash je neslavně známý za svou řeč v roce 1989 na American Music Awards. Po obdržení první ceny pro Guns N' Roses on a Duff se na pódium dovalili zjevně opilí, drželi alkoholické nápoje a kouřili cigarety. Slash ve své nejasné řeči stihl dvakrát zanadávat, než byl přerušen hudbou a kamera se zaměřila na oponu s logem AMA. Po vyslovení první nadávky se z davu ozvalo lapaní po dechu, nato si Slash zakryl ústa a se smíchem řekl „oops“.\n\nV roce 1991 se Guns N' Roses vydali na 28 měsíční turné Use Your Illusion Tour, které se krylo s vydáním jejich nových alb Use Your Illusion I a Use Your Illusion II. Alba se od předešlých lišila, obsahovala víc estetických a dramatických písní jako „November Rain“ a „Estranged“. Tyto písně spolu s baladami jako „Don't Cry“ přispěly k napětí ve skupině, což vedlo k odchodu členů o pár let později. Slash toto poté uvedl jako klíčovou složku jeho neschopnosti pracovat s Axlem.\n\nNeblaze známé světové turné pokračovalo a Slash si vytvořil jméno mezi nejlepšími kytaristy současnosti. Skoro každé vystoupení obsahovalo jeho sólo, trvající 5 až 15 minut, při kterém dav ohromoval svým výjimečným nadáním.\n\nNa konci turné, po vydaní alba The Spaghetti Incident?, které bylo poslední se Slashem, opustil kapelu a znova se do ní vrátil. V letech 1994 a 1995 začal s vlastním projektem, který nazval Slash's Snakepit. Členy byli bývalý kytarista GN'R Gilby Clarke a bubeník Matt Sorum a v roce 1995 vydali debutové album It's Five O'Clock Somewhere.\n\nKromě toho vystoupil spolu s Michaelem Jacksonem na MTV Video Music Awards v roku 1995. Slash hrál na kytaru v písni Black Or White, zahrnující 90sekundové sólo, během kterého si Jackson vyměnil oblek pro další píseň \"Billie Jean\". Slash vystoupil s Jacksonem znovu 10. září 2001 na oslavě Jacksonova 30. výročí vystoupení v Madison Square Garden, New York.\n\nOficiálně opustil GN'R v roce 1996 vyhlášením, že by dál nedokázal pracovat s Axlem. Údajně měl několik neshod s Axlem kvůli hudebnímu směru, jakým se skupina ubírá a také za způsob vedení skupiny. Byl rozzuřený, když Axl nahradil kytarovou pasáž Gilbyho Clarka v písni „Sympathy for the Devil“ za nahrávku Paula Tobiase. Poté se zaměřil na Slash's Snakepit, odehrál několik koncertů ještě předtím, než se kapela toho roku rozpadla. Znovu vytvořil Snakepit v roce 1998, znova se rozpadli v červenci 2001 po vydaní druhého alba Ain't Life Grand.\n\nV roce 2003 se zúčastnil na comebackové nahrávce „Birdland“ skupiny Yardbirds, která obsahovala nové nahrávky jejich největších hitů a na vystoupeních vystupuje i s bývalými členy (Jeff Beck, Joe Satriani, Steve Vai, Brian May, Steve Lukather, Jeff \"Skunk\" Baxter, Johnny Rzeznik, Martin Ditchum a Simon McCarty). Písně byly součástí alba Favored Nations. Slash se představil v písních „Over, Under, Sideways, Down“ jako hlavní kytarista.\n\nOd poloviny 90. let až do začátku nového století hrával s mnohými kapelami, většinou jako host na albech a koncertech. Hrával rozličné hudební žánry a až do roku 2002 nebyl členem žádné kapely. V tomto roce se on, Duff McKagan a Matt Sorum znovu spojili, aby vystoupili na rozlučkovém koncertu bubeníka Randy Castilla. Pochopili, že to mezi nimi stále funguje, tak se rozhodli spolu založit novou skupinu.\n\nVelvet Revolver začínal pod názvem \"The Project\". Slash, Duff a Matt zariskovali a pokoušeli se najít nového zpěváka. Druhým kytaristou byl Izzy Stradlin, ale spolupráce nefungovala jak měla protože Izzy měl odpor k vyrážení na turné a také ke spolupráci s novým zpěvákem. Nakonec se kytaristou stal Dave Kushner, který předtím vystupoval spolu s Duffem. Mnoho měsíců poslouchali demo nahrávky potenciálních zpěváků, monotónní proces, který byl zdokumentován stanicí VH1. Po několika měsících už byli připraveni se na to vykašlat. Avšak skupina Stone Temple Pilots se právě rozhodla dát si prodlouženou přestávku a zpěvák Scott Weiland si dodal odvahy a odhodlal si vyzkoušet „The Project“. Slash, Duff, a Matt s ním začali okamžitě pracovat a tak Velvet Revolver mohl vzniknout. Spojením bývalých členů Guns N' Roses a Grungeového zpěváka Scotta Weilanda vznikl unikátní hudební styl mixující to nejlepší z hardrocku a grunge.\n\nSkupina v roce 2004 odehrála několik koncertů a vydala svůj první singl „Set Me Free“, který se objevil na soundtracku k filmu Hulk. Ještě v červnu vydali své debutové album Contraband. Vydali se na 19měsíční turné, zatímco album se stalo platinovým a Slash se připomenul masám, které na něj za ty roky zapomněli. Turné skončilo v lednu 2006 a kapela si dala zasloužený oddych před nahráváním svého druhého alba. Skupina v květnu 2006 nahrála novou píseň pro film Monster House.\nDruhé album s názvem Libertad bylo vydáno 3. července 2007. Album dosáhlo 5. místa v americkém žebříčku Billboard 200. Singly ze staly písně \"She Builds Quick Machines\", The Last Fight \" a \"Get Out the Door\". Kapela vyjela na turné, které však bylo začátkem konce účinkování Scotta Weilanda v kapele. Napětí se stupňovalo a 1. dubna 2008 kapela ohlásila, že Scott Weiland již není zpěvákem Velvet Revolver. Důvodem byla jeho nedochvilnost na zkoušky a problémy s drogami a alkoholem. O té doby je Velvet Revolver bez zpěváka a přes veškerou snahu se nedaří v konkurzech najít toho pravého. Nicméně kapela se nerozpadla a v roce 2011 plánuje vydat své třetí album. Sorum i Slash na konci roku 2010 uvádějí, že kapela je velmi blízko k oznámení nového zpěváka. Slash v únoru 2011 potvrzuje zprávy o tom, že jednají s Corey Taylorem (Slipknot, Stone Sour), avšak rozhodnutí zatím nebylo učiněno.\n\nV roce 2010 vydal sólové album s názvem \"Slash\". Spolupracovalo na něm mnoho interpretů z oblasti rockové hudby, jako např. Ozzy Osbourne, Kid Rock, Lemmy Kilmister, Chris Cornell nebo Andrew Stockdale z Wolfmother. Deska obsahuje také remix megahitu Guns N' Roses ,Paradise City\", v němž vystupuje popová zpěvačka Fergie a rapová formace Cypress Hill. Dalším bonbónkem pro rockové fanoušky je např. instrumentální skladba ,Watch This\", kterou spolu se Slashem nahráli Duff McKagan a bývalý člen kapely Nirvana (nyní frontman Foo Fighters) Dave Grohl.\n\nNa podporu tohoto alba vyjel na světové turné, které začalo na jaře 2010 a pokračovalo až do roku 2011. Slashovu kapelu na turné tvořili Todd Kerns (baskytara), Bobby Schneck (doprovodná kytara), Brent Fitz (bicí) a vokalistou se stal Myles Kennedy z kapely Alter Bridge, který otextoval a nazpíval na albu dvě písně (Starlight, Back From Cali). S Mylesem Kennedym plánuje Slash spolupracovat i v budoucnu. Připravil své druhé sólové album s názvem Apocalyptic Love, na kterém je zpěvákem pouze Myles Kennedy. Album vyšlo v květnu roku 2012. \nV rámci evropské části turné se Slash zastavil i v České republice a odehrál vynikající koncert 8. června 2010 v Tesla aréně v Praze. Zajímavostí je, že jeden z koncertů proběhl poprvé ve Slashově rodišti, Stoke On Trent v Anglii, kde se zároveň oslavily Slashovy 46 narozeniny a natočilo se zde i live DVD.\n\nZa album \"Slash\" získal cenu Album of The Year 2010 v anketě Classic Rock Awards (UK).\n\nV současné době je Slash spolu s Mylesem Kennedym a doprovodnou kapelou, nazvanou The Conspirators, na turné k druhému albu Apocalyptic Love, na kterém dne 11. února 2013 hráli také v České republice ve Velkém sále Lucerny v Praze.\n\n4. ledna 2016 potvrdil spolu s Duffem McKaganem, že jsou znovu členy souboru. Že to takhle skončí ale vysvětlovala i interview z května 2015, kde Slash pronesl k návratu do GNR \"Nikdy neříkej nikdy\", v srpnu pak potvrdil zlepšení vztahů mezi ním a Axlem a další slova (k reunionu, na kterém chybí Izzy Stradlin, Matt Sorum, Gilby Clarke a de facto i Steven Adler, který s kapelou občas zahraje na vybraných koncertech) jsou, že by do toho z dobrých důvodů a kvůli fanouškům šel. Po návratu pak přišel v dubnu 2016 koncert v klubu Troubadour první koncert ve staro-nové sestavě. Kapela tak vyrazila na 23 let očekávané turné s názvem Not In This Lifetime...Tour.\n\n\n\n\n"}
{"id": "68215", "url": "https://cs.wikipedia.org/wiki?curid=68215", "title": "Jan Zhořelecký", "text": "Jan Zhořelecký\n\nJan Zhořelecký (22. června 1370, Praha – 1. března 1396, klášter Neuzelle) byl braniborský markrabě (1373), vévoda zhořelecký (1376) a pán Nové marky (1378) z dynastie Lucemburků.\n\nJan byl druhý syn císaře Karla IV. a Alžběty Pomořanské. Jeho manželkou byla Kateřina, dcera švédského krále Albrechta Meklenburského, se kterou se oženil 10. února 1388 v Praze a s níž měl dceru Elišku. V závěti z roku 1376 Karel IV. Janovi přiřkl Zhořelecko a část Braniborského markrabství.\n\nZa vlády nevlastního bratra Václava IV. jej výrazně podporoval v boji proti moravskému markraběti Joštu Lucemburskému a panské jednotě ve snaze o uchopení moci ve státě.\n\n8. května 1394 byl král Václav IV. na cestě z hradu Žebrák do Prahy zajat oddílem panské jednoty. Václav IV. byl uvězněn na Pražském hradě. Jan Zhořelecký odmítl návrh markraběte Jošta, aby se připojil k jeho snaze o převzetí moci a začal nejprve politicky a pak i vojensky usilovat o královo osvobození. V Kutné Hoře, kterou Jan ovládal, zformoval početný vojenský oddíl a s ním vyrazil napomoc králi ku Praze. Bez větších problémů obsadil Staré i Nové Město, kde jmenoval nového královského podkomořího a dosadil nové konšely.\n\nMarkrabě Jošt a členové vzbouřené pražské jednoty však již mezitím opustili Prahu a odvedli i zajatého krále Václava, kterého pak věznili na hradech Příběnice a Krumlov a posléze i na hradě Wildberg v Horních Rakousích, na území Joštova spojence vévody Albrechta III. Habsburského. Jan Zhořelecký se poté s pomocí pomořanského vévody Svantibora vydal na vojenské tažení proti panské jednotě do jižních Čech. Ačkoliv měl výraznou vojenskou převahu, musel z důvodu nedostatečného zásobení potravinami uspěchaně vyjednat s panskou jednotou propuštění krále Václava IV. za značně nevýhodných podmínek. Jako protihodnotu za propuštění krále požadovala panská jednota vydání významných hradů Křivoklátu, Karlštejna, Žebráku a Zvíkova a také stříbrných dolů v Kutné Hoře. Do doby převzetí moci na těchto místech požadovala panská jednota samotného Jana Zhořeleckého jako rukojmího.\n\nPo propuštení vězněného krále začíná Jan Zhořelecký upadat v královu nemilost, zejména z důvodu personálních změn, které vykonal v Praze. Král Václav se nemínil nikterak podílet na splácení Janových dluhů vzniklých vydržováním mocného vojska zformovaného pro královo osvobození. Těžká finanční tíseň a politická neprozíravost a ústupnost krále Václava přivedla Jana Zhořeleckého k postupnému odklonu od Václava IV. a ke sblížení se s jeho dřívějším protivníkem - panskou jednotou. V lednu 1396 mu král Václav IV. odňal úřad zemského hejtmana.\n\nZadlužený Jan se uchýlil do kláštera Neuzelle, kde za podivných okolností ve věku dvaceti pěti let zemřel. 29. února 1396 zcela zdráv ulehl ke spánku a ráno byl nalezen mrtev. Podezření, že byl otráven, ovšem nebylo dokázáno.\n\n"}
{"id": "68226", "url": "https://cs.wikipedia.org/wiki?curid=68226", "title": "Cedar Park", "text": "Cedar Park\n\nCedar Park je město v Texasu v USA.\n\nStejně jako mnoho jiných měst v Texasu byl Cedar Park založen na konci 19. století a za svůj růst vděčí rozvoji železnice. V roce 1881 byla úzká trať spojující Austin a Burnet použita k dopravě žuly na přestavbu kapitolu a vytvoření stálé zástavby na území dnešního Cedar Parku, která bylo po úředníkovi železniční společnosti nazvána Brueggerhoff.\n\nTato oblast byla také známá pod označením Running Brushy díky velmi mokrým jarům.\n\nV roce 1973 bylo při hloubení základů silnice F.M. 1431 objeveno prehistorické sídliště 6 mil (cca 10 km) východně od Cedar Parku. Postupně bylo odkryto celé sídliště s více než 150 ohništi a v roce 1982 archeologové objevili kostru ženy starou přibližně 10 až 13 000 let, které se říká \"Leanderthal Lady\"'.\n\nRoku 1973 se město připojilo k Austinu a expandovalo paralelně s ním na severozápad podél silnice U.S. 183.\n\n"}
{"id": "68227", "url": "https://cs.wikipedia.org/wiki?curid=68227", "title": "Man Bookerova cena", "text": "Man Bookerova cena\n\nMan Bookerova cena (Man Booker Prize, původní název do roku 2002 Booker-McConnell Prize, běžně zkracovaný na Booker Prize čili Bookerova cena) je prestižní cena za literaturu udělovaná od roku 1968 britskými novináři, vydavateli, literárními kritiky a jinými osobnostmi.\n\nDo roku 2013 se jejím laureátem mohl stát prozaik či prozaička pocházející z Velké Británie nebo kterékoli bývalé britské kolonie. Ročníkem 2014 počínaje byla cena rozšířena a nyní ji může získat jakýkoliv román původně napsaný v angličtině, tedy i autoři amerického původu, kteří doposud ocenění získat nemohli. Tato změna vyvolala v literárních kruzích v Británii částečnou nevoli, neboť panuje obava, že si silný americký knižní trh ceny do budoucna podmaní. Navíc se cena dlouhodobě profilovala jako protiklad k prestižní americké Pulitzerově ceně. V roce 2016 cenu získal první Američan Paul Beatty, a to za satirickou knihu \"The Sellout\".\n\nUž širší nominace na Man Bookerovu cenu je považována za velký úspěch, neboť porota každoročně vybírá z více než stovky zaslaných titulů (v roce 2013 např. porota přečetla 151 titulů). Později dojde ke zúžení dvacetičlenné širší nominace na tzv. shortlist o šesti titulech, z nichž pak vzejde vítěz. Tím je zaručena i větší pozornost médií v průběhu celého procesu.\n\nDoposud se pouze čtyřikrát v historii stalo, že by Man Bookerovu cenu získal někdo dvakrát. Povedlo se to spisovateli jihoafrického původu Johnu Maxwellu Coetzeemu (v letech 1983 a 1999), australskému spisovateli Peteru Careymu (1988 a 2001) a britské prozaičce Hilary Mantelové (2009 a 2012). V roce 2010 byl podruhé oceněn i J.G. Farrell (první ocenění 1973) za román z roku 1970, neboť na počátku 70. let došlo ke změně při výběru titulů a některé knihy kvůli tomu nemohly být zohledněny. Dodatečné ocenění vešlo ve známost jako \"ztracená Man Bookerova cena\".\n\nV roce 2005 byla zavedena mezinárodní Man Bookerova cena, která je určena pro spisovatele jakékoliv národnosti, jejichž dílo je široce přístupné v angličtině.\n\n\n"}
{"id": "68228", "url": "https://cs.wikipedia.org/wiki?curid=68228", "title": "Trolejbusová doprava v Mariánských Lázních", "text": "Trolejbusová doprava v Mariánských Lázních\n\nV západočeském lázeňském městě Mariánské Lázně je síť trolejbusové dopravy, která byla zprovozněna v roce 1952.\n\nMěstskou hromadnou dopravu od června 2006 provozuje společnost Městská doprava Mariánské Lázně s. r. o., která je ze 60 % vlastněna městem a od roku 2013 ze 40 % akciovou společností BENT HOLDING, a.s. se sídlem ve Zlíně. V letech 2004–2006 ji provozovala společnost Městská hromadná doprava Mariánské Lázně, a. s., jejímž stoprocentním vlastníkem byl Dopravní podnik Mariánské Lázně a. s., předtím byl dopravcem přímo Dopravní podnik Mariánské Lázně a. s., v letech 1988–1992 jeho předchůdce Dopravní podnik Mariánské Lázně, státní podnik.\n\nNa počátku 20. století byla v Mariánských Lázních zavedena tramvajová doprava. Stejně jako v mnoha jiných městech tehdejšího Československa ale bylo po druhé světové válce rozhodnuto, že bude nahrazena dopravou trolejbusovou. Již druhý den poté (27. dubna 1952), co byl tramvajový provoz ukončen, vyjely první trolejbusové vozy typu Škoda 7Tr do ulic. V první etapě výstavby sítě existovala jen jedna trať vedoucí od nádraží ke \"Goetheovu náměstí\" (tehdy \"Gottwaldovu\") v centru města. U nádraží byla trať ukončena blokovou smyčkou; celá trať vedla většinou v trase právě zrušené tramvajové linky, novinkou a víceméně i důvodem výstavby trolejbusové sítě však bylo prodloužení přímo do centra lázeňské čtvrti. O rok později, 30. dubna 1953, byl otevřen pro veřejnost i nový úsek k Lesnímu prameni, zatím však pouze pro příležitostnou dopravu rekreantů do lázeňských zotavoven.\n\nV roce 1960 se trolejbusy rozjely i do Úšovic, první smyčka vznikla na náměstíčku za dnešní zastávkou \"Kovárna\". Výstavba se zde ale nezastavila, roku 1961 opodál vznikla nová vozovna, v průběhu 60. let vyrostlo úšovické sídliště a smyčka byla v roce 1962 posunuta k areálu dopravnímu podniku. Poslední úsek, k Antoníčkovu prameni, byl zprovozněn v roce 1973. Úšovická linka také začala pravidelně využívat trolejbusovou trať k Lesnímu prameni. Současně se zprovozněním úšovické trati došlo k očíslování linek: trasa nádraží – \"Gottwaldovo náměstí\" byla označena číslem 1, trasa Úšovice – Lesní pramen číslem 2. Ve špičkových časech byla ještě provozována linka 3 v trase Úšovice – \"Gottwaldovo náměstí\".\n\nPřelom 60. a 70. let také znamenal rozmach městských autobusových linek, které spojily s městem jak okolní sídelní celky (Velká Hleďsebe a Klimentov, Hamrníky, Zádub-Závišín), tak zajímavé turistické cíle (hotel Krakonoš, penzion Nimrod). V roce 1972 si dopravní podnik nadělil dárek v podobě moderního terminálu veřejné dopravy u zastávky \"Taxislužba\", dnešního \"City Service\", kde končila většina autobusových linek.\n\nI v 80. letech v této malé trolejbusové síti vznikaly nové úseky a modernizoval se také vozový park. Přebudována byla trať u nádraží: konečná byla přesunuta k nedalekému sídlišti Panská Pole (1980). O čtyři roky později byla postavena dlouhá trať do Klimentova a Velké Hleďsebe ukončená velkou smyčkou vedoucí právě oběma obcemi.\n\nPřestože v centru města byl úsek k Lesnímu prameni zrušen již v roce 1979, a opět roku 1986 obnoven, netrvalo dlouho a padlo opět rozhodnutí o ukončení provozu, tentokrát v roce 1996. Od této doby už k žádným přírůstkům v trolejbusové síti nedošlo.\n\nV 80. letech se zde objevily sice nové vozy typu Škoda 14Tr, postupem času ale jejich počet klesal a celému systému hrozil v druhé polovině 90. let a na počátku 21. století zánik. Tomu se však podařilo zabránit.\n\nV letech 2004 a 2005 byly zakoupeny dva nové nízkopodlažní trolejbusy typu Škoda 24Tr Irisbus. Roku 2006 k nim přibylo dalších pět vozů 24Tr, jejichž nákup spolufinancovala EU a její fondy, takže z flotily starších trolejbusů 14Tr zůstaly pouze dva vozy jako záložní.\nV únoru 2011 dopravce Městská doprava Mariánské Lázně s. r. o. navrhl, že trolejbusovou dopravu nahradí autobusy. Rozsah trolejbusové dopravy představoval 12 km tratí, čtyři linky a 9 trolejbusů, krom toho společnost vlastnila čtyři autobusy. Údržba vozidel i tratí stojí 6,5 milionu ročně. Městská dotace je asi 11 milionů ročně, dopravce by potřeboval asi o 6 milionů víc. V polovině března 2011 měla o řešení situace jednat valná hromada, která měla připravit podklady k rozhodnutí pro městské zastupitelstvo.\n\nV letech 2011 a 2012 byl kompletně zrekonstruován prostor před železniční stanicí, byl zde postaven dopravní terminál, který využívají rovněž trolejbusy MHD. Kvůli přestavbě celého Nádražního náměstí musela být v říjnu 2011 zrušena krátká obratová stopa, která ale již nebyla od roku 1984 pravidelně pojížděna. Na přelomu června a července 2012 bylo demontováno trolejové vedení v Třebízského ulici k Lesnímu prameni, které nebylo od roku 1996 využíváno a bylo dlouhodobě odpojeno od zbytku sítě.\n\nDne 24. září 2013 zastupitelstvo města vzalo na vědomí zprávu rady města o postupném útlumu trolejbusové dopravy; ze tří variant útlumu zvolilo střední, do roku 2017. Rychlejší varianta nebyla možná kvůli dotacím, které byly použity na přestavbu přednádražního prostoru, takže ještě po dobu pěti let musí být trolejbusová doprava provozována, aby nebylo nutné vracet dotaci. Mají se postupně utlumovat investice a údržba trolejového vedení, například nebude vybudována nová trakční měnírna, která by jinak byla nutná, a nedojde ke „kompletní výměně trolejbusové trakce“. Zatím není rozhodnuto, zda některá linka nakonec zůstane. Pro rok 2013 byla původní částka 10 milionů korun, které byly v rozpočtu určeny na MHD, toho roku zvýšena na 12,8 milionu, pro rok 2014 má být vyhrazeno nejvýše 10,7 milionů. V rámci optimalizace mají být trolejbusy nahrazeny autobusy, zčásti malokapacitními. Podle tehdejšího starosty Zdeňka Krále (ODS) byla dosavadní podoba MHD neudržitelná, protože již do lázní nejezdí vlakem stovky odborářů a zrušeny byly dvě i vojenské posádky. Emisní limity pro autobusy jsou dnes takové, že oproti trolejbusům to není velký rozdíl. Snahou má být se orientovat na elektrobusy různých velikostí a nasazovat je v závislosti na vytíženosti jednotlivých spojů, aniž by bylo omezen počet spojů v dopravních špičkách.\n\nObrat v náhledu na další budoucnost trolejbusové dopravy v Mariánských Lázních přinesly komunální volby roku 2014, po nichž byla původní reprezentace města, odsuzující trolejbusy k zániku, odsunuta do pozadí. Nové vedení radnice si nechalo zpracovat studii o výhledu budoucího směrování MHD, z níž nejprve nejlépe vyšla varianta systému založeného pouze na elektrobusech. Po kritice této studie a objevení zjevných chyb a nepřesností si město nechalo zpracovat oponenturu, která naopak jednoznačně podpořila budoucnost trolejbusů. Pro požadavek plné elektrifikace MHD, pak zvítězila varianta systému založeného na parciálních trolejbusech vybavených trakční baterií. Ty by umožnily převzít dopravu i na místních autobusových linkách, čímž by mohly být autobusy z MHD zcela eliminovány. Záměr však narazil na nedostatek finančních prostředků poté, co město nebylo úspěšné v žádosti na dotaci z Evropské unie – mj. argumentem pro zamítnutí byl i fakt, že Mariánské Lázně mají „příliš čistý vzduch“. Politické vedení města je další budoucnosti i rozvoji trolejbusové dopravy nakloněno, limitující faktor jsou však peníze, bez nichž nelze provést kompletní obnovu vozového parku (poslední nové trolejbusy byly dodány v roce 2006), ani realizovat potřebné investice do pevných trakčních zařízení, jejichž generální rekonstrukce proběhla v letech 1977–1978.\n\nTrolejbusový provoz v Mariánských Lázních zahajovaly dvounápravové vozy Škoda 7Tr (4 vozy + 1 ojetý z Teplic). V dodávkách je poté následoval vzhledově stejný typ Škoda 8Tr (včetně prototypu; opět 4 vozy + 1 ojetý z Prešova). Od roku 1963 pak byly dodávány legendární trolejbusy Škoda 9Tr, kterých jezdilo v Mariánských Lázních celkem 20 kusů. Od roku 1974 zde jezdily i dva prototypy trolejbusů Škoda 14Tr. Sériové dodávky těchto vozidel začaly v roce 1981. Od roku 2004 pak byl vozový park téměř kompletně vyměněn; ze starších zde zůstaly pouhé dva vozy 14Tr jako záložní. Ostatní vozidla byla nahrazena moderními nízkopodlažními trolejbusy Škoda 24Tr Irisbus (celkem 7 kusů). V letech 2010 a 2011 byly odstaveny z provozu zbylé dva vozy 14Tr, využívané jako záložní, dopravce místo nich zakoupil dva modernizované trolejbusy 14TrM a 14TrR (též označován jako 14TrM), které vyřazovaly Plzeňské městské dopravní podniky. V Mariánských Lázních obdržely čísla 47 (ex Plzeň 417 – nová karoserie 14TrM z roku 2002) a 48 (ex Plzeň 439, modernizace 2001). Vůz 14TrM č. 48 byl roku 2014 prodán na Ukrajinu do Žytomyru. Provoz zbývajícího vysokopodlažního trolejbusu č. 47 byl ukončen v roce 2019.\n\nV červenci 2019 byly v provozu trolejbusy (celkem 7 vozů) typu:\n\n\n\n\n"}
{"id": "68229", "url": "https://cs.wikipedia.org/wiki?curid=68229", "title": "Cena Franze Kafky", "text": "Cena Franze Kafky\n\nCena Franze Kafky je české literární ocenění, jež je každoročně udělováno porotou s mezinárodním složením (čeští porotci převažují) jednomu spisovateli či spisovatelce. Jeho výběr není omezen národností. Jedinou podmínkou je, aby minimálně jedna z jeho či jejích knih byla přeložena do češtiny. Zřizovatelem je Společnost Franze Kafky, spolupořadatelem pak hl. město Praha.\n\nVítězovi předává cenu primátor hl. města Prahy a předseda Společnosti Franze Kafky. Slavnostní rituál se koná v reprezentačních prostorách Staroměstské radnice vždy koncem října u příležitosti státního svátku České republiky. Laureát obdrží finanční částku 10 000 USD, diplom a bronzovou sošku od Jaroslava Róny; jde o zmenšený model Kafkova pomníku.\n\n\n"}
{"id": "68244", "url": "https://cs.wikipedia.org/wiki?curid=68244", "title": "Kniha roku Lidových novin", "text": "Kniha roku Lidových novin\n\nKniha roku je literární anketa, kterou každoročně pořádá deník \"Lidové noviny\" na základě hlasování spisovatelů, překladatelů, editorů, literárních kritiků, humanitních i přírodních vědců, politiků a jiných osobností literárního a veřejného života. V posledních letech se počet respondentů pohybuje kolem dvou set. Každý z nich hlasuje bez předběžných nominací pro tři knihy z celé knižní produkce daného roku (započítávají se přitom také knihy z konce roku předešlého), jež považuje za nejhodnotnější ze své četby. Hlasující také své tipy krátce komentují.\n\nTradice této ankety vznikla už roku 1928, obnovena byla v roce 1991. Prvním vítězem byla kniha Andrého Mauroise \"Mlčení plukovníka Brambla\". O rok později vyhrál román \"Na západní frontě klid\" Ericha Marii Remarquea.\n\nJde o anketu s osobním zabarvením, což Lidové noviny neskrývají. Záměrně jdou tak trochu proti proudu oficiálních cen, snaží se objevovat tituly, které byly v jiných soutěžích i v běžné recenzní praxi neprávem opomenuty.\n\n\n\n"}
{"id": "68245", "url": "https://cs.wikipedia.org/wiki?curid=68245", "title": "Leonid Jengibarov", "text": "Leonid Jengibarov\n\nLeonid Georgijevič Jengibarov ( Леонид Георгиевич Енгибаров, Լեոնիդ Ենգիբարյան) (15. března 1935, Moskva – 25. července 1972, Moskva), byl sovětský arménsko-ruský scenárista, herec, klaun a mim.\n\nJeho otec byl arménského původu (proto je jeho příjmení někdy uváděno Jengibarjan), matka Ruska. Leonid se jim narodil 15. března 1935.\n\nVe svých 16 letech začal boxovat a o něco později boxoval profesionálně, dokázal v muší váze získat titul mistra sportu. Rok strávil studiem v Institutu tělesné výchovy, odtud odešel na moskevské artistické učiliště.\nAbsolvoval šest let studia na Státní škole cirkusového a estrádního umění (což byla vysoká škola) a získal zde diplom promovaného klauna.\nByl častým hostem v Praze. V někdejším Československu byl velmi populární, objevoval se mimo jiné i v Československé televizi, Divadle Na zábradlí, roku 1966 několikrát v Divadle Jiřího Wolkera, účinkoval také ve Varieté. Poprvé vystupoval v Československu v roce 1963 spolu s cirkusem Jerevan a později s cirkusem Humberto. V roce 1964 zvítězil v pražském Parku kultury a oddechu Julia Fučíka v mezinárodní soutěži klaunů o Cenu Eduarda Basse.\n\nPodlehl infarktu v pouhých 37 letech ráno 26. července 1972.\n\nZískal titul Zasloužilý umělec Arménské SSR a roku 1971 titul Národní umělec Arménské SSR.\n\nHrál v desítce filmů, např.:\n\n"}
{"id": "68246", "url": "https://cs.wikipedia.org/wiki?curid=68246", "title": "Nepřítel lidu", "text": "Nepřítel lidu\n\nNepřítel lidu je velmi vágní označení pro politické nebo třídní odpůrce skupiny, která spojení užívá, a to v některých případech i pro bývalé spojence. Použití výrazu je utrhačné a implikuje přesvědčení, že domnělí nepřátelé strojili spiknutí proti společnosti jako celku.\n\nSpojení se užívalo již v starověkém Římě, kde jím senát označil císaře Nerona, aby umožnil jeho zatčení; Nero ovšem namísto toho spáchal sebevraždu. Dále pojmu užívalo mnoho dalších skupin, např. jej užívali jakobíni během Velké francouzské revoluce. Zákon z roku 1794 zjednodušil soudní řízení při pronásledování nepřátel revoluce a pojmu nepřítel lidu dával velmi široký výklad. Zákon přitom uděloval Revolučnímu tribunálu neomezenou moc. Bylo upuštěno od předběžného výslechu a rušila se instituce právních zástupců.\n\nDo povědomí však nejvíce vešlo užití tohoto spojení v SSSR a východním bloku. Podle Nikity Chruščova jej začal užívat Stalin, který tímto termínem označoval každého, kdo s ním nesouhlasil. Označení „nepřítel lidu“ (rusky враг народа \"vrag naroda\") umožňovalo dotyčného vystavit těm nejtvrdším represím bez nutnosti předkládání jakýchkoliv důkazů a v praxi tak vylučovalo možnost jakéhokoliv projevu vlastního názoru. Tímto spojením byli také v komunistickém Československu označována poměrně široká vrstva obyvatelstva nesouhlasící s politikou KSČ. K nim byli řazeni kromě disidentů i emigranti a exulanti.\n\n\n"}
{"id": "68251", "url": "https://cs.wikipedia.org/wiki?curid=68251", "title": "Nápravně pracovní tábory při československých uranových dolech", "text": "Nápravně pracovní tábory při československých uranových dolech\n\nTábory pro nesvobodné pracovní síly při uranových dolech na území dnešní České republiky začala zřizovat nacistická správa během druhé světové války v prostoru Jáchymova. V těchto táborech se nacházeli francouzští a později sovětští váleční zajatci.\n\nNejvyšší počet zajatců, 115, pochází z února 1945. Po konci války lze na území protektorátu rozlišit tři základní typy táborů pro nesvobodné pracovní síly v místech produkce uranové rudy.\n\nZajatecké tábory pro německé válečné zajatce 1946–1950 byly zřízeny v prostoru Jáchymov a Příbram, kde se nacházel tzv. trestní tábor pro zbývající tábory – celkem 9 táborů. Vnitřní režim táborů spadal pod sovětskou správu, ostrahu zajišťovala československá strana. Celkem zde pobývalo cca 5 tisíc německých válečných zajatců.\n\nTábory nucené práce zřízené podle zákona 247/48 Sb. 1949–1951 v prostoru Jáchymov a Příbram, celkem 5 táborů. Nejednalo se o klasické vězeňské zařízení, v táborech byli tzv. chovanci, kteří zde byli max. 2 roky. Příklady doporučených důvodů, pro které byly přikázány první osoby do TNP: \"stýká se s cizinou, jeho sestra je rakouskou státní příslušnicí, nemá kladný poměr ke zřízení, poslouchá cizí rozhlas, nesouhlasil se znárodněním, šířil nepravdivé zprávy, majitel přepychové vily, majitel domu, stýká se s reakcionáři, hazardní hráč, vyhýbá se práci, manželka byla proti znárodnění\". Celkem zde pobývalo asi 5 tisíc chovanců.\n\nNápravně pracovní tábory byly zřízeny v prostoru Jáchymov, Horní Slavkov a Příbram, celkem šlo o 18 táborů. Na ostraze se do listopadu 1954 podílel útvar SNB Jeřáb, dále pak Vnitřní stráž Ministerstva vnitra. V těchto táborech byli kromě politických vězňů i kriminální, retribuční aj.\n\nTábory byly naprosto samostatnou jednotkou, proto zde musely být zabezpečeny všechny nezbytné činnosti a služby. V táboře byl velitelský barák s kancelářemi a světnicemi starších tábora, byly tu strážní věže („špačkárny“) a další zařízení sloužící k ostraze lágru. Dále se zde nacházely sklady (oděvní a proviantní), kůlny, ve kterých se skladoval otop, prádelna, prasečník, latrína, kuchyně, kantýna, „kulturák“, korekce, izolace a obytné baráky. V obytném baráku bylo asi deset světnic, ve kterých bydlelo v průměru dvacet muklů. Osazenstvo baráku spalo na palandách. Kromě postele směl mít každý mukl ještě kartonovou krabici, ve které měl veškeré své „bohatství“. V místnosti se kromě postelí nacházela ještě kamna, která se používala jen v obzvláště mrazivých dnech a nocích, neboť nebylo dostatek otopu.\n\nDo roku 1951 došlo k schizofrenní situaci, kdy za vnitřní režim tábora zodpovídalo Ministerstvo spravedlnosti (vězeňská služba) a vnější ochranu tábora mělo na starosti Ministerstvo národní bezpečnosti (útvar SNB – Jeřáb). Tato poněkud nestandardní situace skončila 1. července 1951, od tohoto data za NPT zodpovídalo Ministerstvo národní bezpečnosti. V tuto dobu začalo pro potrestané pracující na uranu nejhorší období plné strádání, ponižování, trápení, mučení, absolutní degradace lidské bytosti, které se lišilo tábor od tábora v závislosti na období a veliteli. Toto období skončilo na podzim roku 1954, kdy ostrahu táborů převzala Vnitřní stráž ministerstva vnitra a poměry v NPT se částečně uklidnily. Vězni pracovali v podstatě zadarmo, ale podnik Jáchymovské doly platil za jejich práci táboru stejně, jako by stejnou práci vykonal civilní zaměstnanec. Po stržení peněz za stravu, ubytování, ostrahu apod. potrestaným mnoho peněz nezbylo. Objektivně vzato, práce potrestaných vyšla Jáchymovské doly dráž než civilní zaměstnanec, podnik např. financoval tábory.\n\nNa podkladě tajné smlouvy z listopadu 1945 nechala československá vláda ve velkém těžit a vyvážet uranovou rudu do SSSR. Za účelem zrychlení a zvýšení dodávek byli z počátku nasazovaní Němci vyjmutí z odsunu. Když tato opatření ani celostátní nábory horníků nedostačovaly, byli nasazeni němečtí váleční zajatci z východní fronty dovezení na československé území ze Sovětského svazu. Od roku 1949 nebylo dále možno zajatce nasazovat a tak byli nahrazeni tisícovkami politických vězňů, tehdy označovaných jako „třídní nepřátelé“. V roce 1953 bylo na Jáchymovsku v celkem patnácti táborech vězněno 12 000 politických vězňů. Dalších přibližně 3 500 vězňů bylo vězněno v létech 1953–1959 v příbramských táborech Vojna a Bytíz.\n\nCelkem prošlo uranovými galejemi přes 70 000 politických vězňů. Byli přitom trvale vystaveni nelidským podmínkám, které spolu s radioaktivním zářením a vdechováním žulového prachu zanechaly u většiny z nich trvalé následky. Mnozí zemřeli na rakovinu plic.\n\nCelkem bylo do SSSR vyvezeno 98 000 tun uranové rudy.\n\nUdává se, že minimálně 31 muklů (MUKL – muž určený k likvidaci) bylo zastřeleno při pokusu o útěk a 439 zemřelo v důsledku různých nehod. Tyto informace ovšem pocházejí z větší části od samotné ostrahy a správy táborů, kterou nikdo nekontroloval a která tak mohla příčinu smrti určovat zcela libovolně, bez jakéhokoliv vztahu k realitě. Pokud lze vzít byť i jen částečně v potaz svědectví stovek vězňů, je zřejmé, že kolonka příčina smrti v kartotékách založených správou táborů nemá absolutně žádný význam. Jakékoliv zastřelení bylo zastřelení na útěku – pokud nebylo zařazeno mezi nehody nebo přirozená úmrtí např. na infarkt. Ubití vězně k smrti bylo též nejspíše nehodou. V průběhu existence táborů nucených prací došlo k několika pokusům o hromadný útěk, naprostá většina z nich skončila neúspěšně, větší naději na úspěch měly individuální pokusy o útěk.\n\nV noci ze 14. na 15. října 1951 došlo nedaleko Horního Slavkova k hromadnému útěku z komunistických táborů v Československu. Jedenácti vězňům se podařilo uprchnout z šachty č. 14 v táboře číslo XII. jáchymovských uranových dolů nedaleko Horního Slavkova. Útěk se však skupině nepodařilo dotáhnout do konce, druhý den byla většina uprchlých vězňů chycena či zastřelena u vsi Stanovice. Z obklíčení se podařilo uniknout jen Františku Čermákovi, který byl později zastřelen při přechodu státních hranic u Malacek, a Miroslavu Hasilovi, který se dostal až do Dolních Bojanovic, kde byl později prozrazen Státní bezpečnosti. Není jasné, zda se zastřelil sám, nebo ho zastřelil příslušník StB. Z jedenácti útěkářů přežili jen Karel Kukal a Zdeněk Štich, ostatní byli buď zastřeleni na útěku či odsouzeni k trestu smrti. K trestu nejvyššímu byli odsouzeni Boris Volek a Ladislav Plšek. Tento útěk se dostal i do učebnic vysoké školy SNB, glorifikoval ovšem příslušníky sboru. Mimoto jeho popis obsahuje chyby, uvádí špatné počty, mezi mrtvé řadí i vězně, který neměl s útěkem nic společného, jen zemřel při úraze ve stejný den, kdy se konal útěk.\n\nTento útěk je často mylně vydáván za největší útěk z „uranového pekla“, ale podle dostupných informací byl největší útěk proveden dne 29. listopadu 1952 z šachty Kamenná na Příbramsku – útěku se účastnilo 20 odsouzených.\n\nVězeňské tábory uranových dolů měly svá jména:\n\n\n\n\n"}
{"id": "68253", "url": "https://cs.wikipedia.org/wiki?curid=68253", "title": "Kunratice (okres Liberec)", "text": "Kunratice (okres Liberec)\n\nKunratice () jsou vesnicí na severu České republiky, ve Frýdlantském výběžku Libereckého kraje. Od krajského i okresního města Liberec jsou vzdáleny 17 kilometrů severozápadním směrem. Žije zde  obyvatel.\n\nPrvní písemná zmínka o Kunraticích se datuje do závěru 14. století. Obec vznikla při obchodní cestě z východu do Žitavy. Vlivem toho se vesnice mohla rozvíjet a to až do třicetileté války, po níž, v rámci rekatolizace, část obyvatel své domovy opustila a emigrovala do sousední Lužice. V závěru 18. století se Kunratice několikrát připojily na stranu revoltujících proti robotě, avšak povstání byla vždy potlačena. Na počátku 19. století došlo u Kunratic v lokalitě zvané Tongrund k ozbrojenému konfliktu mezi napoleonovou a rakouskou armádou, ve kterém se povedlo Napoleonovy útočníky porazit. Na přelomu 19. a 20. století se v obci rozvíjel průmysl, když zde své výrobky produkovala výrobna ovocných džemů a šťáv spolu s cihelnou a šamotkou. Od roku 1900 měly Kunratice zajištěno železniční spojení, a to až do roku 1976, kdy byla železniční trať zrušena. V polovině 20. století poklesl vlivem druhé světové války a následného odsunu Němců počet zdejšího obyvatelstva. Mezi roky 1980 a 1992 se navíc Kunratice staly součástí sousedního města Frýdlant. V roce 2010 sice obec a její okolí postihly povodně, ale místní se z nich vzpamatovali a počínaje rokem 2013 v odkazu na zdejší někdejší průmyslový podnik pořádají mezinárodní JamParádu, soutěž v uvaření co možná nejchutnější zavařeniny.\n\nKatastr obce je součástí geomorfologické provincie Česká vysočina a po jeho severní straně zde protéká řeka Smědá, jejímž zdejším přítokem je Kunratický potok. Na území sídla roste památný strom nazvaný Kunratický liliovník. Na katastru se nacházely čtyři památkově chráněné stavby. Vedle již neexistujícího statku to jsou kostel Všech svatých, krucifix u hřbitova a torzo kaple Panny Marie Bolestné.\n\nJméno obce se prvně objevilo ve tvaru , tedy Konrádova Ves, a odkazuje na zdejšího prvního osadníka. Postupně přecházelo od Konradisdorff (zaznamenané k roku 1381), přes Kunradstorf (1409), Kunersdorff (1448), Konersdorff (1463), Khuuerßdorff (1654), Kunersdorf (1790), až po Kunnersdorf (1834). Od roku 1923 byl název doplněn o svou českou verzi Kunratice. Současné pojmenování (Kunratice) má obec od roku 1946, kdy bylo změněno na základě vyhlášky tehdejšího československého ministra vnitra Václava Noska.\n\nPrvní písemná zmínka o vesnici pochází z roku 1377 v souvislosti s plebánem Nikolasem sloužícím v místním kostele, což z Kunratic dělá jedno z nejstarších sídel na celém Frýdlantsku. Jiné zdroje umisťují první zmínku do roku 1370 s tím, že o šest let později (1376) již zde měl být doložen farní kostel. K roku 1381 je ves spolu se zdejším kostelem zanesena v urbáři frýdlantského panství a z tohoto období pocházejí i místní archeologické nálezy.\n\nOsada byla zakládána v období německé kolonizace na frýdlantském panství podél toku řeky Smědé a měla podobu údolní lánové vesnice. Těmito místy totiž procházela využívaná obchodní stezka do Žitavy. Kolem ní a zdejšího potoka se nepravidelně budovaly jednotlivé kunratické domy. Poloha osady u stezky ovlivňovala život v samotných Kunraticích. Během válek patřily ke snadno zranitelným místům, avšak v mírových dobách vesnice z obchodní stezky profitovala. Během 16. století zde navíc byla založena vlastní škola.\n\nOd roku 1423 existoval v Kunraticích dvůr, jehož pozůstatky jsou stále patrné v panských domech u kostela. Období třicetileté války (1618–1648) a po ní následující rekatolizace měly za následek pokles počtu obyvatel. V letech 1653 a 1654, kdy se v Kunraticích nacházelo 44 domů, bylo obsazeno jen devět z nich. Většina obyvatel z uprázdněných objektů odešla do blízké Lužice, především do Bogatyně, kde mohla i nadále praktikovat svoji protestantskou víru. Ti, co zůstali nebo se případně vrátili, pak následně v letech 1679 až 1680 podporovali řasnického kováře Andrease Stelziga, jenž stál v čele odporu proti nevolnictví na Frýdlantsku. Když bylo povstání potlačeno, musel zdejší rychtář uhradit vrchnosti pokutu ve výši 50 zlatých. V té době měla obec zemědělský charakter a během 18. století narůstal i počet jejích obyvatel, až dosáhl stavů před třicetiletou válkou. Roku 1724 zachvátil obec požár, který si za svou oběť vzal i školní budovu, proto musela být v obci postavena nová. V roce 1775 se Kunratičtí připojili k další rebelii vůči vrchnosti a v závěru července toho roku vytáhli spolu s dalšími nespokojenci z jiných obcí Frýdlantska za vrchností na frýdlantský zámek. Nepokoje muselo potlačit vojsko, ale roku 1781 císař Josef II. svým patentem všechny poddané nevolnictví zbavil.\n\nPočátkem 19. století se poblíž Kunratic objevila vojska napoleonovy armády. Večer dne 17. srpna 1813 vstoupil na české území polský oddíl čítající 40 tisíc vojáků pod vedením maršála Józefa Antonia Poniatowského, kteří bojovali na straně napoleonovy armády. Na několika místech severních Čech, z nichž jedno se nacházelo východně od Kunratic, se nájezdníci utkali s obránci z rakouské armády, kterou tvořila jezdecká divize pod vedením generála Ferdinanda z Bubna a Litic spolu se 2. lehkou jezdeckou divizí vedenou generálmajorem Adamem Albertem Neippergem. Rakušanům se povedlo napoleonovu armádu přemoci. Na paměť této šarvátky byl pak při jejím stém výročí odhalen při silnici z Frýdlantu do Kunratic pomník.\nVe druhé polovině 19. století byla obec pod názvem součástí okresu Frýdlant. V obci tou dobou probíhala školní výuka v budově, která již ke konci tohoto století přestávala dostačovat. Proto byla roku 1872 postavena školní budova nová. V roce 1880 vybudoval v Kunraticích svůj průmyslový podnik Carl Christian Leubner, jenž zde založil továrnu, v níž se lisovalo ovoce a ovocné víno. Postupem let se tu též vyráběly džemy a marmelády, které společnost exportovala jak na domácí trh v Rakousku-Uhersku, tak také do zahraničí (Francie). O dva roky po Leubnerovi (1882) založil svou cihelnu a šamotku dosavadní sedlák Franz Simon. Průmyslový objekt měl tři tovární komíny a roční produkce dosahovala dva miliony cihel, vedle kterých dále vyráběl střešní tašky, drenážní roury či šamotové výrobky. Roku 1903 Simon svůj podnik prodal Ignazi Klingerovi, textilnímu průmyslníkovi z Nového Města pod Smrkem, ale cihelnu i nadále vedli Simonovi synové, a to až do roku 1911, kdy musela být pro nedostatek kvalitního vstupního materiálu uzavřena.\n\nDne 25. srpna 1900 byl zahájen provoz na úzkorozchodné železniční trati z Frýdlantu do Heřmanic, kterou vybudovaly Frýdlantské okresní dráhy. U Kunratic také došlo k železničnímu neštěstí, když 24. ledna 1907 vlak vykolejil a několik jeho vozů spadlo ze železničního náspu. Tehdy, na přelomu 19. a 20. století, kulminoval počet kunratických obyvatel. Od té doby až do 21. století postupně klesá. Během roku 1923 získala obec ke svému německému názvu také český ekvivalent Kunratice. O tři roky později, roku 1926, byl v prostoru před místním hřbitovem odhalen pomník obětem bojů první světové války.\nNa základě Mnichovské dohody v noci z 29. na 30. září 1938 připadlo zdejší území nacistickému Německu. Dne 6. října 1938 projel oblastí Adolf Hitler, přičemž v doprovodu Konrada Heinleina promluvil z balkonu frýdlantské radnice. Když pak Hitler 2. prosince 1938 navštívil Liberec, proletěla toho dne nad Frýdlantskem vzducholoď Graf Zeppelin. Po druhé světové válce došlo vlivem odsunu německého obyvatelstva k nejmarkantnějšímu poklesu počtu obyvatel v obci, kdy zde roku 1930 žilo 642 obyvatel, ale o dvacet let později (1950) jejich počet klesl na 416. Po válce také skončila výroba v Leubnerově továrně na džemy a marmelády a její prostory využívalo Jednotné zemědělské družstvo (JZD). V té době navíc z pomníku upomínajícího na šarvátku u Tongrundu, který byl odhalen roku 1913, zmizela pamětní deska včetně kříže v dubovém věnci.\nRoku 1947 odeslalo místní vedení obce žádost o přejmenování sídla na Záhoří nad Smědavou. Návrhu však nebylo vyhověno. V rámci Akce Kulak nuceně přišlo sedm, původně zemědělských, rodin z československého vnitrozemí. Mezi nimi například rodina Františka Votavy z Ohrazenic. K 1. červenci 1960 zanikl okres Frýdlant, mezi jehož součásti do té doby patřily i Kunratice, a ty se nově staly obcí okresu Liberec. V roce 1976 skončil provoz na úzkorozchodné železniční trati z Frýdlantu do Heřmanic. Dne 1. července 1980 se Kunratice staly součástí města Frýdlantu a zůstaly jí až do konce roku 1992. Od 1. ledna 1993 jsou opět samostatnou obcí. Na začátku srpna roku 2010 postihly obec povodně. Místní se ze záplav vzpamatovali a roku 2011 otevřeli v obci místní knihovnu. Od následujícího roku vydává místní obecní úřad pro své občany informační občasník nazvaný \"Kunratický kurýr\" a počínaje rokem 2013 se v obci pořádá soutěž JamParáda, v níž mezi sebou jednotliví účastníci soupeří ve snaze o uvaření co možná nejchutnější zavařeniny. U příležitosti dvoustého výročí šarvátky u Tongrundu a stého výročí odhalení pomníku této události, který mezi tím po druhé světové válce zpustl, místní opravili a roku 2013 opětovně odhalili poničený pomník upomínající na tento konflikt. Téhož roku navíc u příležitosti 95. výročí vzniku Československa zasadili místní 28. října 2013 lípu republiky. Během podzimu 2015 představila obec bílou vlajku, na níž jsou červeno-modro-žlutě vyobrazeny dva dětské dudlíky a nad nimi nápis „Narození miminka“. Vyvěšením praporu na budovu obecního úřadu místní oslavují zdejší právě narozené děcko. Vlajka tak představuje protipól vůči černému praporu oznamujícímu úmrtí. Kunratice jsou také majitelem dvou rekreačních buněk postavených na hrázi Komárovského rybníka u Branžeže, které nabízí svým občanům za úplatu k rekreaci. V roce 2016 se v obcích, jež původně spojovala úzkorozchodná železniční trať z Frýdlantu do Heřmanic zvaná Heřmanička, tedy ve Frýdlantě, v Kunraticích, v Dětřichově a v Heřmanicích, uskutečnil první ročník šachového setkání nazvaného „Po stopách Heřmaničky“ určeného místním dětem a mládeži.\n\nObec patřila do okresu Frýdlant. Po jeho zrušení roku 1960 přešla do okresu Liberec, v jehož rámci je od roku 2000 součástí Libereckého kraje. Od krajského, a současně okresního města, jsou Kunratice vzdáleny 17 kilometrů vzdušnou čarou severozápadním směrem. Vůči Frýdlantu leží ve vzdálenosti 4 kilometrů západním směrem. Celé území obce je součástí jednoho katastrálního území pojmenovaného „Kunratice u Frýdlantu“ a leží také v jedné základní sídelní jednotce „Kunratice“. Zdejší katastrální území má rozlohu 12,42 kilometru čtverečního a z 37 % jej tvoří lesní půda, dalších 36 % představuje orná půda a trvalé travní porosty jsou zastoupeny na 18 % plochy. Zbytek připadá na vodní plochy (1 %), zahrady (1 %), zastavěné plochy a nádvoří (1 %) a ostatní plochy (6 %).\nSoučástí hranice katastrálního území je silniční hraniční přechod na silnici do polské Bogatyně. Ve směru chodu hodinových ručiček je odtud dále katastrální území vymezováno státní česko-polskou hranicí, přičemž ze západu obchází Pískový vrch (345 m n. m.) a po východní straně Buczek (325 m n. m.) a Świniec (378 m n. m.). Za ním státní hranici opustí a pokračuje přímo směrem na obec Víska. Překročí železniční trať z Frýdlantu do Černous a Zawidówa a následně se před řekou Smědou stočí k jihovýchodu a pokračuje po vodním toku. Prochází přes Hartu a sleduje tok řeky až k Frýdlantu. Na jeho západní straně říční tok opouští a stáčí se k jihozápadu. Přechází přes silnici III/03511 i těleso někdejší úzkorozchodné železniční tratě. Severně od Hájku (426 m n. m.) a Ptačího vrchu (406 m n. m.) pokračuje východním směrem po nepojmenované vodoteči a následně po polní cestě až dosáhne komunikace III/03514. Tu dále sleduje a když se pod Vraním vrchem (373 m n. m.) začne silnice stáčet k severu, pokračuje hranice katastrálního území severovýchodním směrem přes Pašeráckou naučnou stezku až ke státní hranici, kterou dále sleduje až ke zmíněnému hraničnímu přechodu na silnici do Bogatyně. Ve směru chodu hodinových ručiček tak se zdejším katastrálním územím postupně sousedí území Višňová, Frýdlant, Dětřichov a Heřmanice.\n\nÚzemí z geologického hlediska tvoří součást Českého masivu, a řadí se proto mezi nejstarší části evropského kontinentu. Největší část katastru je tvořena jíly a varvy kvartérního stáří. Kopce severozápadně a jihovýchodně od Kunratic jsou z bazaltoidů třetihorního stáří. Podél řeky Smědé se rozkládají plochy tvořené granity a metagranity. Zbylé plochy jsou především sedimenty čtvrtohorního stáří a obsahují písek, hlíny a kamenní.\n\nZ geomorfologického pohledu je území obce prvkem provincie Česká vysočina a v ní součástí Krkonošsko-jesenické soustavy, ve které tvoří jednu z jejích osmi částí Krkonošské oblasti. V rámci této oblasti spadají Kunratice do geomorfologického okrsku nazvaného Raspenavská pahorkatina. Nejvyšším vrcholem je nepojmenovaný kopec ležící jižně od obce, který má nadmořskou výšku 382 metrů. K dalším vrcholům se řadí Pískový vrch (345 m n. m.), Kunratický vrch (332 m n. m.), Pahorek (329 m n. m.), Suchý vrch (326 m n. m.) a Liščí vrch (292 m n. m.).\n\nPedologicky tvoří největší část katastrálního území pseudogleje (52 %), následované regozeměmi (20 %) a kambizeměmi (14 %). Vyskytují se tu také ještě luvizemě (8 %) a místy gleje (2 %) s fluvizeměmi (2 %). Zbytek jsou silné svažité půdy spolu s rankery a litozeměmi.\n\nPo severní straně katastrálního území teče řeka Smědá, na které se nachází zákruta zvaná Harta. Východně od obce teče Zaječí potok, jenž tvoří jeden z levostranných přítoků Smědé. Dalším je Kunratický potok pramenící v severovýchodních partiích obce a mající na svém toku levostranně se vlévající nepojmenované vodoteče procházející celou obcí.\n\nCelé území se podle klimatického rozdělení republiky zpracovaného profesorem Evženem Quittem řadí do skupiny označené „MT9“. V ní se během roku vyskytuje 140 až 160 dní, během nichž teplota dosahuje minimálně 10 °C, naopak 110 až 130 dní je mrazových. Během ledna se průměrná teplota pohybuje mezi -3 a -4 °C. V dubnu se nejčastěji vyskytuje v rozmezí 6 až 7 °C a v měsíci červenci 17 až 18 °C. Říjnové průměrné teploty obvykle dosahují 7 nebo 8 °C. Během roku se vyskytne 100 až 120 dní, během nichž je celkový úhrn srážek roven nebo vyšší než 1 milimetr na metr čtvereční plochy. Počet dnů se sněhovou pokrývkou se pohybuje mezi 60 a 80 za rok.\n\nZdejší rostlinstvo se příliš neliší od flory rostoucí v jiných oblastech České republiky. Ze stromů zde rostou duby zimní (\"Quercus petraea\") i letní (\"Quercus robur\"), lípy srdčité (\"Tilia cordata\") i velkolisté (\"Tilia platyphyllos\"), ale také jilm vaz (\"Ulmus laevis\") nebo javor klen (\"Acer pseudoplatanus\"). Podél vodních toků se vyskytují olše lepkavá (\"Alnus glutinosa\"), topol osika (\"Populus tremula\") či vrba bílá (\"Salix alba\"). Podrost lesů tvoří kopytník evropský (\"Asarum europaeum\"), strdivka nicí (\"Melica nutans\") nebo jaterník podléška (\"Hepatica nobilis\"). Na loukách je možné nalézt pižmovku obecnou (\"Adoxa moschatellina\") nebo dymnivku dutou (\"Corydalis cava\"). V okolí Kunratic se vyskytuje i konvalinka vonná (\"Convallaria majalis\") či pryšec sladký (\"Euphorbia dulcis\"). Z bylin se tu vyskytuje měsíčnice vytrvalá (\"Lunaria rediviva\"), žebrovice různolistá (\"Blechnum spicant\"), kyčelnice devítilistá (\"Dentaria enneaphyllos\"), kokořík přeslenitý (\"Polygonatum verticillatum\") nebo mnohokvětý (\"Polygonatum multiflorum\"), ale také hořec tolitový (\"Gentiana asclepiadea\") nebo lilie zlatohlavá (\"Lilium martagon\").\nZ fauny se tu vyskytuje jelen evropský (\"Cervus elaphus\"), kuna skalní (\"Martes foina\"), rejsek horský (\"Sorex alpinus\"), dále mezi ptactvem sýc rousný (\"Aegolius funereus\"), sýček obecný (\"Athene noctua\"), výr velký (\"Bubo bubo\"), kulíšek nejmenší (\"Glaucidium passerinum\"), holub doupňák (\"Columba oenas\"), luňák červený (\"Milvus milvus\"), konipas horský (\"Motacilla cinerea\") či bekasina otavní (\"Gallinago gallinago\") a vodouš kropenatý (\"Tringa ochropus\"). Mezi zdejší motýly se řadí martináč bukový (\"Aglia tau\"), bělopásek topolový (\"Limenitis populi\") nebo různorožec černopásý (\"Alcis bastelbergeri\"). Narazit je taktéž možné na brouky tesaříka pilunu (\"Prionus coriarius\") a roháčky kovového (\"Platycerus caraboides\") i bukového (\"Sinodendron cylindricum\"). Z plazů se tu vyskytuje slepýš křehký (\"Anguis fragilis\"), zmije obecná (\"Vipera berus\") nebo ještěrka obecná (\"Lacerta agilis\").\n\nNa území obce se nenachází žádné velkoplošné chráněné území. Uvnitř Kunratic, jihozápadně od kostela Všech svatých na hraně menšího terénního valu, roste památný liliovník tulipánokvětý (\"Liriodendron tulipifera\"), jenž je nazýván Kunratický liliovník. Jeho výška dosahuje 17 metrů a obvod kmene činí 293 centimetrů. Chráněn je od 21. prosince 2006 na základě rozhodnutí městského úřadu ve Frýdlantě.\n\nV obci žilo k roku 2017 úhrnem 369 lidí, z nichž bylo 207 mužů a žen asi o padesát méně (162). Průměrný věk zdejších obyvatel dosahoval v tomto období přibližně 42 let. V průběhu let počet obyvatel Kunratic stoupal až do začátku 20. století. Pak nastal úbytek, který pokračoval do poloviny tohoto století. Následně sice počet obyvatel během padesátých let 20. století vzrostl, ale následoval ho opět pokles, jenž trvá až do počátku 21. století, kdy se ustálil.\n\nPřímo v Kunraticích stojí kostel Všech svatých a obec patří pod správu frýdlantského děkanství římskokatolické církve, v jehož čele stojí k roku 2017 Vít Audy. Děkanství je součástí Libereckého vikariátu litoměřické diecéze v České provincii. Nejbližší sbor Církve Českobratrské evangelické (ČCE) se nachází v Novém Městě pod Smrkem a náboženská obec Církve československé husitské (CČSH) ve Frýdlantě. Při sčítání obyvatelstva provedeném roku 2011 se 3 % zdejších obyvatel přihlásily k římskokatolické církvi a jedna žena k pravoslavným. Další 3 % místních uvedly, že sice věří, ale nehlásí se k žádné církvi ani náboženské společnosti. Úhrnem 42 % obyvatel se označilo bez náboženské víry a zbylá část kunratických, tedy téměř jejich jedna polovina, se odmítla vyjádřit.\n\nKunratice jsou tvořeny jednou základní sídelní jednotkou. Obcí s pověřeným obecním úřadem i s rozšířenou působností je pro Kunratice město Frýdlant. Obec je jedním ze členů Euroregionu Nisa, mikroregionu Frýdlantsko a místní akční skupiny Frýdlantsko. V letech 1980 až 1992 byly Kunratice součástí města Frýdlant.\n\nObec má devítičlenné zastupitelstvo, v jehož čele stojí starosta, kterým je k roku 2018 Milan Götz. Ze starostova volebního uskupení pojmenovaného „Hasiči Kunratice“ se do zastupitelstva při komunálních volbách v roce 2014 dostalo celkem šest členů. Zbylí tři jsou z kandidátní listiny nazvané „TJ Sokol Kunratice“.\n\nV prvních obecních volbách po opětovném získání samostatnosti Kunratic na Frýdlantu se voleb účastnily dvě uskupení sdružující nezávislé kandidáty. Z jednoho voliči vybrali pět zástupců, ze druhého čtyři. Obdobná situace se opakovala o čtyři roky později při volbách v roce 1998, kdy si opět voliči vybírali mezi nabídkami dvou sdružení nezávislých kandidátů. Tehdy z jednoho uskupení zvolili šest zástupců a ze druhého tři. O další čtyři roky později (2002) se o hlasy voličů znovu ucházela dvě sdružení nezávislých kandidátů. Jedno tvořili členové místních dobrovolných hasičů, ze kterých nakonec voliči vybrali pět zastupitelů, a druhé sympatizanti místního Sokola, z nichž byli zvoleni čtyři zástupci. Roku 2006 kandidovala stejně pojmenovaná uskupení, ale tentokrát se do zastupitelstva dostalo pět osob z kandidátky Sokola a čtyři od dobrovolných hasičů. Při komunálních volbách v roce 2010 vybírali voliči ze tří kandidátek a zvoleni byli čtyři zástupci kandidátky „Hasiči Kunratice“, tři „TJ Sokol Kunratice“ a dva „Za prosperitu obce“.\n\nZ rukou Miloslava Vlčka (ČSSD), předsedy Poslanecké sněmovny Parlamentu České republiky, převzali zástupci obce na základě rozhodnutí číslo 25 ze dne 9. října 2007 obecní znak a vlajku. Znak má zlatě a modře polcený štít, na kterém se nachází červeně zbarvený, doprava prohnutý jelení paroh – korál, jenž je v modrém poli provázán s červeně a zlatě polceným srdcem. To je shora probodnuté stříbrným mečem s jílcem zlaté barvy.\n\nList vlajky je tvořen dvěma svislými pruhy ve žluté a modré barvě. Ve středu vlajky se nachází směrem k žerdi prohnutý červeně zbarvený jelení paroh – korál, který je v modrém poli provázen červeno-žlutě polceným srdcem, jež je ve směru od shora dolů probodnuto bílým mečem majícím žlutý jílec. Poměr šířky ku délce vlajky činí 2 : 3. Jelení paroh ve znaku a na vlajce odkazuje k rodovému erbu Biberštejnům, jimž zdejší území kdysi patřilo.\n\nZdejší obyvatelstvo pracovalo především v zemědělství. V obci ale působily dva průmyslové podniky. Jeden se specializoval na výrobu marmelád a džemů, zatímco druhý produkoval cihelné zboží.\n\nPočínaje rokem 1880 existovala v Kunraticích továrna, v níž se vyráběly ovocné džemy a šťávy. Založil ji Carl Christian Leubner jako lisovnu ovoce a ovocných vín. Podnikání se dařilo a v rozvoji pokračoval i Leubnerův syn Heinrich. Ten nechal postavit pět lisů na ovoce, které poháněly parní stroje, a při výrobě džemů začal používat vakuové kádě. Společnost, jež nesla název \"\", dosahovala takové významnosti, že když se plánovalo vybudování úzkorozchodné tratě z Frýdlantu do Heřmanic, vymohla si změnu jejího trasování, aby vedla kolem areálu závodu a podnik tak měl zabezpečený rychlý odbyt svých výrobků, které vyvážel jak na domácí trhy v celém Rakousku-Uhersku, tak také do zahraničí, do Paříže. Po druhé světové válce odešla část majitelů do Spojených států amerických a další členové rodiny byli v rámci odsunu přesídleni do Německa. Nevyužívanou továrnu posléze zabralo Jednotné zemědělské družstvo (JZD) a nevyužívaný objekt chátrá. Na zašlou slávu továrny odkazuje soutěž JamParáda, v níž se účastníci poměřují ve výrobě co možná nejchutnějších marmelád a džemů.\n\nRoku 1883 založil Franz Simon průmyslovou cihelnu, šamotku a keramičku. Závod vybudoval nedaleko kunratického kostela a hospodářského dvora čp. 1, který mu také patřil. Svou první pec Simon vybudoval podle návrhu Wilhelma Stärze z Frýdlantu, kterému posléze svěřil i stavby dalších objektů. Pec měla dvojité žárové klenutí spolu se zvratným plamenem po celkem čtyřech topných kanálech. Rozměry pece, včetně topíren, činily 20,4 × 10,5 metrů. Továrna měla i dvacetimetrový komín.\n\nSoučástí hospodářského dvora byl někdejší mlýn. V něm roku 1886 nechal Simon zprovoznit malou vodní turbínu typu Girard. K přívodu vody na turbínu sloužilo potrubí vedoucí sem z akumulační nádrže. Energii vyrobenou turbínou podnik zpočátku využíval k pohonu zdejších hospodářských strojů a zařízení, mezi než se řadila máselnice, krouhačka řepy spolu s řepní pračkou a drtičkou. Následující rok (1887) se navíc k turbíně připojily stroje z cihelny, tedy stojatý běhoun kolového mlýna, vytvářecí stroj na cihly, jenž měl podobu ležatého trámcového lisu, a též tlaková pumpa. Pro převod energie z mlýna na transmise daných pracovních strojů umístěných do přístavby vedle sušicí kůlny využíval lanový přenos.\n\nRoku 1887 se Simonova továrna rozšířila o nový objekt, v němž byla zřízena dvojitá muflová pec. Rozměry jedné pece činily 3 × 3 metry a mufle měly svou vnitřní výšku 1,60 m a šířku 1,30 m. Další rok (1888) dostal továrník od okresního hejtmanství svolení ke stavbě dalšího objektu, v němž se nacházela keramická pec, a vedle něj třicetimetrový komín spolu s kotelnou, dále strojovnou s parním strojem a skladovými prostory. Parní stroj byl pomocí transmise spojen se sousedním objektem, v němž se nacházely cihlářské stroje, a následně též se sušárnou. Následující rok nechal Simon vybudovat další objekt, do kterého umístil keramickou pec a sklad uhlí. Přenos energie z parního stroje do nové přístavby s cihlářskými stroji zajišťovala transmise. K této budově byl navíc postaven obytný objekt a dále žárová klenutá pec se zvratným plamenem a čtyřmi topnými kanálky. K dopravě pracovních vozíků naplněných pracovní surovinou do patra se využíval lanový výtah poháněný transmisí z parního stroje.\n\nV roce 1894 se průmyslový závod rozšířil ještě o čtrnáctikomorovou kruhovou pec Hoffmannovy soustavy. Zařízení stavitel Stärze umístil do budovy s hřebenovým světlíkem, mající rozměry 47,90 × 25,20 metrů. Pec měla komín o výšce 35 metrů a stavebně navazovala na žárovou pec zbudovanou roku 1883.\n\nPo druhé světové válce areál cihelny pomalu chátral, až zanikl. Dochoval se pouze hospodářský dvůr čp. 1 a starý mlýn.\n\nPo sametové revoluci se v obci rozvinulo soukromé podnikání. V provozu je například prodejna smíšeného zboží Ivy Richtrové či společnost Agrofanda podnikající v oblasti zemědělství.\n\nObcí v severojižním směru prochází silnice číslo III/0353. V jižních částech Kunratic ji křižuje silnice III/03511 spojující Frýdlant se státní hranicí a dále pokračující do polského města Bogatynia. Východně od Kunratic odbočuje z této komunikace silnice III/03512, která se v severních částech Kunratic, nedaleko autobusové zastávky „Kunratice, U mostu“, napojuje na silnici III/0353. Po silnici III/03511 od Frýdlantu podle Celostátního sčítání dopravy provedeného v roce 2016 denně průměrně jezdí 1802 osobních automobilů, 221 nákladních automobilů a traktorů, 27 autobusů a 24 motocyklů. K tomu tu navíc denně projede průměrně 64 cyklistů. Na území obce se nacházejí tři autobusové zastávky, odkud jezdí spoje do Liberce, Chrastavy, Mníšku, Frýdlantu, Heřmanic či Višňové, ale také do polské Bogatyně.\nJižně od Kunratic vedla od roku 1900 úzkorozchodná železniční trať spojující Frýdlant s Heřmanicemi. Přímo v Kunraticích se na ní nacházela železniční zastávka Kunratice u Frýdlantu. Provoz na trati ovšem skončil roku 1976. Nejbližší železniční zastávka se tak nachází na západním okraji města Frýdlant a je pojmenovaná Frýdlant v Čechách.\n\nPo východní straně Kunratic je vedena cyklistická trasa číslo 3039 spojující Hrádek nad Nisou s Višňovou.\n\nVyučování začalo v Kunraticích v 16. století. Když pak po bitvě na Bílé hoře (1620) a následné rekatolizaci odešel protestantský farář do emigrace, pokračovalo se od roku 1624 s vyučováním v jím uprázdněném domě. Výuku navíc navštěvovaly i děti ze sousedního Dětřichova, a to až do roku 1720, než si Dětřichovičtí postavili školu vlastní. Roku 1724 postihl Kunratice požár, při kterém shořela dosavadní školní budova. Musela být proto postavena nová, která sloužila až do roku 1872, kdy ji nahradil další – dvoutřídní – školní objekt.\n\nK roku 2017 je v obci mateřská škola s kapacitou 25 dětí a devítiletá základní škola pro nejvýše 30 žáků. Ředitelkou obou škol je Edita Balcarová.\n\nV roce 1876 založili místní obyvatelé hasičský sbor. Od konce září 1945 má sbor k dispozici svou zbrojnici v centru obce. Vedle hasebních zásahů se členové sboru angažují i ve výstavbě budov v obci, například prodejny potravin (1979) či kabin pro sportovce na fotbalovém hřišti (1980), ale pořádají i různé společenské akce. Když se v červenci 1948 konala slavnost k zavěšení nového zvonu do věže kostela Všech svatých, dovezli hasiči na svém voze zvon zakrytý státní vlajkou ke kostelu a po slavnosti provedli jeho zavěšení na příslušné místo. Roku 2016 se hasiči spolu se svými kolegy z Frýdlantu, Dětřichova, Heřmanic a polského Pieńsku podpisem smlouvy zavázali k užší vzájemné spolupráci při zásazích. K dispozici budou mít také česko-polský slovník.\n\nBěhem roku se v Kunraticích konají taneční zábavy, ale také pořady pro seniory či pro zájemce o astronomii. V obci je činný astronomický kroužek, umožňující zájemcům za příhodného počasí pravidelné sledování oblohy dalekohledem. Od roku 1973 je v Kunraticích činné Myslivecké sdružení, které se v době svého vzniku jmenovalo Kunratice–Višňová. Posléze však změnilo svůj název na Myslivecký spolek Kunratice–zahrady.\n\nZájemcům o sport je k dispozici fotbalový klub TJ Sokol Kunratice, založený roku 1966. V sezóně 2017/2018 nastupuje k utkáním ve výkonnostně nejnižší třetí třídě, ve které je začleněn do skupiny Sever. Tuto soutěž ale již v roce 2015 vyhráli, nicméně nakonec se místní kluboví činovníci rozhodli nevyužít práva postoupit do vyšší soutěže a setrvali i pro nadcházející sezóny ve třetí třídě. Počínaje rokem 1986 se na začátku září koná turistický výlet po okolí obce nazvaný „Kunratické stopy“. Je určený především dětem, které na několika zastaveních po jeho trase plní stanovené úkoly.\n\nNa území katastru obce jsou podle katalogu památkově chráněny čtyři objekty. Vedle kunratického kostela Všech svatých je to krucifix, venkovská usedlost a torzo kaple Panny Marie Bolestné. Venkovská usedlost číslo popisné 77 již ovšem zanikla.\n\nSakrální stavba se nachází ve svahu nad silnicí ve středu Kunratic. Původně gotická stavba prošla v 18. století (snad roku 1785) barokní přestavbou. Následně byla ještě roku 1789 upravována. Jednolodní pozdně barokní kostel má obdélníkový půdorys doplněný čtvercovým presbytářem a čtvercově zkosenou sakristií umístěnou v jeho ose. Západní průčelí navíc obohacuje věž, která má po svých stranách polygonové schodištní přístavky. Fasáda kostela je členěna lizénami, vpadlými poli, dále obdélníkovým portálem spolu s obdélnými polokruhem zakončenými okny.\n\nStrop presbytáře i lodě obsahuje štuková barokně vyzdobená pole, triumfální oblouk má polokruhovou podobu. Pod věží a v sakristii je strop křížově sklenutý. V kostele se nachází tříramenná dřevěná kruchta podpíraná dřevěnými sloupy. Portálový hlavní oltář je barokní a pochází z období kolem roku 1710. Jeho výzdobu tvoří akantové a páskové prvky doplněné sochami svaté Barbory a svaté Kateřiny, spolu s obrazem z roku 1879, který namaloval Antonín Gareis. V interiéru se nachází také rokoková kazatelna z roku 1786, jež je vyzdobena reliéfem Krista – Dobrého pastýře a na její stříšce se nachází socha Mojžíše. Dveře obsahují kování z doby rokoka.\nKolem kostela se rozkládá hřbitov, jehož ohradní zeď obsahuje výklenky, v nichž se nacházela jednotlivá zastavení křížové cesty, jež mají podobu bíle omítnutých výklenkových kapliček svrchu uzavřených trojúhelníkovými štíty. Do každého ze štítů je vytesáno římským číslem pořadí daného zastavení. V mělkých, půlkruhovitě zakončených výklencích, se pravděpodobně nacházela malovaná nebo terakotová vyobrazení jednotlivých výjevů, jež se ovšem nedochovala. Zeď kolem hřbitova má jednotlivá pole zbudovaná z cihel, které jsou z vnitřní strany většinou omítnuty. Vlastní pole zdi od sebe vzájemně oddělují hranolové pilíře vyzděné z režných červených cihel. Zakrytí pilířů je provedeno pískovcovou hlavicí. Vstup na hřbitov zajišťuje brána svařená z kovových trubek, která se nachází na východní straně areálu. Při severní straně hřbitova byla ke konci 19. století z režného červeného zdiva vybudována márnice o čtvercovém půdoryse. Zakončená je křížovou sedlovou střechou pokrytou glazovanými pálenými taškami bobrovkami, jež v ploše vytvářejí geometrický vzor. Hřebenáče střechy zdobí vystupující křížky. V průniku obou hřebenů je osazen plechový sanktusník s jehlancovým zakončením. Na bocích objektu se nacházejí vysoká okna zakončená lomeným obloukem.\n\nPřed hřbitovem u kostela Všech svatých se nachází litinový kříž pocházející z roku 1830, kdy ho nechal zbudovat Christopher Ritter. Krucifix stojí na klasicistním podstavci majícím luisézní dekor. Mezi kulturní památky byl zapsán 6. dubna 1966.\n\nV polích východně od obce, v oblasti zvané Tongrund, se nachází kaple Panny Marie Bolestné. Z kaple se dochovalo pouze torzo ohradní zdi, které je lemováno dvěma vzrostlými lipami. Sakrální stavba měla čtvercový půdorys a zakrývala ji sedlová střecha z vypálených tašek bobrovek. Boční stěny pokrývala hladká omítka, rozčleněná lizénovými poli a pilastry. Na jižní straně se nacházel vstup, jenž rámovalo kamenné ostění. Z kaple se dochovala západní a severní stěna. Z vnitřní strany lze na zdivu pozorovat části pilastrů spolu s náběhy klenby a jejími půlkruhovými výsečemi. Uvnitř kaple stávala dřevěná socha Piety z období konce 18. století. V roce 2013 proběhla rekonstrukce objektu za pomoci finanční dotace Ministerstva kultury České republiky.\n\n\n"}
{"id": "68255", "url": "https://cs.wikipedia.org/wiki?curid=68255", "title": "Dalai Lama (píseň)", "text": "Dalai Lama (píseň)\n\nDalai Lama je píseň metalové skupiny Rammstein z alba Reise, Reise.\n\nPojednává zpočátku o letu letadla, na jehož palubě kromě jiných sedí muž s dítětem (\"ein Mann mit Kind\"). Poté se na scéně objeví Bůh a s ním i zloba, že člověk nebyl stvořen pro létání, ale přesto létá. Proto na něj pošle bouři a jeden blesk zasáhne i ono již zmíněné letadlo. V dekompresi (náhlá změna tlaku vzduchu) je sice otec připoután, ale jeho dítě ne. Nakonec ve třetí minutě písně zazní \"Angst ist starker als die Liebe\" – strach je silnější než láska – a otec dítě pustí.\n\nDalai Lama - titulky\n"}
{"id": "68258", "url": "https://cs.wikipedia.org/wiki?curid=68258", "title": "Svatý Martin (francouzská část)", "text": "Svatý Martin (francouzská část)\n\nSaint-Martin (francouzsky oficiálně Collectivité de Saint-Martin) je zámořské společenství Francie ležící v severní části ostrova Svatý Martin, patřícího do karibského souostroví Malé Antily. Do 22. února 2007 bylo součástí francouzského zámořského departementu Guadeloupe. Hlavním městem je Marigot.\n\nJižní část ostrova zvaná \"Sint Maarten\" je součástí Nizozemského království.\n"}
{"id": "68259", "url": "https://cs.wikipedia.org/wiki?curid=68259", "title": "Svatý Martin (nizozemská část)", "text": "Svatý Martin (nizozemská část)\n\nSvatý Martin ( ) je pojmenování pro jižní část ostrova Svatý Martin, která patří pod správu Nizozemského království. Severní část (Saint-Martin) je zámořským společenstvím Francie.\n\nDo 10. října 2010 tvořil Sint Maarten společně s dalšími čtyřmi ostrovy Nizozemské Antily. Po tomto datu získal status \"„konstituční země Nizozemského království“\" .\n\nSint Maarten má 35 000 obyvatel. Hlavním městem je Philipsburg. Proslulost přinesla ostrovu pláž Maho, z níž je možné sledovat a fotografovat z bezprostřední vzdálenosti přistávající a odlétající letadla na Mezinárodní letiště princezny Juliany (SXM).\n\nPřístavy v Sint Maartenu jsou oblíbené u majitelů soukromých jachet. Častými návštěvníky jsou turisté, připlouvající na výletních lodích.\n\n\n"}
{"id": "68263", "url": "https://cs.wikipedia.org/wiki?curid=68263", "title": "Zákon o nástupnictví", "text": "Zákon o nástupnictví\n\nAct of Settlement neboli zákon o nástupnictví byl přijat anglickým parlamentem roku 1701 (podle juliánského kalendáře r. 1700). Zákon nese oficiální název zákon o dalších omezeních Koruny a lepším zabezpečení práv a svobod poddaných; doplňuje Bill of Rights z roku 1689 a náleží do ústavního řádu Velké Británie, Austrálie, Kanady, Antiguy a Barbudy, Baham, Barbadosu, Belize, Grenady, Jamajky, Nového Zélandu, Papuy-Nové Guineje, Svatého Kryštofa a Nevise, Svaté Lucie, Svatého Vincence a Grenadin, Šalomounových ostrovů a Tuvalu.\n\nDodnes platný zákon stanoví pravidla nástupnictví na britský trůn, jakož i na trůn výše zmíněných států. Stanoví, že nárok na britský trůn mají jen potomci hannoverské kurfiřtky vdovy Žofie (1630–1714), dcery českého krále Fridricha Falckého a jeho manželky, anglické princezny Alžběty. Z nástupnictví jsou vyloučení ti, kdo jsou katolického vyznání (\"„papeženci“\") nebo kdo si vezmou za manžela katolíka.\n\nDo roku 2013 se pořadí následnictví stanovovalo podle následujících pravidel:\n\nZákon byl v pasáži zakazující nástupnictví tomu, kdo se ožení s katolíkem, pociťován jako anachronický. (Zákaz katolického vyznání samotného monarchy je odůvodněn tím, že monarcha je hlavou anglikánské církve.) Paradoxně např. nebyl z nástupnictví vyloučen ten, kdo by se oženil s muslimkou či buddhistkou, ale jen ten, kdo by se oženil s katoličkou. Změna zákona však byla obtížná mimo jiné proto, že zákon platil současně v mnoha státech a přijetí novely v jednom nebo v několika z těchto států by porušilo pravidla Commonwealthu a mohlo by vyvolat jiné pořadí nástupnictví.\n\nNa summitu Společenství národů v Perthu se nicméně 28. října 2011 členské státy zavázaly přijmout vhodná opatření k zavedení absolutního prvorozenství, ukončit vyloučení osob v manželství s římskými katolíky a provést další změny v pravidlech nástupnictví. Uvedený závazek byl realizován v roce 2015 (ve Velké Británii se tak stalo prostřednictvím Zákona o následnictví koruny z roku 2013, který nabyl účinnosti 26. března 2015).\n\n\n"}
{"id": "68265", "url": "https://cs.wikipedia.org/wiki?curid=68265", "title": "Serotonin", "text": "Serotonin\n\nSerotonin (5-hydroxytryptamin, zkráceně 5-HT), je biologicky aktivní látka obsažená v krevních destičkách, v buňkách gastrointestinálního traktu a v menší míře i v centrálním nervovém systému. V čistém stavu je to bílá amorfní nebo krystalická látka. Obzvláštní význam má jako neurotransmiter (přenašeč nervových vzruchů), neboť ovlivňuje serotoninergní systém, tvořený soustavou neuronů v prodloužené míše, mostu, středním mozku a mezimozku. Tento systém si udržuje za normálního stavu optimální hladinu serotoninu vlastní syntézou z jeho biochemických prekurzorů (viz dále). Neurony se serotoninovými receptory se vyskytují také v limbickém systému a v některých částech mozkové kůry. V centrálním nervovém systému se serotonin účastní především procesů, které se podílejí na vzniku nálad. Jeho nedostatek způsobuje snížení přenosu nervových vzruchů, způsobuje tak změny nálady, celkovou depresi, případně poruchy spánku, podrážděnost až agresivitu. Některé serotoninové receptory se mohou stát příčinou vzniku migrény, jiné ji naopak potlačují. Změny v jeho metabolismu mohou být odpovědné i za určité psychické poruchy; mj. mohou vyvolávat bipolární poruchu, chorobnou úzkost aj.\n\nČinnost serotoninergního systému souvisí s cyklem spánku a bdění, s příjmem potravy (ovlivňuje receptory chuti, pocity nevolnosti a nucení ke zvracení) i s některými stránkami citového života, například sexuality či agresivního chování.\n\nSerotonin má také silný vliv na tonus svalů (jejich napětí), podporuje zejména kontrakce hladkého svalstva a krevní srážlivost. Proto hraje značnou roli při krvácivých poraněních, kdy zúžením cév (tzv. vazokonstrikční účinek) snižuje únik krve z těla.\n\nNedostatek serotoninu v krvi se dá upravit příjmem potravy, která jej obsahuje. Do neuronů se však z krevního řečiště nepřenáší, tam se dá jeho hladina zvýšit jen dodáním jeho prekurzorů. Vhodnými zdroji jsou některé druhy sýrů, obsahujících bílkoviny bohaté na L-tryptofan, mléčné výrobky všeobecně, maso, listová zelenina a celozrnné pečivo. Uvolňování serotoninu na nervových spojích (synapsích) sice stimuluje alkohol a nikotin, avšak jen krátkodobě a s nežádoucími vedlejšími účinky.\n\nBylo také zjištěno, že na syntézu serotoninu v těle má velký vliv hladina světelného záření. Proto se jeho nedostatek projevuje zejména v zimě, kdy je méně slunečního záření a proto lidé častěji v tomto období trpí úzkostnými stavy, depresemi a jsou podráždění a útoční.\n\nZvýšená hladina serotoninu však vyvolává projevy předávkování, označované jako serotoninový syndrom.\n\nSerotonin přijatý v potravě neproniká do nervových cest centrálního nervového systému, neboť neprostoupí stěnou oddělující krevní řečiště od mozku. Avšak tryptofan i jeho metabolit 5-hydroxytryptofan (5-HTP) do mozku proniknou. Tyto aminokyseliny mohou být podávány jako doplňkové živiny a zajišťovat tak zvýšení hladiny serotoninu v mozku a působit tedy jako serotonergické látky.\n\nJednim z metabolitů serotoninu vznikajících jeho odbouráváním je kyselina 5-hydroxyindoloctová (5-HIAA), která se vylučuje z těla močí. Protože některé druhy zhoubných nádorů produkují zvýšené množství serotoninu a 5-HIAA, přítomnost těchto látek v moči může být indikací nádorového onemocnění.\n\nSerotonin (5-HT) je uvolňován v neuronech Raphových jadérek. Tyto neurony se seskupují v přibližně devíti párech, rozmístěných po celé délce nervového kmene. Předpokládá se, že 5-HT se uvolňuje ze serotonergických uzlin do zvláštního neuronálního prostoru, jinými slovy z uzlin podél axonu (odstředivě vodivého výběžku neuronu) na rozdíl od klasické neurotransmise. Odtud může difundovat přes relativně velký prostor (o rozměru přes 20 μm) a aktivovat receptory 5-HT na dendritech (rozvětvených výběžcích neuronů) i na tělech sousedních nervových buněk samotných.\n\nSerotonergický účinek končí odčerpáním 5-HT ze synapse (nervového spojení) specifickým přenašečem monoaminu z presynaptického neuronu. Různé látky mohou odčerpávání 5-HT inhibovat, a to zejména 3,4-methylendioxymethamfetamin (MDMA), kokain, tricyklická antidepresiva (TCA) a selektivní inhibitory zpětného vychytávání serotoninu (SSRI).\n\nFarmakologie 5-HT je složitá, neboť působení serotoninu je zprostředkováváno velkým počtem jeho značně různorodých receptorů. Stejně jako u ostatních neurotransmiterů skutečný vliv 5-HT na lidské nálady a celkový stav mysli a jeho význam pro vědomí je obtížně stanovitelný. Jednou z možných metod, jak to pochopit, je použití MDMA, který - jak se předpokládá - způsobuje masivní uvolňování 5-HT, zřejmě jeho zpětným přenosem přes transportér. Efekt MDMA je způsobován zaplavením synapse serotoninem během „rotace“ MDMA. Je to stav, který se projevuje pocitem dobré pohody, spokojenosti, hmatové citlivosti a pocitů citové empatie. (MDMA také uvolňuje norepinefrin a v menší míře i dopamin. Příbuzná látka 3,4-methylendioxy-N-ethylamfetamin (MDEA) zřejmě pouze způsobuje uvolňování serotoninu, ale postrádá silně stimulační efekt MDMA).\n\nReceptory 5-HT jsou také využívány jinými psychotropními drogami, včetně LSD, dimetyltryptaminu (DMT) a psilocybinu, aktivní látky psychedelických hub.\n\nCelá řada léčiv, používaných v psychiatrii, ovlivňuje hladinu serotoninu. Patří mezi ně inhibitory monoaminoxidázy (MAOI), tricyklická antidepresiva (TCA), \"atypická\" antipsychotika a selektivní inhibitory zpětného vychytávání serotoninu (SSRI).\n\nInhibitory monoaminoxidázy (MAOI) zabraňují odbourávání monoaminových neurotransmiterů včetně serotoninu a proto zvyšují koncentrace neurotransmiterů v mozku. Léčba pomocí MAOI je doprovázena řadou nežádoucích vedlejších efektů a pacienti jsou vystaveni nebezpečí vzniku přecitlivělosti na potravu s vysokým obsahem tyraminu a na některé další léky.\n\nNěkteré léky inhibují zpětné vychytání serotoninu, takže v synapsi zůstává déle. Tricyklická antidepresiva zabraňují zpětnému vychytávání jak serotoninu, tak norepinefrinu. Novější selektivní inhibitory zpětného vychytávání serotoninu (SSRI) mají méně vedlejších účinků (přesto jich mají stále celou řadu) a méně se ovlivňují s jinými léky.\n\nPodle nejnovějších výzkumů na Rockefellerově univerzitě se ukazuje, že jak u pacientů, kteří trpí depresemi, tak u laboratorních myší, na nichž bylo onemocnění modelováno, dochází k významnému poklesu hladiny bílkoviny \"p11\". Tato bílkovina souvisí s přenosem serotoninu v mozku.\n\nAntagonisté 5-HT jako např. ondansetron, granisetron a tropisetron jsou důležitými antiemetickými prostředky (prostředky proti zvracení). Jsou zejména významné pro potlačování nevolností a nucení k vrhnutí při protinádorové chemoterapii za použití cytotoxických léků. Jinou oblastí jejich aplikace je potlačování nevolnosti a zabránění zvracení po operacích. S jistými pozitivními výsledky byly tyto prostředky také zkoušeny při léčbě deprese a jiných nežádoucích duševních a psychických stavů.\n\nNízký nebo naopak nadbytečný přísun některých minerálů a vitaminů, případně užívání některých léků, může způsobit poruchy v hladině serotoninu v orgánech, a to buď zamezením jeho syntézy v organismu, nebo procesů jeho zpětného odčerpávání.\n\nNadměrně zvýšená hladina serotoninu způsobuje nebezpečný tzv. serotoninový syndrom. Projevuje se třesem, vyšším krevním tlakem, zrychlením srdeční činnosti, zmateností a bezvědomím.\n\nSerotonin byl objeven v krevní plasmě (séru) a jako první byl prokázán jeho vliv na napětí hladkého svalstva (tonus). Složením těchto dvou slov vznikl původní název této organické sloučeniny.\n\n"}
{"id": "68268", "url": "https://cs.wikipedia.org/wiki?curid=68268", "title": "Lodní výtah", "text": "Lodní výtah\n\nLodní výtah neboli lodní zdvihadlo je specializované technické zařízení z kategorie zdvihadel, umožňující lodím překonání výškového rozdílu mezi dvěma v různé výšce položenými úseky vodní cesty. Používá se pro překonání velkých spádů, kde by klasická plavební komora byla stavebně a technicky náročná nebo by měla příliš velkou potřebu proplavovací vody.\n\nHranice výškového rozdílu, pro který je výhodnější místo plavební komory použít lodní zdvihadlo, se postupem času zvyšovala, díky pokroku v konstrukci plavebních komor a zvětšování parametrů plavidel. V období starých anglických průplavů byla budována zdvihadla nejčastěji s rozdílem hladin nad 10 metrů (výjimečně 3,6 metru experimentální lodní zdvihadlo Tardebiggie), v současnosti je uznávána hranice výhodnosti lodních zdvihadel pro spády nad zhruba 25 až 30 metrů (prokázáno výzkumem při projektování Labského laterálního průplavu).\n\nHlavní částí lodního zdvihadla je uzavíratelný dopravní žlab (vana), pohybující se po vodící dráze a zvedaný zvedacím mechanismem. Hmotnost dopravního žlabu, naplněného vodou, dosahuje řádově stovek až tisíců tun, takže většinou není zvedán přímo, ale využívá se principu vyvážení žlabu pomocí protizávaží o stejné hmotnosti. (Například princip kladky, obdobně jako u klasického výtahu). Při vyvážení dopravního žlabu zdvihadla je navíc elegantně využito Archimedova zákona.\n\nLoď vplouvající do žlabu lodního zdvihadla naplněného vodou z něj totiž vytlačí přesně tolik vody, kolik sama váží. Výsledkem je, že dopravní žlab má vždy stejnou hmotnost, ať je v něm plně naložená loď, prázdná loď nebo ať je bez lodi. To umožňuje velice přesně určit hmotnost protizávaží a mechanickou soustavu dopravní žlab – protizávaží trvale velice přesně vyvážit.\n\nLodní zdvihadla jsou tedy neobyčejně energeticky úsporná zařízení, protože k vyzvednutí dopravního žlabu s proplavovanou lodí do horní polohy pak stačí pouze energie k překonání tření zvedacího mechanismu a samotný dopravní žlab s lodí je vyzvednut jen tíhou protizávaží. V praxi ohrožuje vyvážení soustavy riziko úniku vody z dopravního žlabu, dynamické účinky rozhoupané hladiny vody ve žlabu a řada dalších faktorů. Proto bývají pohonné mechanismy z bezpečnostních důvodů předimenzovány, aby takovéto situace silově zvládly, ale jejich energetická náročnost v běžném provozu je skutečně, vzhledem k hmotnosti přepravovanému nákladu, velmi nízká.\n\nPodmínkou výše popsané úspornosti je, že přepravovaná loď v dopravním žlabu plave. Při přepravě nasucho (některá zdvihadla pro malá plavidla) se Archimédův zákon neuplatní, hmotnost dopravního žlabu je závislá na hmotnosti lodi a přesné vyvážení protizávažím není možné.\n\nV zásadě se používají dva typy lodních zdvihadel, svislá a šikmá. Existuje ale několik dalších zajímavých konstrukcí:\n\nJedná se o zdvihadlo se svislou vodící dráhou, kde výškový rozdíl hladin překonává dopravní žlab s proplavovanou lodí svislým vyzvednutím do horní polohy. Podle konstrukce zvedacího mechanismu rozlišujeme základní tři typy svislých lodních zdvihadel.\n\n\n\n\nJe v principu kolejová pozemní lanová dráha, po jejíž kolejišti se pohybuje dopravní žlab přepravující loď. Výhodou šikmých zdvihadel je lepší přizpůsobení dráhy zdvihadla morfologii terénu, bez potřeby hlubokých zářezů a dlouhých průplavních mostů, jako u zdvihadel svislých. Zásadní nevýhodou je horizontální složka pohybu žlabu, která způsobuje rozkývání hladiny v dopravním žlabu a riziko nárazu lodi do jeho stěn. Tomu se předchází velice pozvolným rozjezdem a brzděním žlabu, což značně prodlužuje dobu proplavení a snižuje dopravní kapacitu zdvihadla.\nPodle uložení dopravního žlabu rozeznáváme v zásadě dva typy těchto zdvihadel:\n\n\n\nUnikátní konstrukci má lodní výtah Falkirk Wheel ve Skotsku, který ke zdvihu lodí využívá komory umístěné na koncích mohutného rotoru – lodě jsou vertikálně přesouvány jeho otáčením.\n\nDalší zajímavou konstrukcí je vzdouvací žlab. Jedná se o šikmý betonový žlab, kde je loď přepravována ve vodním klínu za stavidlem, posunovaným vzhůru dvojicí lokomotiv. Lodní zdvihadlo Fonserannes, Canal du Midi, Francie.\n\n\n\n\n\n"}
{"id": "68275", "url": "https://cs.wikipedia.org/wiki?curid=68275", "title": "Válka v Tichomoří", "text": "Válka v Tichomoří\n\nVálka v Tichomoří byla důležitá část druhé světové války, začala 7. července 1937 druhou čínsko-japonskou válkou, rozrostla se 7. prosince 1941 japonským útokem na Pearl Harbor a skončila japonskou kapitulací 2. září roku 1945. Byl to ozbrojený konflikt, který přímo zasáhl 3 kontinenty (Asie, Severní Amerika a Austrálie) a 2 oceány (Tichý a Indický).\n\nJaponsko už v druhé polovině 19. století zdokonaluje průmysl a přestává být v izolaci. Ve 20. století se Japonsko stává velmocí, v rusko-japonské válce vítězí v roce 1905 Japonsko a později pomáhá Trojdohodě v 1. světové válce.\n\nNa základě rusko-japonské války získalo Japonsko Korejský poloostrov a pak zahájilo okupaci Mandžuska, což byl vlastně začátek dalšího čínsko-japonského konfliktu. Mandžusko se stalo japonským satelitem a odrazovým můstkem k útoku dál do Číny i na sever proti Mongolsku a Sovětskému svazu.\n\nVzhledem k protisovětské náladě podepsalo Japonsko na konci listopadu 1936 s Německem \"Pakt proti Kominterně\" (později k \"Paktu proti Kominterně\" přistoupily Itálie, Maďarsko a Španělsko). \"Pakt proti Kominterně\" byl prvním spojenectvím Japonska s evropskými fašistickými a nacionálně socialistickými státy a byl předzvěstí pozdější užší spolupráce mezi Japonskem a evropskými fašistickými/nacistickými státy.\n\n7. července 1937 došlo v Číně k incidentu na mostě Marca Pola a Japonsko zahájilo tažení proti Číně. Japonští militaristé předpokládali, že se jim podaří do několika týdnů svrhnout Kuomintangskou vládu generála Čankajška. Ovšem agresivní a bezohledný postup nevedl k jeho porážce, a tak se „čínský incident“ (jak Japonci nazývali válku v Číně) protáhl až do konce druhé světové války. Spojené státy a Velká Británie podporovaly generála Čankajška a dodávali mu zbraně a po vstupu Spojených států do války pak na území neokupované Číny postavili Američané několik svých základen. Tento „čínský incident“ pak nutil japonské velení shromažďovat zde stále větší síly, které nemohli použít jinde. Tato vleklá válka polykající obrovské prostředky měla za následek také značné hospodářské potíže.\n\nV létě 1938 japonská vláda požadovala na sovětské vládě poupravení hranic. Japoncům šlo o významnou oblast u jezera Chasan, vzdálenou 100 kilometrů jihozápadně od Vladivostoku. Sovětská vláda jednoznačně odmítla, a tak japonští militaristé sáhli po zbraních. V červenci 1938 japonské oddíly překročily sovětské hranice u jezera Chasan. Sovětská armáda však zorganizovala protiútok a zatlačila japonské vojáky zase zpátky za sovětské hranice.\n\nJaponští militaristé se poté rozhodli pro další úder, tentokrát do Mongolské lidové republiky. V květnu 1939 zahájili japonští vojáci útok z Mandžuska do Mongolska. Sovětský svaz, který s Mongolskem v březnu 1939 podepsal smlouvu o vzájemné pomoci, poslal Mongolům sovětská vojska na pomoc. Došlo ke krvavým bitvám u řeky Chalchyn, Sověti díky své přesile a modernímu pojetí boje zvítězili. Japonská vojska sice žádala o posily, aby provedla protiútok, ale samotný císař to zamítnul.\n\nV září 1940 bylo stvrzeno spojenectví mezi Japonskem, Německem a Itálií — takzvaným \"Paktem tří\" (později se k němu připojily satelitní státy Rumunsko, Maďarsko, Finsko, Bulharsko, Slovensko, Chorvatsko a Thajsko). Tento pakt nahradil \"Pakt proti Kominterně\" a stalo se z něho mnohem užší spojenectví mezi militaristickým Japonskem a evropskými fašistickými státy.\n\nPo porážce Francie v červnu 1940 se pak Japonci rozhodli využít momentální slabosti Francouzů a ovládnout Francouzskou Indočínu a využít jí jako nástupiště k dalším budoucím výbojům. Proto začalo japonské velení neustále tlačit na vichistickou vládu, až nakonec v červenci 1941 podepsal zástupce Vichy admirál François Darlan dohodu s Japonci o společné obraně Indočíny. Tím se Japonci stali pány celého francouzsko-indočínského území a bohatství a získali i dobrý odrazový bod pro příští agresi.\n\nSpojené státy a Velká Británie do té doby počínání Japonska jen přihlížely. Japonské obsazení Indočíny bylo poslední kapkou, a tak Američané 25. července 1941 zmrazili japonská aktiva v USA, což znamenalo přerušení hospodářských styků, byly zastaveny všechny obchodní a finanční operace Japonců v USA, veškerá japonská konta v amerických bankách byla zablokována. Totéž provedly i další státy, se kterými Japonsko obchodovalo (britský Commonwealth a Nizozemská východní Indie například). Znamenalo to hlavně, že Japonci už nebudou mít dostatek železného šrotu, později ropy a dalších surovin potřebných na učinění svých výbojných plánů. Tím si Spojenci chtěli zařídit zastavení agresivních kroků japonských militaristů.\n\nOpačný pohled do napjaté situace přináší mohutný americký program stavby válečných lodí z července 1940, který sice nebyl namířen přímo proti Japonsku, ale po jeho dokončení by vznikla taková nerovnováha, že by Japonské císařské námořnictvo nedokázalo zajistit ani obranné akce ve svých domácích vodách.\nPo 25. červenci 1941 a blokádě dovozu ropy si námořnictvo mohlo spočítat s přesností na barel a den, kde jeho lodě zůstanou stát. Svou rostoucí populaci už nedokázalo krmit ani šatit z vlastních zdrojů, Spojené státy zavedením restrikcií neměly ponětí o tom, na jak tenkém ledě japonské hospodářství spočívá. Po červencovém embargu nahradily v japonských velících kruzích velkou otázku, zda jít do války, tři menší: kdy, kde a jak.\n\nJaponská vláda se sice snažila se Spojenými státy dohodnout, ale vláda USA prohlásila, že zruší zmražení japonských aktiv jen pod podmínkou, že budou ihned skončeny válečné akce v Číně a budou stažena japonská vojska z Indočíny. Na to však Japonci rozhodně nechtěli přistoupit. Potom Japonci Američanům předložili své návrhy, ty ale byly zamítnuty americkou vládou Franklina Roosvelta. Tak nakonec se Japonci rozhodli jít do války proti Spojeným státům, Velké Británii a Nizozemí. Hlavním cílem Japonska bylo zmocnit se důležitých surovinových zdrojů jako kaučuk, cín a železo v jihovýchodní Asii (Nizozemská východní Indie, Malajsie, Barma).\n\nVelká Británie poslala dva obrněnce do Indického oceánu. Šlo o bitevní křižník HMS \"Repulse\" a bitevní loď HMS \"Prince of Wales\". Toto loďstvo dostalo kódové označení Svaz Z a jeho vrchním velitelem se stal admirál Tom Phillips. HMS \"Repulse\" a HMS \"Prince of Wales\" měla následovat i letadlová loď HMS \"Indomitable\", ale ta byla poškozena. Věřilo se, že tento svaz Japonce odstraší od dalších agresivních kroků.\nJaponci také odvolali své plány útoku na Sovětský svaz, protože zoufale potřebovalo důležité suroviny, které mohli najít pouze v jihovýchodní Asii, zatímco na ruské Sibiři by tehdy Japonsko tyto důležité suroviny nenašlo. Dalším důvodem byly taky neúspěšné boje u jezera Chasan a v Mongolsku. Navíc japonská vláda očekávala, že Německo a jeho spojenci porazí Sověty během několika týdnů, a útok na SSSR byl odložen na rok 1942, kdy byla očekávána porážka Sovětského svazu a jeho ozbrojených sil.\n\n7. prosince 1941 zaútočil svaz letadlových lodí viceadmirála Čúiči Naguma na americký přístav Pearl Harbor na Havaji a vyřadil tam několik amerických válečných plavidel a většinu amerických letadel zničil stojících na zemi. Ve stejný den (ale na druhé straně datové hranice, takže 8. prosince) pak japonská letadla napadla americká letiště na Filipínách a brzy na to začalo vyloďování japonských vojsk na Filipínách. Dalším cílem japonských militaristů bylo dobytí Hongkongu, Malajska, Singapuru, Barmy, Nizozemské východní Indie, dále Gilbertových ostrovů, obsazení Rabaulu, ostrovů Wake, Guam a dalších ostrovů.\n\n8. prosince 1941 USA a Velká Británie a další státy vyhlásily Japonsku válku. Jedenáctého prosince 1941 zase Německo a Itálie (a za pár dní také ostatní státy z \"Paktu tří\") vyhlásily válku Spojeným státům a válka se tak stala opravdu světovou.\n\nRáno 7. prosince 1941 (havajského času, 8. prosince tokijského času) svaz šesti japonských letadlových lodí bez vyhlášení války napadl americkou námořní základnu Pearl Harbor na Havajských ostrovech. O den později, 8. prosince 1941, USA vypověděly válku Japonsku.\n\nTéhož dne došlo k zničujícímu náletu japonských letadel proti filipínským letištím. Při něm bylo zničeno 3/4 amerických stíhaček a 1/2 amerických bombardérů. Téhož dne došlo k prvním náletům na Hongkong a Singapur. Ještě do konce roku byly obsazeny ostrovy Guam (10. prosince) a Wake (22. prosince), britská základna Hongkong (24. prosince) a kapitulovalo britské Malajsko (11. prosince) při jehož obraně ztratilo britské námořnictvo v bitvě u Kuantanu svaz Z (bitevní loď \"HMS Prince of Wales\" a bitevní křižník \"HMS Repulse\").\n\nJaponské síly stále rychle postupovaly. 19. ledna kapitulovalo Britské Borneo (Sarawak a Brunej), 23. ledna byl obsazen Rabaul, 15. února kapituloval Singapur a 9. března kapitulovala Jáva. Pád Singapuru označil britský premiér Winston Churchill za nejpotupnější porážku v dějinách Britského impéria. Kapitulaci Jávy předcházelo několik námořních bitev. V bitvách v Makassarském průlivu, v Badungském průlivu, v Jávském moři, v Sundském průlivu a v bitvě u Baweanu Japonci zvítězili nad silami ABDACOMu. Vítězné tažení Japonců pokračovalo dál. V březnu obsadili Buku, Bougainville a Shortlandské ostrovy, 23. března obsadili Andamany. Kromě toho provedli vylodění v Nové Guineji v Lae a Salamauy. 9. dubna kapituloval Bataan a 6. května kapituloval Corregidor – poslední odpor na severních Filipínách. Během začátku roku podnikli Japonci i několik významných náletů a to 19. února nálet na Darwin (Austrálie) a 5. a 9. dubna nálety na Cejlon.\n\nJedinou významnější akcí Američanů byl nálet 16 bombardérů B-25B \"Mitchell\" na Tokio 18. dubna. Pak se situace začala obracet, neboť postup japonských pozemních jednotek byl zastaven ve vnitrozemí ostrova Nová Guinea a námořní síly nedokázaly zlomit odpor spojeneckého námořnictva, s nímž se střetly v bitvě v Korálovém moři.\n\nJaponské námořní síly vyvolaly dlouho plánovanou rozhodující bitvu s americkými letadlovými loděmi u Midway, ale oproti předpokladům v ní utrpěly zdrcující porážku a jejich útočný potenciál upadl natolik, že už neexistovala žádná naděje na úspěšné vedení útočné námořní války většího rozsahu — od tohoto okamžiku bylo Japonsko na strategické úrovni předurčeno k pasivitě a postupnému pádu, byť na asijské pevnině mohlo ještě nějakou dobu úspěšně útočit. Jediným japonským úspěchem v Midwayské operaci bylo obsazení ostrovů Attu a Kiska (Aleutské ostrovy)kdy tyto ostrovy nikdo z americké armády nebránil, jelikož všechny vojenské síly Američané stáhli na Midway.\n\n7. srpna se americké jednotky vylodily na Guadalcanalu čímž začaly urputné boje o tento ostrov, které skončily až 7. února evakuací Japonců. Během guadalcanalské kampaně se uskutečnily tyto námořní bitvy: 8.–9. srpna bitva u ostrova Savo, 24. srpna bitva u východních Šalomounů, 12.–13. října bitva u mysu Esperance, 26. října bitva u ostrovů Santa Cruz, 13.–15. listopadu bitva u Guadalcanalu, 30. listopadu bitva u Tassafarongy a 29.–30. ledna 1943 bitva u Rennellova ostrova.\n\nPro Japonsko nebyl rok 1943 nejúspěšnější – bitva o Guadalcanal skončila 7. (či 9.) února jeho jednoznačnou porážkou. Špatně se vyvíjely i boje na Nové Guineji. 2. ledna se spojenci vylodili u Buny, 4. záři u Salamauy a navíc Japonci při přísunu posil utrpěli porážku v bitvě v Bismarckově moři (2.–4. března). Zadrhával se i postup japonských jednotek v Číně. Jediným výrazným úspěchem bylo tažení v Barmě, ani to však nedokázalo splnit všechny cíle a neslibovalo příliš nadějí do budoucna. Spojenecké síly zahájily svoji ofenzívu v intencích taktiky přeskok z ostrova na ostrov a císařské námořnictvo už nemělo kapacity k odpovídajícím protiakcím.\n\nPo skončení bojů o Guadalcanal postupovali Spojenci Šalomounovými ostrovy na sever k Rabaulu. 5. června se vylodili na ostrově Nová Georgie, 15. srpna se vylodili na ostrově Vella Lavella a 1. listopadu na ostrově Bougainville. Během tohoto tažení se uskutečnila celá řada námořních bitev se střídavými úspěchy – 6. července bitva v zálivu Kula, 13. července bitva u ostrova Kolombangara, 6.–7. srpna bitva v zálivu Vella, 17.–18. srpna bitva u Horaniu, 7. října bitva u Vella Lavella, 1. listopadu bitva v zátoce císařovny Augusty, 5. a 11. listopadu nálety na Rabaul a 25. listopadu bitva u mysu sv. Jiří.\n\nVe středním Pacifiku došlo k 20. listopadu k spojeneckému vylodění na Gilbertových ostrovech a do 23. listopadu byl dobyt atol Makin a po krvavém boji i atol Tarawa. V severním Pacifiku probíhaly boje na Aleutách. 26. března došlo k bitvě u Komandorských ostrovů, 29. května Spojenci osvobodili ostrov Attu a 27. srpna ostrov Kiska. Americké ponorky ovládly většinu Pacifiku a doslova masakrovaly japonské obchodní loďstvo, na což Japonci nedokázali najít odpovídající protizbraň. Zásobování jejich odloučených postů se hroutilo, evakuaci a přesuny jednotek musely provádět cenné válečné lodě, kterých ale nebylo dost a jichž bylo zapotřebí jinde. Zkušení piloti umírali a nebylo, kdo by je nahradil, navíc válečná výroba kolabovala pro nedostatek surovin a docházely i pohonné hmoty.\n\n23. února byly obsazeny Marshallovy ostrovy, 12. srpna Mariany a 15. září Palauské ostrovy. V rámci bojů o Mariany došlo 19.–21. června k bitvě ve Filipínském moři, ve které utrpěli Japonci těžkou porážku. Také na Nové Guineji spojenci úspěšně postupovali. 2. ledna se vylodily v Saidoru, 22. dubna v Hollandii, 17. května v Sami a 30. července v Sansaporu.\n\n17. října se americká vojska vylodila u Leyte na Filipínách. 24.–26. října došlo k bitvě u Leyte, která byla složená z bojů v Sibuyanském moři, průlivu Surigao, u Samaru a u mysu Engaño v nichž měli Američané naprostou převahu. Císařské námořnictvo po této porážce přestalo pro Spojence představovat významnou vojenskou hrozbu. Do konce roku došlo ještě ke spojeneckému vylodění na Filipínském ostrově Mindanao (15. prosince).\n\nV lednu 1945 další boje o Filipíny – 9. ledna se Američané vylodili na Luzonu. 1. února Spojenci osvobodili Severní Borneo. Dne 19. února se Američané vylodili na Iwodžimě. Tento ostrov v půli cesty mezi japonskými ostrovy a Spojenci obsazeným územím byl strategicky důležitý pro americké letectvo a měl být využit pro další útoky na Japonsko. Obránci ostrova vedení generálem Tadamičim Kuribajaši udrželi ostrov do 26. března. Poté byl ostrov využit jako letecká základna.\n1. dubna se Američané vylodili na Okinawě, čímž začal útok na japonské ostrovy. Bitva trvala až do 21. června a na americké straně si vyžádala 12 513 mrtvých a 38 916 zraněných, což byly největší ztráty v tichomořské válce. Cílem Američanů bylo zajistit ostrov pro plánovanou invazi na Japonské ostrovy, ke které však nedošlo.\n\nPředstavitelé tří vítězných velmocí (USA, Velké Británie a SSSR) vyzvali na postupimské konferenci japonskou vládu k úplné kapitulaci. Japonská vláda na tyto požadavky nepřistoupila (premiér Suzuki 27. července dokonce prohlásil, že jeho vláda bude ignorovat požadavky Spojenců). Spojenci proto obnovili letecké útoky na Tokio a další japonská města. V posledních sedmi měsících vyústila letecká kampaň proti Japonsku ve zničení takřka šedesáti měst. Nejničivěji byly zasaženy velké konurbace jako Nagoja, Ósaka, Kóbe a Jokohama. Nálety na Tokio z přelomu února a března 1945 si vyžádaly 100 000 obětí.\nJelikož Japonci odmítli Postupimskou deklaraci, nařídil Truman použití atomové bomby a informoval o tom v Postupimi Stalina. Křižník Indianapolis přivezl bomby a řadu odborníků 30. července na ostrov Tinian v Marianách, kde proběhly poslední přípravy. Dne 6. srpna 1945 byla na japonské město Hirošima svržena atomová bomba. O den později vyhlásil Sovětský svaz Japonsku válku a zahájil ničivý útok proti japonské armádě v Mandžusku. 9. srpna Američané svrhli další atomovou bombu na přístav Nagasaki.\nV důsledku katastrofální situace, v níž se Japonsko ocitlo, vyhlásil 15. srpna císař Hirohito ve svém prvním rozhlasovém projevu bezpodmínečnou kapitulaci veškerých japonských jednotek, která byla formálně stvrzena 2. září 1945 na palubě bitevní lodi Missouri. Nad Japonskem byla vyhlášena Americká okupační správa vedená generálem Douglasem MacArthurem, která trvala do roku 1952, přičemž ostrov Okinawa byl Japonsku vrácen až v roce 1972.\n\n\n"}
{"id": "68280", "url": "https://cs.wikipedia.org/wiki?curid=68280", "title": "Libeň", "text": "Libeň\n\nLibeň () je městská čtvrť a katastrální území, tvořící jižní část pražské městské části Praha 8 a zasahující i do městských částí Praha 7 a Praha 9. Sousedí s Karlínem, Trojou, Kobylisy, Střížkovem, Prosekem, Vysočany a Žižkovem. Od Holešovic Libeň odděluje řeka Vltava.\n\nV minulosti díky svému členitému reliéfu patřila k nejromantičtějším pražským předměstím. Čtvrť se nachází mezi pražskými kopci Labuťka, Hájek, Sluncová, Vítkov, Ládví, Okrouhlík a Zámecký vrch, část Libně se nazývala Podviní. Protéká tudy potok Rokytka a tvoří údolí, v místě rozlivu směrem k Vltavě vytváří prostornou nivu. Ves Libeň je písemně doložena. Ve druhé polovině 19. století se změnila na průmyslové centrum severovýchodu Prahy. V letech 1898–1901 byla Libeň městem, v roce 1901 byla připojena k Praze jako její 8. čtvrť. Až do druhé světové války zde bylo rozsáhlé židovské město.\n\nNa území Libně byl podepsán tzv. Libeňský mír mezi Rudolfem II. a jeho bratrem Matyášem Habsburským (1608), byla tu provozována první předměstská tramvajová trať v Praze (1896) a uskutečnil se tu atentát na zastupujícího říšského protektora Reinharda Heydricha (1942).\n\nS Libní jsou provázaná jména spisovatele Bohumila Hrabala, výtvarníka Vladimíra Boudníka nebo básníka Karla Hlaváčka. V Horní Libni se nachází hostinec Na Vlachovce, který je považován za jedno z tradičních center dechové hudby v Praze.\n\nPřevážná část Libně se nachází v dnešní Praze 8. Do Prahy 7 patří pouze malý pruh území západně od severního předmostí mostu Barikádníků, do Prahy 9 oblast východně od křižovatky Balabenka (nákladová část nádraží Praha-Libeň, O2 arena, stanice metra Českomoravská, divadlo Gong, Podvinný mlýn, část Sokolovské a Ocelářské ulice) a zahrádkářská osada s hřištěm TJ Střížkov.\n\nČtvrť se neformálně dělí na Starou (také Dolní) Libeň a Novou (Horní) Libeň. Jejím územím protéká říčka Rokytka, která v Thomayerových sadech ústí do Vltavy.\n\nJméno Libeň se vykládá jako odvozené přivlastňovací příponou -jь od osobního jména Ľuben (s významem „milovaný“). Znamená tedy „Ľubnův (majetek, dvorec)“.\nOd jména Ljuben odvozoval název již August Sedláček. Osoba toho jména, jak uváděl v roce 1896 Ladislav Hejtmánek, není v souvislosti s Libní doložena. Hejtmánek považoval Sedláčkův výklad za neudržitelný, stejně jako výklad Václava Hájka z Libočan o založení Libně kněžnou Libuší roku 720.\n\nPodle archeologických nálezů se předpokládá, že Libeň byla osídlena už ve starší době kamenné. Byla zde nalezena řada kostrových i žárových hrobů. Nejvýznamnější stopy zde zanechaly kultura únětická, knovízská, bylanská a laténská doba Keltů.\n\nŘada zmínek v nejstarších českých kronikách se však tohoto místa týká nepřímo – hovoří zejména o událostech v údolí řeky \"Rokytnice\" - dnešní Rokytky. První písemná zpráva o Libni pochází z roku 1363. Osada Libeň vznikla na přelomu 13. a 14. století a skládala se ze dvou tvrzí. Jedna stála v oblasti dnešních Thomayerových sadů, druhá na hranicích s Vysočany.\n\nPrvními doloženými držiteli Libně byla rodina Rotlevů, kteří ji vlastnili až do roku 1438. Poté se vystřídalo několik majitelů z řad pražských měšťanských rodů - mj. Bryknarové z Brukštejna (1520-1595). Tento rod rozšířil své panství o osady Kobylisy, Střížkov, Klecany a Brázdim. Eliška Hoffmannová z Donína, později provdaná za Bedřicha z Černhausu, Libeň vlastnila od roku 1595. Na místě původní tvrze nechala vystavět renezanční zámek, který se později stal základem dnešního Libeňského zámku. Tato stavba již v roce 1608 hostila římského císaře Rudolfa II. a jeho bratra Matyáše Habsburského, kteří zde podepsali Libeňskou smlouvu (též Libeňský mír). Ta určila, že Rudolf Matyášovi svěřil vládu nad Moravou, Uhry a Rakousy, ve své oblasti vlivu si ponechal jen Čechy, Lužici a Slezsko. Smlouva také zajišťovala Matyášovi nástupnictví na českém trůnu.\n\nPo bitvě na Bílé hoře Černhausové jako protestantská šlechta přišli o své majetky. Libeň připadla Albrechtovi z Valdštejna a Trautmannsdorfům. V roce 1639 bylo panství vráceno Černhausům, kteří jej roku 1651 prodali Nosticům a ti zas obec převedli v roce 1662 na Staré město pražské. V té době k libeňskému panství patřily Kobylisy, Dolní Chabry, část Holešovic, Střížkov a Vysočany. V blízkosti zámku se nacházel poplužní dvůr, pivovar, sladovna a mlýn, na Libeňském ostrově byl provozován měděný hamr, papírna, pila a prachovna. Zámek se v té době stal letní rezidencí staroměstských purkmistrů.\n\nLibeň byla značně poničena během pruského vpádu do Čech v roce 1757. Tehdejší staroměstský purkmistr Václav Fridrich z Friedenbergu využil nutné opravy k tomu, aby prosadil rozšíření zámku a jeho rokokovou přestavbu. Protože nezískal potřebné peníze od obce, rozhodl se o ně požádat císařovnu Marii Terezii výměnou za příslib, že renovovaný zámek by sloužil k dočasnému ubytování členů císařské rodiny během jejich návštěv Prahy. Díky tomu byl zámek v letech 1769-1770 rekonstruován do současné podoby. Marie Terezie možnosti využila krátce po dokončení rekonstrukce v roce 1770. Další významnou událostí v 18. století byl korunovační průvod Leopolda II., který vyšel z Libeňského zámku 31. srpna 1791.\n\nNa přelomu let 1803 a 1804 zde během císařských manévrů pobýval císař František I., roku 1813 maršál Karel Schwarzenberg a v roce 1830 tu po svém svržení z trůnu pobýval francouzský král Karel X.\n\nPrvní náznaky proměny Libně z romantické venkovské krajiny na průmyslové předměstí Prahy lze zaznamenat už v první polovině 19. století. Ve 20. letech tu vznikla kartounka Antonína Gottlase (později Kubešova) a roku 1832 První akciová strojírna – Rustonka. Zásadní význam pro další rozvoj oblasti měla stavba železniční trati Praha–Vídeň, která vede po jižní hranici libeňského katastru.\n\nVe druhé polovině 19. století byla založena První českomoravská továrna na stroje (výroba parních kotlů, železničních mostních konstrukcí, zařízení pro cukrovary, doly, hutě a vodárny), Slévárny a strojírny bratří Prášilů, Bohumila Voleského nebo firmy John Fewler. Rozvíjel se tu i textilní průmysl – vznikla tkalcovna a přádelna bratrů Perutzů, Grabova továrna na voskovaná plátna a roku 1892 vznikla Weiderova továrna na klobouky. Podél Vltavy se objevilo několik jirchářských podniků – mj. barvírna kůží Ludvíka Jellinka. Starému zámeckému pivovaru začal konkurovat parní pivovar anglické firmy The Bohemian Breweries, Limited a nedaleko Balabenky F. X. Brosch vystavěl obří lihovar. Ve Švábkách byla roku 1881 otevřena plynárna. Kdysi nejromantičtější místo Libně - viniční usedlost Kolčavka – se v 80. letech 19. století změnila na továrnu na cementové roury. V 90. letech bylo nedaleko Libeňského zámku zbudováno přístaviště s překladištěm.\n\nDalší rozvoj čtvrti podpořila výstavba druhé železniční trati, která od 70. let 19. století protínala nejprůmyslovější část Libně. Jednalo se o trať Praha-Těšnov – Praha-Vysočany a dále do Všetat resp. Lysé nad Labem. Z obou tratí vedly vlečky do průmyslových závodů, od roku 1877 zde byla dvě nádraží: Horní nádraží u dnešní křižovatky Harfa a Dolní nádraží u Palmovky.\n\nRoku 1885 bylo v Libni zavedeno veřejné petrolejové osvětlení, o desetl let později osvětlení plynové. Od roku 1896 spojila Palmovku s Karlínem tramvajová trať financovaná z prostředků Františka Křižíka, která byla o rok později prodloužena do Nové Libně na křižovatce U Kříže.\n\nLibeň zažívala prudký růst počtu obyvatel. V roce 1869 měla 5845 obyvatel, o 25 let později už 17 240. Roku 1898 byla libeňská obec prohlášena městem.\n\n12. září 1901 byla na základě zemského zákona Libeň připojena k Praze jako její osmá čtvrť (zajímavostí je, že sousední a ku Praze výrazně bližší Karlín se spojil s Prahou až o 20 let později).\n\nAž do první světové války se Libeň dále rozvíjela. Okolo existujících továren vznikaly bloky činžovních domů a čtvrť se dále rozrůstala severním a východním směrem. Roku 1903 došlo k provizornímu propojení Libně s Holešovicemi pomocí dřevěného mostu, v Dolní Libni byla postavena sokolovna, dřevěný kostel sv. Vojtěcha a libeňské gymnázium, na Bulovce byl v letech 1913–1915 otevřen infekční pavilon, který se stal základem budoucí nemocnice Na Bulovce.\n\nV období první republiky byly k osmému městskému obvodu připojeny Kobylisy, Střížkov, Troja a Bohnice. Pokračoval stavební boom v oblasti dnešního náměstí Dr. Václava Holého a pod Bulovkou. Vedle činžovních domů zde začaly vznikat vilová a zahradní městečka v Holešovičkách (Rokoska), na Slovance, Kundratce, Na Stráži a později i na Střížkově. V centrální části Libně vyrostl Palác Svět, obchodní dům Te-Ta (Teweles-Taussig) a na palmoveckém kopci se v roce 1931 objevila jedna z významných dominant - Libeňský plynojem. Ve druhé polovině 20. let 20. století byl postaven Libeňský most (tehdy Masarykův most, otevřený 29. 10. 1928) - dodnes nejdelší betonové přemostění Vltavy. V upadajícím libeňském přístavu, jehož význam po regulaci Vltavy převzalo překladiště v Holešovicích, vybudoval v roce 1924 inženýr Platovský opravnu lodí a loděnici.\n\nVe 30. letech byla na vrcholu buloveckého kopce postavena Nemocnice Bulovka, jejíž výstavba zde byla plánována od první světové války.\n\nV období druhé světové války byla průmyslová Libeň postižena podobně jako další významná centra v Protektorátu Čechy a Morava. Došlo k přeorientování výroby z civilní na vojenskou, do Libeňského zámku se nastěhovalo velitelství II. úseku letecké obrany státu, Grabovu vilu obsadili Hitlerjugend.\n\nNa území Libně pod buloveckým kopcem byl (27. května 1942) uskutečněn atentát na jednoho z nejmocnějších mužů Třetí říše – Reinharda Heydricha. Výsadkáři Jozef Gabčík a Jan Kubiš v rámci Operace Anthropoid zaútočili na zastupujícího říšského protektora v tzv. kobyliské zatáčce na křižovatce ulic V Holešovičkách a Zenklovy ulice (tehdejší Kirchmayerovy třídy). Heydrich byl po útoku hospitalizován v nedaleké nemocnici Bulovka, kde 4. června 1942 zemřel. Pomoc atentátníkům poskytla řada místních obyvatel – členové ilegální sokolské organizace Jindra, rodina truhláře Václava Nováka (jeho dcera Jindřiška po atentátu odklidila Kubišovo jízdní kolo a pomohla tak ukrýt důležitou stopu) nebo Bohumila Vosmíka. Řada obyvatel Libně byla v období heydrichiády deportována do koncentračních táborů nebo popravených na nedaleké Kobyliské střelnici. Atentát a jeho oběti od roku 2009 připomíná pomník, který stojí v místě události v ulici v Holešovičkách v místě autobusové zastávky.\n\nNa konci druhé světové války 25. března 1945 byla východní část Libně poškozena spojeneckými nálety. Mezi Balabenkou a Harfou byla většina budov srovnána se zemí a poškozeno bylo i vlakové spojení na trati Praha–Český Brod; staniční budova horního nádraží zůstala po opravě přízemním torzem. Během květnového povstání v roce 1945 od 5. května vyrůstaly na řadě míst (u Trojského mostu, na Košince, u Balabenky a pod Bulovkou) barikády. Mezi 7. a 8. květnem byla Libeň dočasně obsazena jednotkami Wehrmachtu, 9. května vjela do Prahy tanková jednotka Rudé armády. V ulici V Holešovičkách se generálplukovník Pavel Semjonovič Rybalko setkal s oficiálními představiteli Prahy.\n\nPo osvobození republiky v tradičně dělnická Libeň přijala ideu budování nové republiky pod vedením Komunistické strany Československa. Ve volbách v roce 1946 zde komunisté získali téměř 50 % odevzdaných hlasů. Už před únorem 1948 byl v průmyslové čtvrti zestátněn veškerý průmysl, po komunistickém puči byla zlikvidována i většina živnostenských provozoven.\n\nV souvislosti s novým administrativním rozdělením Prahy v roce 1949 byla od Prahy 8 odtržena část Libně mezi Balabenkou a Harfou a byla připojena k Praze 9. V roce 1960 získala Praha 8 Karlín.\n\nZásadní proměnu Libně přinesly až budovatelské projekty z 60.–80. let 20. století. První významnější asanace proběhly v souvislosti se stavbou železniční Holešovické přeložky, kdy byla zbourána řada domů v oblasti Horova náměstí. Z ospalé městské třídy na dálniční přivaděč se v 70. letech proměnila ulice V Holešovičkách. Centrum Staré Libně bylo zbouráno během výstavby zastávky metra Palmovka na konci 80. let. Byla zrušena trať z Těšnova, došlo k demolici Dolního nádraží.\n\nDalší významné změny postihly Libeň po revoluci v listopadu 1989. Zanikla většina místních továren a jejich místo v současnosti obsazují kancelářské a obytné budovy. Připravuje se rozsáhlá výstavba v oblasti Palmovky, Rohanského ostrova, Libeňského ostrova a náměstí Bohumila Hrabala. Ve fázi projektu jsou připravované dopravní stavby, zejména severovýchodní část Městského silničního okruhu, který povede od mostu Barikádníků, podél Thomayerových sadů a Košinky, přes křižovatku U Kříže a Balabenku dále na Žižkov a do Malešic. Mezi Horovým náměstím a Bulovkou má být vybudován komplex silničních tunelů Libeňská spojka.\n\nŽidovské město zde vzniklo v 16. století a rozprostíralo se v oblasti dnešní Dolní Libně. Pro jeho existenci bylo důležité rozhodnutí Jana Hartvíka z Nostic, který zdejší židovské obci udělil privilegium vlastní samosprávy a zaručil jí právní ochranu. Impulzem k jeho výraznému rozšíření v polovině 18. století bylo rozhodnutí císařovny Marie Terezie, která svým patentem vykázala Židy z Prahy.\n\nStarý židovský hřbitov se rozprostíral na předpolí dnešního Libeňského mostu v sousedství nádraží Libeň-Dolní nádraží. Během stavby mostu v letech 1925-1928 byl částečně zasypán, k jeho definitivnímu zániku došlo v polovině 60. let 20. století. Početnou komunitu libeňských Židů do dnešních dní připomíná jen budova Nové libeňské synagogy.\n\nLibeň byla před svou zástavbou romantickou kopcovitou krajinou, kde mezi vinicemi stálo jen několik statků a viničních usedlostí. Mezi historické usedlosti patřily: Balabenka, Bulovka, Hercovka, Kolčavka, Kotlaska (dříve Primaska), Kundratka, Mazanka, Palmovka, Pekařka, Rokoska a Truhlářka, ale také Velká Vaceška, která však zanikla s výstavbou nemocnice Na Bulovce.\n\nSpisovatel Bohumil Hrabal prožil nemalou část svého života v pražské Libni (v ulici Na Hrázi 24/326, poeticky nazývané Na Hrázi věčnosti). V Libni se odehrává děj hned několika jeho pábitelských knížek. Konkrétně \"Svatby v Domě\" a \"Něžný barbar\". Jednu celou stranu této ulice později nahradila zeď autobusového nádraží. Tato zeď je z menší části pomalována motivy z Hrabalových knížek, a to díky umělkyni Tatianě Svatošové, která s celým projektem přišla a zrealizovala jej. Hlavní dominantou je kromě 5,5 metru vysoké podobizny Bohumila Hrabala i psací stroj značky Perkeo a 16 koček, které Hrabalovi za jeho života dělaly společnost. Hrabalova zeď byla dokončena 15. října 1999. Na zdi jsou dokonce vymalovány i úryvky z Hrabalových děl, především z těch, které se týkají ulice Na Hrázi. Bohumil Hrabal ukončil svůj život skokem z okna nemocnice Na Bulovce. Na počest Bohumila Hrabala bylo veřejné prostranství na libeňské Palmovce pojmenováno jako Náměstí Bohumila Hrabala.\n\nLibeň byla už roku 1896 spojena s Florencí tratí elektrické tramvaje. Z trati Florenc-Balabenka na Palmovce odbočovala trať na Libušák (dnes zastávka tramvaje U Kříže). Trať i s vozovnou a vlastní elektrárnou na Švábkách nechal postavit český vynálezce František Křižík. Dnes je libeňská Palmovka jedním z důležitých dopravních uzlů. Kříží se zde deset tramvajových linek. Nalézá se zde autobusové nádraží, zastávky tramvají i stanice metra.\n\nOd roku 1875 do roku 1972 vedla přes dnešní křižovatku Palmovka také odbočka Rakouské severozápadní dráhy na nádraží Praha-Těšnov, která byla zrušena kvůli výstavbě severojižní magistrály. Poblíž přejezdu u Palmovky bývalo nádraží Praha-Libeň dolní nádraží. Železniční nádraží Praha-Libeň (dříve Praha-Libeň horní nádraží) má po velké přestavbě staniční budovu až na území Vysočan (Praha 9).\n\nNa rozhraní Libně a Karlína byl v roce 1990 postaven tramvajový most z Palmovky na žižkovský Krejcárek a Ohradu. V roce 2005 byla v souvislosti s výstavbou železničního tzv. Nového spojení souběžně s tramvajovým mostem postavena otevřená silniční estakáda, jež nahradila nevyhovující silnici několikrát křížící železniční trať.\n\n\n\n\n\n\n\n\n\n"}
{"id": "68284", "url": "https://cs.wikipedia.org/wiki?curid=68284", "title": "Šepseskaf", "text": "Šepseskaf\n\nŠepseskaf byl egyptský faraon. Vládl v letech 2441–2436 př.Kr. Byl posledním panovníkem 4. dynastie. Manehto však o něm nemá ani zmínku a jeho jméno je z královských seznamů jen na Abydovském (Ebozevská deska) seznamu ze ~1300 př.Kr. Jeho Horovo jméno znělo Šepses-chet, Manehto jej nazývá Sebercheres. Šepseskafovým otcem byl faraon Menkaure (Mykerinos), stavebník nejmenší pyramidy v Gíze.\nObdobí relativně krátké pětileté vlády Šepseskafa bylo poznamenáno řadou rozbrojů mezi několika náboženskými skupinami kněží a také vládci nomů usilujících o autonomii. Příčinou zřejmě bylo vyčerpání země předchozí výstavbou monstrózních pyramid. S manželkou Chentakus I. měl syna Veserkafa, pozdějšího faraon a zakladatele 5. dynastie.\n\nNa rozdíl od svých předchůdců si Šepseskaf zřídil za hrobku pouze velkou mastabu na odlehlém místě v jižní Sakkáře.Její hieroglyfický zápis 𓀼𓋴𓋴𓂓𓆑𓏁𓉴 (\"Qbḥ Špss k3=f\") se dá přeložit jako „vyčištěná pyramida“. Šepseskaf tím přerušil linii stavitelů velkých pyramid. Arabové pojmenovali jeho hrobku (vzhledem k její podobě) \"Mastabat faraún\" (Faraonova lavice). Skromější rozměr Šepseskafovy hrobky ukazuje na pokles hospodářských možností panovníka při stavbě svého místa posledního odpočinku ke konci 4. dynastie. Odklon od předtím běžné hrobky typu pyramidy je někdy vykládán jako odpor vůči nárůstu moci kněží slunečního kultu. Pyramida byla totiž s uctíváním boha(ů) slunce velmi úzce spjata. Vnější vzhled mastaby naznačuje tvar sarkofágu se zaobleným zastřešením. Volba takové konstrukce byla vlastně zlomem mezi minulým budováním monstrózních pyramid a skromněji pojatých hrobek. Podobně byla zvolena poloha pohřební komory v asymetrii vůči nadzemní zástavbě. Obdélníková mastaba s rozměry 99 m délky a 74 m šířky je orientována do severo-jižního směru.<br> První podrobnější prospekci mastaby z roku 1858 popsal Auguste Mariette, později také Švýcarský archeolog Gustave Jéquier v letech 1924-5 Okolí bylo obestavěno dvěma pravoúhlými kamennými stěnami z poměrně velkých bloků z bílého Turského vápence uložených na podložkách z růžové žuly. .\n\n"}
{"id": "68289", "url": "https://cs.wikipedia.org/wiki?curid=68289", "title": "Ilich Ramírez Sánchez", "text": "Ilich Ramírez Sánchez\n\nIlich Ramírez Sánchez (Iljič Ramirez Sánchez, známý také pod přezdívkami Carlos či Carlos Šakal) (* 12. října 1949, Caracas, Venezuela) je jeden z nejznámějších světových teroristů, původem z Venezuely, který je od roku 1994 ve výkonu doživotního trestu odnětí svobody.\n\nPo řadě bombových útoků získal celosvětovou proslulost v roce 1975 útokem na zasedání vrcholných představitelů ropného kartelu OPEC ve Vídni. Podařilo se mu do Alžírska unést 11 ministrů zemí OPEC, přičemž zahynuli tři lidé. Údajně stál také za únosem francouzského dopravního letadla do ugandského Entebbe v roce 1976 a měl být zapleten i do výbuchu ve francouzském kulturním středisku v západním Berlíně v roce 1983.\n\nPo mnoha letech skrývání byl dopaden 14. srpna 1994 v súdánském Chartúmu francouzskou tajnou službou. Byl odsouzen k doživotnímu trestu odnětí svobody za vraždu dvou francouzských policistů a trest si odpykává ve vězení ve Francii.\n\nPolitickým přesvědčením se hlásil k marxismu. Jeho jméno Iljič mu dal jeho otec, také zanícený komunista. Jeho dva mladší bratři se jmenují Lenin a Vladimir, což je odkaz na V. I. Lenina. V záškodnických činnostech byl cvičen na Kubě, studoval v Moskvě a během své teroristické kariéry se s vědomím úřadů skrýval v Maďarsku, Rumunsku, NDR nebo v Československu. Podle MV ČR byl v ČSSR oficiálně dvakrát, koncem sedmdesátých let a krátce i v roce 1986, jiné zdroje hovoří o mnohem častějších návštěvách. \n\n"}
{"id": "68292", "url": "https://cs.wikipedia.org/wiki?curid=68292", "title": "Dopamin", "text": "Dopamin\n\nDopamin je chemická látka ze skupiny katecholaminů, která přirozeně vzniká v mozku obratlovců, ale i v nervové soustavě většiny bezobratlých živočichů. Dopamin funguje jako neuropřenašeč, který v jistých částech mozku umožňuje přenos impulsů. Poškození dopaminových drah je úzce spojeno se vznikem Parkinsonovy choroby, jiné poruchy dopaminového systému se dávají do souvislosti se vznikem schizofrenie či bipolární afektivní poruchy.\n\nDopamin funguje také jako neurohormon, jako takový je vytvářen v hypotalamu a označuje se tam též jako prolaktin inhibující hormon (PIH), v malém množství ho tvoří také dřeň nadledvin.\n\nFunkci dopaminu v nervové soustavě odhalil v polovině 50. let 20. století švédský neurobiolog a biochemik Arvid Carlsson. V roce 2000 za tento objev dostal Nobelovu cenu za fyziologii a lékařství.\n\nDopamin má v nervové soustavě poměrně rozmanité spektrum funkcí. V lidské centrální nervové soustavě se váže na pět základních typů tzv. dopaminových receptorů (D1, D2, D3, D4, D5). Zjednodušeně řečeno, dopamin je v určitých nervových drahách uvolňován nervovými buňkami na synapsích, kde se váže na příslušné receptory a umožňuje přenos nervových impulsů z jedné nervové buňky na druhou. Udává se nejméně šest nervových drah, v nichž dopamin hraje důležitou funkci (tzv. dopaminergní dráhy). Produkující buňka uvolňuje dopamin klasickým způsobem závislým na vápenatých iontech; dopamin se rozlije do synaptické štěrbiny a váže se na dopaminové receptory, následně je však velmi rychle vstřebáván zpět do produkující buňky. Uvolnění dopaminu může však způsobit také dávka amfetaminů.\n\nPravděpodobně nejznámější funkce plní dopamin v tzv. mezolimbické dopaminové dráze vedoucí ze středního mozku přes nucleus accumbens až do čelní kůry. Tato dráha hraje zásadní roli ve vzniku motivace, emocí, ale hlavně v systému potěšení a „odměn“. Způsobuje vznik příjemných pocitů buď v reakci na různé události či aktivity, nebo vlivem požití jistých drog a to především stimulačních, např. kokainu. Drogová závislost je dávána do souvislosti právě s touhou jedince po příjemných pocitech navozených dopaminem.\n\nDůležitou dopaminergní drahou je spojení mezi substantia nigra a oblastí zvanou striatum. Substantia nigra je součástí bazálních ganglií a hraje roli v plánování a programování pohybu – v procesu, kdy se abstraktní myšlenka mění na vůlí řízenou akci. Oblast je bohatě propojena s dalšími pohybovými centry. Degenerace dopaminových center v oblasti substantia nigra může způsobit Parkinsonovu chorobu, která se projevuje právě poruchami pohybu.\n\nPokud je dopamin uměle vpraven do organismu, tak působí na vegetativní nervovou soustavu – například povede ke zrychlení tepu nebo zvýšení krevního tlaku. Nicméně dopamin se nemůže vstřebat přímo z krve do mozku, a proto dopamin podaný jako lék neovlivní centrální nervovou soustavu. Ke zvýšení hladiny dopaminu např. v mozku pacientů trpících Parkinsonovou chorobou je možné přispět nepřímo, například podáním prekurzoru dopaminu, například fenylalaninu.\n\n"}
{"id": "68295", "url": "https://cs.wikipedia.org/wiki?curid=68295", "title": "Carlos", "text": "Carlos\n\nCarlos může být:\n\n\n\n"}
{"id": "68300", "url": "https://cs.wikipedia.org/wiki?curid=68300", "title": "Dětřichov (okres Liberec)", "text": "Dětřichov (okres Liberec)\n\nDětřichov ( \"\") je vesnice na severu Česka, v okrese Liberec, v libereckém kraji. Leží ve Frýdlantském výběžku asi 4 km jihozápadně od města Frýdlantu na silnici I/13 do Liberce. Obec má  obyvatel, je v ní mateřská a základní škola. Protéká jí říčka Oleška.\n\nV roce 1900 byla zprovozněna úzkorozchodná dráha z Frýdlantu do Heřmanic a dále do Žitavy, byla však zrušena roku 1976. Na trať upomíná zachovalá část kolejiště u domu číslo popisné 223. Tento pozemek s železniční tratí kdysi zakoupil někdejší strojvedoucí, takže když se pak v polovině devadesátých let 20. století koleje tratě likvidovaly, tyto zůstaly zachovány, neboť se nacházely na soukromém pozemku.\n\nPředpokládá se, že obec byla založena v období německé kolonizace ve 14. století. První písemná zmínka o ní z frýdlantského urbáře 1381–1409 se týká zdejšího kostela sv. Anny. Vesnice vyrostla na místě, kde na cestu z Chrastavy do Frýdlantu napojovala cesta z Žitavska vedoucí přes Rybarzowice (\"Reibersdorf\") a Bogatyniu (\"Reichenau\") a Heřmanice. Vždy šlo o vrchnostenckou vesnici, vlastněnou majiteli frýdlantského panství. Historii obce se nevyhnula náboženská perzekuce v průběhu reformačního hnutí. Jejím výsledkem bylo opuštění 15 usedlostí, jejichž obyvatelé se raději vystěhovali ze země. Přesto zde dalších 38 gruntů zůstalo obydleno a to vytvořilo dobré podmínky pro další vývoj obce. Částí tohoto vývoje byla účast na odporu proti Gallasům v letech 1679–87 vedeném Andreasem Stelzigem. Dětřichovští se zúčastnili i srocení poddanách pod frýdlantským zámkem. Následně došlo roku 1780 k parcelaci zdejšího panského dvora a vzniku nové vesnice Kristiánov (\"Christiansau\"), pojmenované na paměť zakladatele hraběte Kristiána Filipa Clam-Gallase.\n\nV osmdesátých letech 18. století měl Dětřichov 28 číslovaných domů, v roce 1833 bylo v obci 174 domů s 395 obyvateli. Tento vzestup si vynutil i úpravu školních poměrů. Do roku 1720 chodily děti do školy v Kunraticích, ale pak bylo povoleno zřízení školy v Dětřichově, sloužící i pro děti z Albrechtic. Po sto letech však již školní budova nedostačovala, a tak bylo v roce 1820 nutné postavit novou budovu, protože počet školních dítek již překročil číslo 180. Způsobem obživy obyvatel bylo zemědělství a tkalcovství. Textilní výroba se stala základem dalšího rozvoje obce. Tkalcovskou dílnu rodiny Klingerových získal saský továrník Carl August Preibish a vybudoval z ní textilní továrnu, ve kterém v roce 1910 pracovalo 700 zaměstnanců. Další továrnu vybudoval v obci Bernard Hannig, jehož firma skončila roku 1864, a objekt koupila nejprve firma liberecká a pak roku 1881 vídeňská firma M. B. Neumann a synové a v jejich továrně bylo roku 1910 zaměstnáno 180 lidí. V roce 1857 měl Dětřichov 1289 obyvatel a roku 1900 žilo v 242 domech 1723 lidí. Roku 1935 jich bylo 1246: 1222 Němců a 24 Čechů.\n\nPo odsunu Němců do obce přicházeli osadníci z Chrudimska, Bydžovska a okolí Hradce Králové, usadili se zde také volynští a zelovští Češi. Dětřichov měl od roku 1950 společný MNV s Albrechticemi, Vysokým a Kristiánovem. V roce 1963 připadly k Dětřichovu také Heřmanice. Usnesením ONV ze dne 19. září 1985 pak byl sloučen s Frýdlantem. Po sametové revoluci se z tohoto svazku osamostatnily nejprve Heřmanice s Kristiánovem a roku 1992 také Dětřichov.\n\nPo komunálních volbách konaných na podzim 2014 došlo k výměně starosty, kdy dosavadního Stanislava Šťastného vystřídal Daniel Kopecký kandidující za Unii pro sport a zdraví.\n\nPo jihovýchodní straně Dětřichova je vedena silnice I/13. Ta byla vyměřena roku 1826 a v letech 1830 až 1834 ji vybudovala firma „J. Pollak und Salomon Hahn“. U silnice byl v domě čp. 180 vybudován zájezdní hostinec.\n\n\nNa jihozápadním okraji obce při silnici do Heřmanic stával v údolí Olešky vodní mlýn (objekt čp. 23). Řadil se k nejstarším domům v obci. Neví se, kdy vznikl, ale k roku 1651 je udáváno, že ve mlýně je jeden mlecí stroj. Pohánělo ho dřevěné vodní kolo o průměru 7 metrů, na které byla přiváděna s vrchu voda z říčky Olešky náhonem dlouhým asi 1 kilometr. K posledním mlynářům patřil Stanislav Zajíc, jenž se během září roku 1946 přestěhoval do jiného objektu v obci. Následně se mlýn zastavil a po dobu dalších deseti let byl opuštěn. V letech 1959 až 1960 při tak zvané Demolici pohraničí došlo k odstřelení mlýna spolu s dalšími prázdnými domy v obci, které provedla vojenská jednotka. Poté byl mlýn srovnán se zemí a na jeho místě vznikla neřízená skládka odpadů, která byla zrušena až roku 1997.\n\nNaproti kostelu svaté Anny, na břehu říčky Olešky, stojí budova obecního úřadu, kde se nachází i obecní knihovna. V létě 2008 byly prostory knihovny rekonstruovány, avšak o dva roky později, 7. srpna 2010, rozvodněná Oleška zatopila celé přízemí budovy, tedy knihovnu. Největší ztrátou byly kroniky knihovny, které povodeň zcela zničila. Provoz knihovny byl obnoven až 13. února 2012. Knihovna má opět zrekonstruované a nově vybavené prostory a spolu s tím přešla i na automatizovaný výpůjční systém. Díky darům široké veřejnosti se podařilo za poměrně krátkou dobu obnovit knihovní fond.\n\n\n"}
{"id": "68301", "url": "https://cs.wikipedia.org/wiki?curid=68301", "title": "Plazmová zbraň", "text": "Plazmová zbraň\n\nPlazmové zbraně jsou častou rekvizitou ve sci-fi a v akčních hrách se sci-fi tematikou (například Doom nebo Unreal Tournament).\n\nZbraň používající jako „střelivo“ plazma v praxi neexistuje, protože vyslání přímočarého paprsku plazmatu je za dnešních podmínek a při současné podobě zbraní (zvláště ručních) neproveditelné. Plazma je ionizovaný plyn, jehož šíření lze jen obtížně kontrolovat. Elektromagnety, které kontrolují plazma například v termojaderném reaktoru, mají velikost budovy.\n\nProbíhá však výzkum použití plazmatu pro střelbu klasických projektilů. Vysoce přehřáté plazma slibuje ve srovnání s plyny vzniklými spálením běžných střelivin vyšší teplotu a tedy i vyšší úsťovou rychlost projektilů.\n\nV sérii počítačových her Doom se vyskytují zpravidla dvě \"plazmové zbraně\": plazmová puška a BFG 9000 (Big F*cking Gun). Plazmová puška je velice účinná na střední a malé vzdálenosti, na větší vzdálenosti její účinnost klesá a to díky tomu, že cíl obvykle stačí uhnout nepříliš rychle letícím střelám. Každá střela obvykle zraňuje v rozmezí 5–30% zdraví, jako munici používá \"energetické články\". Plazmová puška se také vyznačuje vysokou kadencí, tedy dokáže za krátkou dobu způsobit vysoká poškození, ale také vypotřebovat spoustu energetických článků. BFG 9000 naproti tomu plazma vystřeluje jako jeden velký zničující výboj plazmatu.\n\nVe hře jsou \"plazmové zbraně\" příkladem okopírované mimozemské technologie – vlastnosti mají obdobné jako zbraně klasické, jen jejich účinnost je vyšší.\n\nV sérii Master of Orion jsou plazmové zbraně zbraňové systémy s krátkým dostřelem, ale vysokou účinností.\n\nDále se plazmové zbraně vyskytují např. v titulech Quake, Fallout, Wing Commander nebo Half Life 2.\n\nRomulanské impérium ve \"Star Treku\" používá ve svých hvězdných lodích plazmová torpéda.\n\n"}
{"id": "68304", "url": "https://cs.wikipedia.org/wiki?curid=68304", "title": "Seppuku", "text": "Seppuku\n\nSeppuku (: 切腹) je japonská rituální sebevražda. V Evropě je též známá jako harakiri (腹切) (česky „řezání břicha“), ovšem tento termín, který je tvořen stejnými znaky použitými v obráceném pořadí, je v Japonsku pokládán za poněkud vulgární a samotnými samuraji nebyl nikdy používán. Muži si v kleče prořízli břišní dutinu krátkým samurajským mečem (wakizaši) (překl. „společník“), a to vodorovně zleva doprava, pak mohl následovat ještě svislý řez. Následně jim pobočník usekl hlavu, aby tak ukončil jejich utrpení. Někteří bojovníci ale dali před stětím přednost vlastnoručnímu probodnutí hrdla či srdce.\n\nSamotný rituál seppuku sestával z meditace, složení krátké básně (haiku), většinou na téma pohrdání smrtí a samotné sebevraždy. Vzhledem k obrovskému nervovému vypětí byl ale rituál málokdy dodržen se všemi náležitostmi. V běžném životě se seppuku provádělo většinou tak, že samuraj napadl na wakizaši a pobočník ( \"kaišakunin\") mu setnul hlavu ( \"kaišaku\"). Při absenci stětí mohl konec přicházet velmi dlouho, generál Takidžiró Óniši roku 1945 při seppuku umíral 17 hodin za plného vědomí.\n\nSeppuku bylo součástí samurajského kodexu (bušidó – cesta válečníka). Nejčastěji bylo používáno proto, aby bojovníci předešli zajetí nepřítelem a nebo získali zpět ztracenou čest. Samuraj mohl být k seppuku vyzván svým pánem. Seppuku bylo také jedinou formou „protestu“, kterým mohl samuraj dát najevo nesouhlas s činy svého pána. Především v období Edo (1603–1868) šogunátu Tokugawa bylo seppuku používáno jako forma popravy, která však byla vždy výsadou samurajské vrstvy. Břicho (hara) člověka je v Japonsku považováno za centrum těla a lidské duševní aktivity, jeho proříznutím tak válečník obrazně ukazoval čistotu svého nitra, proto tato forma sebevraždy nebyla povolena jiným vrstvám japonského obyvatelstva.\n\nV roce 1873 byla spolu se zrušením samurajské vrstvy (vyhláška Haitorei v období Meidži) tato praktika v Japonsku zakázána, její obdoby však nalezneme i v moderní japonské historii. Za určitý druh seppuku se dají považovat i sebevraždy japonského civilního obyvatelstva v době 2. světové války.\n\nPokud samuraj odmítl seppuku spáchat, byl vyvržen ze společnosti a živořil na jejím okraji (nebyl-li popraven jiným, potupnějším způsobem). Zpravidla se takoví jedinci nechali zaměstnávat jako nájemní vrahové nebo se živili jako bandité a ve své době představovali opravdu reálnou společenskou hrozbu (viz kabukimono).\n\nSamuraj bez pána se nazývá rónin.\n\nPodrobné svědectví o seppuku samuraje odsouzeného za útok na evropské obchodníky z pera anglického diplomata Mitforda uvádí ve svém díle o bušidó Inazo Nitobe:\n\n\"„Byli jsme (sedm cizích zástupců) vyzváni japonskými svědky, bychom se odebrali do hondo, hlavní síně chrámové, kdež ceremonie tato měla se odbývati. Scéna byla nadmíru dojemná. Veliká místnost, s vysokými dřevěnými sloupy podepřeným stropem, byla jevištěm. Od stropu viselo množství oněch obrovských pozlacených lamp, které vídáme v buddhistických svatyních. Před hlavním oltářem, jehož podlaha, novými rohožemi pokrytá, byla o něco málo zvýšena, ležela pokrývka z šarlatově červené plstě. Velké svíce postavené ve stejných vzdálenostech od sebe zářily mdlým, tajemným světlem, takže jsme v tomto položení mohli všechno pozorovati. Oněch sedm japonských svědků zasedlo na levé straně pódia, kdežto my, svědkové cizí, na pravou stranu. Mimo nás nebyl nikdo divákem.“\"\n\n\"„Po několika minutách trapného čekání vstoupil do místnosti Taki Zenzaburo, silný, asi dvaatřicet roků starý muž, tahů velmi ušlechtilých. Byl oděn v slavnostní háv, na kterém byla připevněna zvláštní konopná křídla, jako na hávu užívaném při slavnostech. Doprovázel jej Kaišaku a tři důstojníci, oblečení v žimbaori, slavnostní vojenský kabátec. Připomínám, že slovo Kaišaku nemíní našeho kata. Úřad ten jest zastupován šlechticem. Ve mnoha případech vezme na se úřad ten přítel nebo příbuzný odsouzeného. Zde byl kaišakem žák Taki Zenzaburův, kteréhož přátelé odsouzeného vyvolili se zřetelem na jeho zručnost v šermu.“\"\n\n\"„S Kaišakem po pravici kráčel Taki Zenzaburo pomalu k japonským svědkům, poklonil se před nimi a pozdravil potom cizí zástupce týmž způsobem, ba spíše mnohem zdvořileji. S obou stran byl pozdrav slavnostně opětován. Pomalu a důstojně vystoupil potom odsouzenec na pódium, poklonil se dvakráte velmi hluboce před oltářem a posadil se na ono plstěné prostěradlo tak, že byl zády obrácen ku oltáři. Kaišaku byl po pravé straně jeho. Jeden z oněch tří důstojníků vystoupil v popředí nesa podstavec, jakého užívá se k obětem chrámovým; na podstavci tom ležel v papíře zabalený wakizaši, japonský krátký meč (nebo dýka), jehož ostří i špička jsou jako břitva nabroušeny. Podal je, pokleknuv dříve, odsouzenému, který přijal tento meč s poklonou, oběma rukama nad hlavu pozvednul a potom před sebe položil.“\"\n\n\"„Po druhém, hlubokém úklonu pravil Taki Zenzaburo hlasem, který prozrazoval tolik pohnutí a zdráhání jako hlas muže, který skládá trapné přiznání, ale bez pohnutí jediné žilky v obličeji:“\"\n\n\"„Já, já sám dal jsem nezákonitým způsobem rozkaz ku střelbě na cizince v Kobe a nařídil jsem střelbu i potom, když tito chtěli utéci. Za zločin tento rozpářu nyní svůj život a prosím všechny přítomné, by poctili mne svým svědectvím.“\"\n\n\"„Mluvčí pokloniv se ještě jednou, spustil svůj vrchní šat dolů až po pás a seděl takto po boky obnažen. Pečlivě zastrčil potom dle starého zvyku rukávy obleku svého pod kolena, aby znemožnil pád těla na zad; urozený Japonec umíraje musí padati v před. Klidně a jistě vzal do ruky dýku, která ležela až dosud před ním, pozoroval ji zamyšlen, ba skoro lásky plným zrakem, ještě jednou hleděl sebrati všechny myšlenky a potom vrazil dýku tu hluboko pod pasem do levé strany těla, táhl jí pomalu ku straně pravé a obrátiv ji potom v ráně, učinil krátký řez směrem nahoru. V této hrozné chvíli nepohnul ani žilkou v obličeji. Když dýku z rány vytáhl, uklonil se ku předu a natáhl krk; nyní teprve vystoupila známka bolesti na jeho obličej, ač neprozradil bolest ni jediným vzdechem. V okamžiku tomto vyskočil Kaišaku, který dosud vedle odsouzence klečel a každý pohyb jeho ostře pozoroval, a mávnul mečem nad jeho hlavou – ozvala se těžká rána a hlomozný pád – jediným tnutím oddělil hlavu od těla.“\"\n\n\"„Nastalo hrobové ticho, přerušované jen odporným klokotáním krve prýštící se z bezhlavého těla. které ještě před minutou bylo udatným rytířem. Bylo to hrozné!“\"\n\n\"„Kaišaku poklonil se, otřel svůj meč kusem papíru, který měl k tomu účelu připravený a odešel z pódia. Krví potřísněná dýka byla odnesena jakožto krvavý důkaz popravy. Oba zástupci Mikáda opustili nyní svá místa, přešli ku místům cizích zástupců a volali nás ku svědectví, že ortel smrti nad Taki Zenzaburem byl věrně proveden. Ceremonie byla skončena, a my opustili svatyni.“\"\n\nPrávo na důstojný odchod z tohoto světa měly i ženy z třídy válečníků. Způsoby jejich sebevražd se lišily případ od případu. Často si dýkou (tantó) prořízly hrdlo (hlavně v literatuře nejvíce popularizovaný způsob). Běžné bylo i nalehnutí na čepel, některé ženy daly přednost rozpárání břicha po mužském způsobu. Předtím si však svázaly nohy u kotníků, aby tělo nezaujalo ve smrtelných křečích necudnou polohu.\n\nJednalo se o akt následování pána ve smrti. Posledním slavným případem se stalo džunši generála Maresuke Nogiho, který v roce 1912 následoval ve smrti svého pána, císaře Meidži.\n\nSeppuku jako pokárání svého pána. Používalo se v případě, kdy všechna ostatní upozornění na nevhodnost pánova chování selhala. Samuraj nikdy nemohl výčitky projevovat přímo. Snad nejzářnější příklad kanši provedl Nakacukasa Hirate Masahide, který tak učinil roku 1553 jako nesouhlas s chováním svého pána, Nobunagy Ody.\n\nUkončení svého života jako výraz znechucení nastalou situací.\nVůbec posledním známým případem, který by se dal charakterizovat jako kanši (případně funši), bylo seppuku spisovatele a dramatika Mišimy Jukia, který 25. listopadu 1970 spáchal seppuku v tokijském sídle japonských Sil sebeobrany (Džieitai), když členové jednotek odmítli vyslyšet jeho řeč o nutnosti znovunavrácení hrdosti japonské armádě (podle článku 9. japonské ústavy Japonci nesmějí mít regulérní armádu a účastnit se zahraničních konfliktů).\n\nSebelikvidace v bezvýchodné situaci. Příkladem může být seppuku Kansukeho Harujuki Jamamota, generála Takedových vojsk, který těžce raněný provedl seppuku v obleženém hradě.\n\nSmrt nebo sebevražda v důsledku přepracování. Častý jev zejména v japonských firmách. Ročně se stane řádově 10 000 takových případů; 0,5 % z nich má soudní dohru.\n\n\n"}
{"id": "68305", "url": "https://cs.wikipedia.org/wiki?curid=68305", "title": "Žemčužnikovit", "text": "Žemčužnikovit\n\nŽemčužnikovit je klencový, velmi vzácný minerál (Nefedov 1960) s chemickým vzorcem NaMg(Al,Fe)[CO]·8HO a empirickým vzorcem NaMgAlFe(CO)·8(HO). Tvoří skelně lesklé, kouřově zelené nebo fialové, jemně jehlicovité krystalky nebo vlákna, které skládají žilky. Pojmenován je po ruském geologovi Juriji Apolonovičovi Žemčužnikovi (1885–1957).\n\n\nPraktické využití nemá.\n\nByl nalezen ve vrtném jádře z hloubky 230 m z \"Čajtumského ložiska\" uhlí (200 km od ústí řeky Leny, Polární Jakutsko, Rusko). Vyskytuje se spolu s glušinskitem, weddellitem a whewellitem. Byl nalezen v roce 1956 (někdy zmiňován rok 1960).\n\n\n"}
{"id": "68307", "url": "https://cs.wikipedia.org/wiki?curid=68307", "title": "Zirkelit", "text": "Zirkelit\n\nZirkelit (Hussak & Prior, 1895) je minerál s chemickým vzorcem (Ca,Th,Ce)Zr(Ti,Nb)O. Jendá se o jednoklonný minerál, který byl pojmenován po Ferdinandu Zirkelovi, jenž byl profesorem mineralogie na univerzitě v Lipsku. Poprvé byl objeven v lokalitě Jacupiranga, San Palo v Brazílii.\n\nTvoří nahloučeniny a zrna, vzácně drobné, tence až tlustě tabulkovité krystaly. Velmi často dvojčatí podle {111}.\nZirkelit je metamiktní minerál – vlivem radioaktivity dojde k rozrušení vnitřní struktury (vzniká struktura podobná pevnému koloidu), ačkoliv vnější krystalový tvar zůstane zachován.\n\n\nV Česku nacházen mikroskopický ve Studnici (u Nového Města na Moravě). Ve světě např. v Jacupiranze (Brazílie), v lovozerském masivu (Kolský poloostrov, Rusko).\n\n"}
{"id": "68311", "url": "https://cs.wikipedia.org/wiki?curid=68311", "title": "Zippeit", "text": "Zippeit\n\nZippeit (Haidinger, 1845), chemický vzorec K(UO)(OH)(SO).4HO, je kosočtverečný minerál. Ve starších publikacích ho můžeme nalézt pod názvem Dauberit.Pojmenován podle Franz Xaver Maxmilian Zippe (1791–1863), jenž byl rakouský mineralog. \n\nSekundární, vzniklý zvětráváním uraninitu. Je běžný v podzemí uranových dolů.\n\nTvoří mikroskopické tabulkovité krystaly, povlaky a zemité agregáty.\n\n\nVyskytuje se společně s uranopilitem, uraninitem, limonitem a sádrovcem.\n\n"}
{"id": "68315", "url": "https://cs.wikipedia.org/wiki?curid=68315", "title": "Patronit", "text": "Patronit\n\nPatronit (Hewett 1906), chemický vzorec VS, je jednoklonný minerál podobný grafitu. V celistvých agregátech, těsně prorostlý sírou, jílem, bituminózními hmotami (asfaltem).\n\n\nNalezen na ložisku rud vanadu Minas Ragra (u Cerro de Pasco, Peru) jako žilky v jílovité břidlici. V rudě, v které byl objeven patronit, je přítomen křemen, karbonáty, bravoit.\n\n"}
{"id": "68317", "url": "https://cs.wikipedia.org/wiki?curid=68317", "title": "Flandry (rozcestník)", "text": "Flandry (rozcestník)\n\nFlandry (nizozemsky ', francouzsky ') může označovat:\n\n\n\n"}
