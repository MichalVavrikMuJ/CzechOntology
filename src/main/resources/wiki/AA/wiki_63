{"id": "37559", "url": "https://cs.wikipedia.org/wiki?curid=37559", "title": "Laco Novomeský", "text": "Laco Novomeský\n\nLadislav Novomeský, též Laco Novomeský (27. prosince 1904 Budapešť – 4. září 1976 Bratislava), byl slovenský a československý básník, publicista a politik Komunistické strany Slovenska, člen skupiny DAV, pověřenec školství a osvěty a poslanec československých zákonodárných sborů, v 50. letech pronásledovaný v rámci čistek v KSČ, v 60. letech rehabilitovaný.\n\nPocházel z rodiny krejčího Samuela Novomeského a Irmy rod. Příkopové. Rodiče se přestěhovali ze Senice do Budapešti, kde se narodil i začal chodit školy. Základní školu a gymnázium (1919). Po roce 1919 se přestěhovali a ve studiu pokračoval v Senici a na učitelském ústavu v Modre, kde v roce 1923 odmaturoval. Začal působit jako učitel a zároveň se jako externí posluchač zapsal na Filozofickou fakultu Univerzity Komenského, kde ho zaujala literární a politická činnost.\n\nOd roku 1924 publikoval v celé řadě levicových časopisů. V roce 1925 vstoupil do Komunistické strany, zanechal studium i učiteľovanie, odešel do Ostravy, kde se stal redaktorem komunistických novin Pravda. Do roku 1924 to byla Pravda chudoby a byla vydávána ve Vrútkách. V roce 1924 byla redakce přestěhována do Ostravy a řídil ji Klement Gottwald. S příchodem Novomestského v roce 1925 získala statut ústředního tiskového orgánu KSČ se Slovensku. V Praze se stal spolu s Urxe, Okálim, Clementisem a Poničanem součástí avantgardní levicové skupiny DAV (revue vycházela v období 1924 - 1937). O DAVu prohlásil:\"„Už len názov bol protestom. Protestom proti obmedzujúcej povýšenosti inteligencie vôbec a slovenskej osobitne, proti pohŕdavému zaznávaniu, a akým pristupoval povojnový inteligent k davu, zástupu, kolektívu, ľudu; proti postoju, ktorým sa inteligent vyvyšoval nad ľudovú a robotnícku masu. DAV už svojím názvom manifestoval svoju príslušnosť k nej. Všetky ostatné výklady boli len náhodné...\"“\"\"\n\nV roce 1927 vydává knihu \"Neděle\", kterou ilustroval Mikuláš Galanda a která vyšla v rámci knihovny Davu.\n\nRoku 1929 se přestěhoval do Prahy, kde pokračoval ve svých aktivitách. V tomto období přispíval do českých a slovenských komunisticky orientovaných periodik DAV Pravda, které se stal vedoucím redaktorem. Od roku 1929 pracoval v redakci Rudého práva v Praze. Zároveň přispíval do dalších českých a slovenský komunistický orientovaných periodik. Během občanské války ve Španělsku udělal reportáž z Valencie, Barcelony a Madridu.\n\nV 30. letech sa aktivizoval v okruhu slovenských komunistických intelektuálů (takzvaní davisté) spolu s Gustáve, Husák nebo Vladimírem Clementisem. Vymezovali se levicově ale i národně, měli větší pochopení pro svébytnost Slováků a byli kritičtí ke koncepci čechoslovakismu 1931, tvorba byla v tomto období silně ovlivněna symptomy celosvětové hospodářské krize. \n\nNovomeský a davisté aktivne reflektovali tragické události v Košútech (květen 1931), kde došlo v rámci stávky dělníků ke střelbě a smrti protestujících. DAV věnoval události celé červnové číslo a \"Manifest slovenských spisovateľov\" (podpísali ho táke E. B. Lukáč, J. G. Tajovský, M. Urban, J. Smrek a G. Vámoš). Clementis psal listy svetovým osobnostem (Romain Rolland, Maxim Gorký).\n\nV roce 1932 vydává sbírku \"Romboid\" ovlivněnou poetismem.\n\nV roce 1934 podepsal \"Manifest proti fašistickým provokacím\" a v r. 1937 založil \"Klub přátel Španělska\", které krátce poté navštívil. \n\nV roce 1935 vydává sbírku \"Otvorené okná\". \n\nV roce 1936 spolupořádá Trenčansko-teplický kongres. V roce 1939 vydává sbírku \"Svätý za dedinou\".\n\nV roce 1938 se vrátil na Slovensko, kde roku 1943 vytvořil ilegální vedení Komunistické strany Slovenska, roku 1944 se podílel na Slovenském národním povstání. Byl členem V. ilegálního vedení KSS, který se utvořil okolo Karola Šmidkeho, předtím se Novomeský v odboji neangažoval. Koncem roku 1943 byl za komunisty signatářem takzvané vánoční dohody, kterou se komunistický a nekomunistický slovenský odboj domluvil na spolupráci a jejíž uzavření předznamenalo Slovenské národní povstání. Po jeho vypuknutí byl členem delegace povstalecké Slovenské národní rady (SNR), která 7. října 1944 odcestovala do Londýna na jednání s vedením československého zahraničního exilu. Delegace požadovala uznání slovenského národa za svébytný celek a uznání SNR za trvalého představitele vládní a zákonodárné moci na Slovensku. O těchto událostech prohlásil:„Vianočná dohoda o SNR, SNP, ¾ ročná partizánska vojna, potom obnovenie republiky, Košický vládny program a všetky nemenované rozhodujúce články nášho dramatického politického a spoločenského vývoja nemali a nemajú iný zmysel než boj o nové Slovensko.. ..v našom živote podľa predstáv a programov osnovaných ešte pred začatím ozbrojeného zápasu nemali byť iba ľudia pri správe verejných vecí, ako to konečne plynie i z Vianočnej dohody o SNR, ale nové mali byť i zriadenia, inštitúcie, nový mal byť prístup k problémom aj metódy práce.“\n\nPo druhé světové válce pak patřil mezi hlavní slovenské politiky. Dne 1. června byl v delegaci SNR u prezidenta Beneše v Praze. V srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946.\n\nRoku 1945 se stal členem Ústředního výboru KSS a byl jím do roku 1950. Dne 8. dubna 1945 byl také zvolen členem prozatímního Ústředního výboru Komunistické strany Československa. IX. sjezd KSČ ho v této funkci potvrdil.\n\nV letech 1945–1946 byl rovněž poslancem Prozatímního Národního shromáždění za KSS. Po parlamentních volbách v roce 1946 se stal poslancem Ústavodárného Národního shromáždění, opět za KSS. Ve volbách do Národního shromáždění roku 1948 se stal poslancem Národního shromáždění za KSS zvoleným ve volebním kraji Trnava. V parlamentu setrval do února 1951, kdy na poslanecký post rezignoval. Jako náhradník místo něj nastoupil Alexander Dubček. V této době se stal i předsedou Matice slovenské.\n\nDlouhodobě působil v Sboru pověřenců. V 5. Sboru pověřenců, 6. Sboru pověřenců, 7. Sboru pověřenců, 8. Sboru pověřenců, 9. Sboru pověřenců a 10. Sboru pověřenců působil v letech 1945–1950 na postu pověřence školství a osvěty. V roce 1948 rovněž krátce působil i jako pověřenec informací v 8. Sboru pověřenců.\n\nJiž v prvních měsících po květnu 1945 ale jeho vliv stejně jako vliv dalších národně orientovaných slovenských komunistů v KSS poněkud klesl. Sice si udržel post ve Sboru pověřenců, ale dominantní roli v slovenské komunistické politice začali hrát Viliam Široký a Štefan Bašťovanský, orientovaní centralisticky, méně zdůrazňující slovenské zájmy a kompetence slovenských orgánů. V letech 1945-1947 se Novomeský profiloval jako smířlivý politik. I jedna z hlavních postav nekomunistické politické scény, Ján Ursíny, o něm hovořila jako o „\"slušném o rozvážném člověku\"“, jehož působení ve Sboru pověřenců neblokovala. Když ministr vlády ľudáckého slovenského státu Šaňo Mach dostal v poválečném procesu relativně mírný trest, objevily se spekulace, že se o to přičinil Novomeský, protože Mach ho za války chránil před perzekucí. Sám Mach ale později sice potvrdil, že Novomeský vypovídal u soudu v jeho prospěch, nicméně odmítl, že by měl takový vliv, aby v KSS prosadil měkčí trest. V roce 1947 nicméně Novomeský podpořil kampaň KSČ (KSS) vedenou zostřujícím se stylem proti nekomunistickým stranám, obviňujícím je z kontaktů s exponenty slovenského státu. V říjnu 1947 pak spolu s ostatními komunistickými členy Sboru pověřenců podal demonstrativní demise a vynutil si rekonstrukci složení Sboru a posílení komunistického vlivu v něm. Během únorového převratu v roce 1948 se pak podílel na plném převzetí moci, mimo jiné i tím, že převzal jeden z postů ve Sboru pověřenců, do té doby obsazený nekomunistickým pověřencem.\n\nNovomeský řizpůsobili ideu socialismu na podmínky slovanské vzájemnosti, které po roce 1945 aktivně prosazovali (tato idea byla přítomna i v Košickém vládním programu). \n\nPo roku 1945 založil mnohé kulturní instituce – Slovenskou národní galerii, Slovenskou filharmonii, VŠMU, VŠVU, řadu škol a kulturních institucí; zasloužil se o tzv. koncept jednotné školy a socializace kultury (koncept kultury pro široké vrstvy, přístup ke vzděláni všem vrstvám obyvatelstva; vzdělávaní negramotného obyvatelstva), poslovenšťovaní maďarských škol a také o vyrovnáni rozdílu mezi východním a západním Slovenskem.\n\nO funkci povereníka prohlásil: „Neviem či som to robil dobre alebo zle. Jednoducho robil som to, čo som pokladal za správne ako básnik aj ako človek. Mal som vraj... prepustiť všetko učiteľstvo a z prepustených potom vyberať schopných príslušníkov nových kádrov... bol som v zajatí Leninovej myšlienky, že aj na kultúrnu revolúciu sa vzťahuje zásada, ktorá platí pre revolúciu vôbec, t .j. že sa robí s takými ľuďmi akí sú... ľutujem, že mojim nástupcom pripadla potom nevďačná úloha dokončiť a uskutočniť proces, ktorý nadlho poznačil postoj celej pofebruárovej generácie k nášmu socialistickému zriadeniu, čo mi je ľúto väčšmi, úprimne a naozaj. ...ako politický funkcionár máš určité možnosti, a tie treba využiť, aj keď sú okolnosti nepriaznivé. ... Ja osobne som prehral. ... no zostáva povinnosťou zaujímať sa o veci národa, sveta. Hoci aj v básňach.\" \n\nJeho politická kariéra byla náhle ukončena počátkem 50. let 20. století kvůli obvinění z buržoazního nacionalismu roku 1950. V březnu a dubnu toho roku Viliam Široký spustil kampaň proti buržoaznímu nacionalismu. Ve funkcích skončil Novomeský, Vladimír Clementis i Gustáv Husák. Bylo jim vyčítáno jejich politické působení za slovenského státu i v době Slovenského národního povstání, podléhání maloburžoazním vlivům, nedůslednost, přílišný důraz na boj za slovenské kompetence, podceňování otázek socialistické revoluce a vstřícnost vůči ideologickým nepřátelům. V dubnu 1950 ještě Husák a Novomeský mohli vystoupit na zasedání ÚV KSS a pokoušeli se hájit, nicméně plénum zveřejnilo odsuzující prohlášení k buržoaznímu nacionalismu, které rozeslalo krajským organizacím strany. V květnu pak následoval Husákův a Novomeského další neúspěšný pokus o obhajobu a rozhodnutí ÚV KSS o odvolání Novomeského ze Sboru pověřenců. O Novomeském se pak negativně mluvilo na sjezdu KSS koncem května 1950.\n\nPak kampaň na několik měsíců utichla, ale byla v zesílené podobě obnovena počátkem roku 1951, nyní se již o Husákovi, Clementisovi a Novomeském mluvilo nejen jako o chybujících funkcionářích ale jako o záměrných škůdcích a sabotérech. Zároveň se zdůrazňoval jejich odlišný pohled na státoprávní uspořádání Československa a dával do souvislosti s jejich údajnou kolaborací s ľudáckými elementy. Historik Jan Rychlík soudí, že Novomeský a spol. skutečně měli odlišné názory na postavení Slovenska v republice a jejich koncepce byla bližší federativnímu modelu, ale o žádnou ideovou koalici s ľudáky nešlo. V únoru 1951 byl Novomeský zbaven funkce člena ÚV KSČ. V březnu 1951 vedení KSS rozhodlo odstranit jeho knihy a básně z knihoven a učebnic.\n\nRoku 1951 byl zatčen. Zatímco Gustáv Husák ani ve vazbě nebyl zcela zlomen a snažil se oponovat vyšetřovatelům, Novomeský a další obvinění s bezpečnostními složkami spolupracovali a přiznávali se ke všem vykonstruovaným bodům. Proces proběhl v roce 1954. V březnu 1954 prokurátor navrhl pro Novomeského 16 let vězení. Nakonec byl v dubnu roku 1954 odsouzen na 10 let v procesu Husák a spol.\n\nJiž brzy po procesu se objevily pochybnosti o jeho průběhu. Komise, kterou vedl Rudolf Barák, v roce 1955 posoudila jednotlivé odsouzené. Ladislavu Novomeskému byl 22. prosince 1955 přerušen výkon trestu na dobu 15 dní a pak prodlouženo přerušení do února 1956, přičemž 10. února 1956 ho prokuratura a krajský soud propustili. Nešlo o rehabilitaci, jen o podmínečné propuštění po odpykání poloviny trestu. V případě Gustáva Husáka komise rozsudek ponechala nezměněný.\n\nNovomeský pak bydlel v Praze, nesměl se vrátit do Bratislavy a byl pod policejním dohledem. V soukromých rozhovorech se považoval za oběť mocenských machinací některých slovenských komunistů (Ľudovít Benada, Štefan Major, Karol Bacílek). Od roku 1956 do roku 1963 pracoval v Památníku národního písemnictví v Praze. Pak v letech 1963-1970 zastával funkci ředitele Ústavu slovenské literatury ČSAV v Bratislavě. Teprve po své rehabilitaci, kterou oficiálně provedl ÚV KSČ v prosinci 1963, mohl vydávat svá díla a znovu vstoupit do komunistické strany. Již v květnu 1963 byl na Konferenci slovenských spisovatelů slavnostně znovu přijat za člena spisovatelského svazu.\n\nOd roku 1965 byl velice aktivní nejen literárně, ale i politicky. V letech 1968-1971 působil jako člen předsednictva ÚV KSS. Vysočanský sjezd KSČ ho v srpnu 1968 zvolil do ÚV KSČ a formálně pak byl do něj kooptován 31. srpna 1968. V letech 1968-1971 rovněž působil jako poslanec a člen předsednictva Slovenské národní rady.\n\nSpolu s Gustavem Husákem se nejvíc zasloužil o vznik federace, kterou chápal jako \"\"vyšší stupeň syntézy a ne separatistické izolace.\"\"\n\nZa normalizace zastával prestižní kulturní posty. V období let 1968–1974 byl předsedou Matice slovenské, od roku 1974 jejím čestným předsedou.\n\nLaco Novomeský obdržel celou řadu cen: \n\n\nV současnosti (2017) je po něm (podle serveru mapy.cz) v ČR pojmenována pouze jedna ulice, a to v Praze na Hájích (\"Novomeského\").\n\nNa Slovensku jsou po Lacovi Novomeském pojmenovány ulice v řadě měst (ulica L. Novomeského, Novomeského ulica, ulica Ladislava Novomeského či ulica Laco Novomeského), např. v Bratislavě, Senici, Prešově, Trenčíně a dalších. Jeho jméno nese též základní škola v Lučenci.\n\nPomník Laca Novomeského a expozice o jeho životě jsou umístěny v Senici.\n\n„\"Kultúrna stavba je veľmi jemný organizmus. A chceli by sme poprosiť tých, ktorí ju chcú odľavičiariť a popravičiariť alebo internacionalizovať a odnacionalizovať, aby sa raz pokúsili odmyslieť si politické sympatie autorov a svoj osobný vzťah k nim od hodnotného diela. Objavili by niečo úžasného: že totiž nejestvuje v celistvom obraze literatúry pravica a ľavica, ktoré sa chcú vzájomne pohltiť, ale len diela (ľavičiarov, pravičiarov, internacionalistov a nacionalistov), vzájomne sa splietajúce svojou rozmanitosťou, doplňujúce sa odlišným zmyslom, a tým tvoriace súzvučný obraz národnej literatúry. Tak ako stavba nestojí na len na nosných stĺpoch, ale aj na silách vzájomne sa opierajúcich, aj kultúrna budova národov sa drží silami vzájomne sa na seba opierajúcimi a podopierajúcimi\".\"\nLaco Novomeský byl příznivcem vlastenecky a pro-slovansky orientovaného socialismu a také internacionálního socialismu, vyzdvihoval také sociální dimenzi přínosu národních revolucionářů (Štúr, Kráľ, Hurban, Fándly, Petoffi, Ševčenko, Mickiewicz, Tolstoj, Puškin).\n\nJe autorem syntetického avantgardního konceptu kultury jako jisté dialektické stavby protikladu. Také je příznivcem zmírnění mezi socialismem a křesťanstvem, kultury západu a východu a česko-slovenské vzájemnosti. \n\nSvobodu v umění vymezil k vlastnictví výrobních prostředku. Byl kritikem dogmatismu a kultu osobnosti, přívržencem moderny a avantgardy, a také leninského přístupu k dějinám (dějinného pokroku v intencích třídního boje). \n\nSpolu s V. Clementisem a G. Husákem reprezentovali linii zmírnění internacionalizmu a vlastenectví. \n\nNovomeského dílo (básnické a také politické) je inspirováno různorodými autory jako Z. Nejedlý, Marx, Engels, Lenin, Bakunin, Hegel, Gercena a Herder, Masaryk a Beneš. Odvolává se také často na významné spisovatele Erenburga, Jacka Londona, Moliéra, Puškina, Petoffiho, Rimbauda, Tolstoje, H. G. Wellsa, G. B. Shawa, R. Rollanda. Z národních spisovatelů byl inspirován K. H. Máchou, J. M. Hurbanem, Ľ. Štúrem, Jankem Králem a Komenským.[24<nowiki>[24]</nowiki>[25]\n\n„Socializmus sa od kapitalizmu odlišuje tým – a to aj sľúbil – že dvíha závory, ktoré kapitalizmus už zdvihnúť nemohol. ... Ľudia prijali socializmus okrem iného aj v nádeji, že otvorí cestu k takej slobode myslenia a prejavu, akú im kapitalizmus neotvoril ... disciplína sa musí uplatňovať vnútri mechanizmu, ktorý sa bude budovať na slobode prejavu a nie na jej obmedzovaní. ...kultúru krajiny málokedy vytvárali spisovatelia oficiálni... od III. zjazdu sa, pravda, stalo veľmi veľa. Seifert je národným umelcom Holan vyšiel a rozobrali ho atď. Uznal sa jednoducho faktický stav. Súčasne vzniklo rozsiahle široké pole pre pokrokovú a progresívnu tendenciu. ... lenže všetky tieto veľké plus existujú k tomu, čo bolo, a nie vo vzťahu k tomu, čo malo byť. ...úlohou spisovateľov bude umožniť a zabezpečiť celkom slobodný prejav v najdokonalejšej miere ... ide mi o to, aby sa dnešný Dostojevskij mohol stať Dostojevským, aby mohol povedať svoje slovo v kríze ľudí aj v socialistickej spoločnosti. ... Hovorím o Dostojevskom nie pre jeho názory, ale preto, že je to pojem, nie pre jeho pravoslávnosť, ale preto, čo dal ľudstvu ... Nijaký poriadok predsa nie je dokonalý, na to sme si už zvykli. A čo so spoločnosťou, ktorá sa dusí vo vlastnej spokojnosti? To je tragédia sovietskej literatúry. Nemožno predsa riešiť veci tak, že namiesto Stalina budeme citovať Lenina...“\n\n„Stalinovo meno bolo predsa v tých osudových časoch synonymom pre červenú armádu, Sovietsky zväz, pre rozhodný, cieľavedomý a presvedčivý odpor proti nacizmu, toto meno sa spájalo s vierou, presvedčením a zápasom národov - aj našich národov - za oslobodenie z nacistického útlaku. V roku 1949 potom nedvojzmyselne vyjadrovalo triedy, socialistický program. Ak sa český básnik v súzvuku s cítením národa a s túžbami svojej triedy hlásil k týmto zápasom, hoci so Stalinovým menom, nemá sa za čo hanbiť. Ba nemusí sa hanbiť ani za to, že Stalinovo meno vyzdvihol na prospech týchto zápasov ako šifru programu a zrozumiteľnú skratku pre ciele svojho národa, a svojich citov. Nemusím vám vravieť, koľko dôvodov má napríklad Jaroslav Seifert sťažovať sa na kult vôbec a Stalinov osobitne. A predsa v časoch, keď sa začal rozmetávať jeho kult a strhávať nimbus z jeho mena, práv kvôli tomu zmylsu, o ktorom tu hovorím, bol udivený, znepokojený a rozhorčený, a nie iba preto, že ho odrazu s dešpektom začali syčať neraz tie isté ústa, ktoré ho deň predtým iba vydychovali, také boli voči nemu úctivé.“\n\n„Práve v Leninovom prípade prichodíme k jadru veci: nejde o to, ako, ale o čo hrať. Leninovou pohnútkou naisto nebol neprekonateľný odpor proti demokracii a jej pravidlám. Ale on prvý a jediný s hŕstkou bolševikov medzi všetkými demokratmi a socialistami vtedajšieho sveta pochopil, že bezpečne vyrvať z vrecák či moci \"čvargy\" (nazývaj ju šetrnejšie: statkárskou buržoáznou triedou) pôdu pre mužíkov v prospech pracujúcich a mier pre zmučený národ, teda celkom elementárne predpoklady pre demokratický životný rozvoj prevažnej väčšiny ľudí, môže len jej porážkou a nastolením moci nad ňou. To aj urobil, nie preto, že mohol, ale preto, lebo musel. Nie na účet, ale na prospech demokracie.“\n\n„Socializmus bez demokracie proste nemôže existovať, dokonca na príklad predmníchovskej republiky sa mi žiada povedať, že sama demokracia je len taká silná a v spoločnosti zakotvená, ako silný a spoločensky zakotvený je socializmus v nej. A keď aj potrebuje, ba mu aj priznávame isté nedemokratické práva na to, aby svoju moc posilnil a bezpečne upevnil, nepriznávame ich do aleluja, naveky, ale len na vymedzený čas, ktorý v rozličných krajinách môže a musí byť rozličný. Inak sa z vlády ľudu stáva vláda nad ľudom a zo socializmu v takejto pseudodemokracii len neveľmi príťažlivá karikatúra socializmu. ... Demokracia v prvom desaťročí republiky mala kardinálne nedostatky. Nevedela premôcť mocnú vládu bohatých tried nad ňou, vládu finančnej oligarchie , nevedela vyriešiť národnostnú otázku v nej, t. j. aby Slováci a Česi vládli ako rovní s rovnými...\n\nNechcem byť teraz múdry a vyčítať februárovým víťazom poklesy, ktoré som svojho času nevidel, alebo som nad nimi prižmuroval oči. Bolo mi, prirodzene jasné, že práve zrodená socialistická moc nemôže so svojimi odporcami jednať v rukavičkách. Šetrne a ohľaduplne. Akonáhle sa socializmus dostane k moci - a aj teraz som o tom presvedčený - je povinnosťou socialistov chrániť ho v tej miere, v akej sú schopní ho ohrozovať jeho odporcovia. To mu nesmieme vyčítať a túto tvrdosť mu v nijakom mene nevyčítame. Ale vyčítame mu bezohľadný, tvrdý prístup k \"zásadám\", ktoré so socializmom nemajú nič spoločné a boli len pseudosocialistickou fasádou prekrývané. V bezohlavej honbe za centralizovanou mocou, za jej pevnosťou, neváhali jej predstavitelia zneužiť aj štátnu moc - ako je bezpečnosť a súdy - a v umelo nastrojených procesoch odsudzovali pod rozličnými zámienkami na mnohoročné žaláre mnohých jej odporcov, ba ministra zahraničných vecí Vladimíra Clementisa dokonca na smrť.“<nowiki>[25]</nowiki>\n\n\n\n\n\n"}
{"id": "37569", "url": "https://cs.wikipedia.org/wiki?curid=37569", "title": "Speleologie", "text": "Speleologie\n\nSpeleologie (česky jeskyňářství) je vědní disciplína, zabývající se výzkumem jeskyní. Představuje jeden z podoborů karsologie, vědy, zabývající se komplexním výzkumem krasu.\n\nV širším slova smyslu se dnes termín speleologie nebo jeskyňářství používá i pro zájmovou a sportovní činnost provozovanou v jeskyních a dalších podzemních prostorách, zejména speleoalpinismus.\n\nAdolf Schmidl\n\n\n\n"}
{"id": "37571", "url": "https://cs.wikipedia.org/wiki?curid=37571", "title": "Vojenský újezd Hradiště", "text": "Vojenský újezd Hradiště\n\nVojenský újezd Hradiště je vojenský újezd, který se nachází v okrese Karlovy Vary v Karlovarském kraji v Doupovských horách, přibližně mezi městy Karlovy Vary (kde také sídlí jeho újezdní úřad), Bochov, Kadaň a Podbořany. Má plochu 280,8 km², je tedy největším vojenským újezdem v České republice. Nadmořská výška území se pohybuje kolem 500 až 700 m; nejnižší místo je na silnici na pravém břehu řeky Ohře mezi Velichovem a Vojkovicemi při západní hranici vojenského újezdu, nejvyšším bodem újezdu (a celých Doupovských hor) je vrch Hradiště (934 m) v jeho centrální části. Ve vojenském újezdu není hlášen žádný obyvatel.\n\nVVP Hradiště byl zřízen rozhodnutím předsednictva vlády ČSR ze dne 4. března 1953 se zpětnou platností k 1. únoru 1953, byla zbořena řada obcí a zničeno mnoho památek. Z větší části vznikl na území tehdejšího okresu Kadaň.\n\nNa území újezdu se dříve nacházelo více obcí:\n\nNa úseku Doupovské dráhy ležícím na území újezdu byl zastaven provoz a trať byla zkrácena do Kadaňského Rohozce.\n\nNa jižním a jihozápadním okraji vojenského újezdu bylo veřejnosti částečně (za denního světla) postupně od 2. prosince 2005 zpřístupněno 5 dílčích oblastí. V oblasti jsou zakázány jakékoliv stavby nebo zemní úpravy, táboření, stanování, volné rozdělávání ohně i pobyt po setmění mimo sídelní útvary. První výnos píše o zpřístupnění za účelem pěší turistiky, přístup cyklistům však nezakazuje ani nezmiňuje, druhý výnos již zmiňuje i cykloturistiku. Podle výnosů je zakázáno vjíždět (jakýmikoliv) vozidly na lesní cesty a do lesních porostů, aniž by se výnosy zabývaly tím, zda zpevněné účelové komunikace, po nichž jsou vedeny cyklotrasy č. 2249 a 2233, jsou lesními cestami. Výnos z roku 2008 rozšířil uvedený účel pěší turistiky a cykloturistiky ještě o účel vstupu a vjezdu do sídelních útvarů a samot ve zpřístupněných částech. Vojenská správa si vyhradila možnost kdykoliv bez udání důvodu zpřístupněný prostor uzavřít a obnovit režim vstupu jen na povolení. (Krátkodobě byl zakázán vstup též výnosem č. 1/2007, který vyhlásil nouzový stav kvůli lesní kalamitě.)\nVýnos 1/2008 umožnil od 1. března 2008 po vyjmenovaných komunikacích ve zpřístupněné oblasti i vjezd motorových vozidel. Přibylo omezení, že bez povolení je zakázáno vybočovat z komunikací a turistických stezek mimo sídelní útvary. Vjezd nemotorových vozidel i nadále není výnosem jednoznačně zmíněn ani řešen, mimo zmínky cykloturistiky mezi účely opatření.\n\nVýnosem újezdního úřadu č. 1/2005 bylo zpřístupněno od 1. prosince 2005 území v katastrálním území Tureč u Hradiště poblíž obce Valeč (výnosem 1/2008 označené jako jihovýchodní zpřístupněná plocha) s tím, že přístup je povolen pouze ve směru od obce Valeč. Deklarovaným účelem opatření bylo zlepšení životních podmínek občanů obce Valeč a vytváření příznivějších podmínek občanům navštěvujících kulturní památky v obci Valeč. Západní hranicí je lesní cesta Sklárna podél potoka Blšanka, další lesní cesta až ke křižovatce lesních cest 200 metrů východně od trigonometrického bodu 757,0, severní hranicí pak další cesta až k hranici vojenského újezdu. Osou této oblasti je Mlýnický potok, do zpřístupněného území spadá větší část přírodní památky Valeč a zřícenina hradu Neuhaus. Dosud zde nebyly oficiálně vyznačeny žádné trasy pro pěší turisty ani cykloturisty.\n\nVýnosem újezdního úřadu č. 2/2005 byly zpřístupněny od 1. ledna 2006 dvě oblasti při jižní hranici újezdu, obě společně byly výnosem 1/2008 označeny jako jižní zpřístupněná plocha. První oblast, nedaleko Těšetic, spadá do katastrálních území Bražec u Hradiště a Radošov u Hradiště a je vymezena účelovou komunikací Bražec – Javorná – Radošov – Luka a zahrnuje v západním cípu i vesnici Bražec, druhá a menší oblast nedaleko východně od ní spadá do katastrálního území Radošov u Hradiště, zahrnuje osadu Albeřice a vrch Albeřická hůrka a je vymezena účelovou komunikací od křižovatky účelových komunikací mezi Albeřicemi a Holeticemi k Velkému Hlavákovu. Vstup a vjezd je povolen pouze po účelových komunikacích ze směru od sídelního útvaru Bražec a obcí Luka a Těšetic. Opatření se vydává za účelem zlepšení sociálních podmínek obyvatel vojenského újezdu a obyvatel obcí v bezprostřední blízkosti vojenského újezdu. Po severní hranici obou zpřístupněných částí je vedena značená cyklotrasa č. 2249, na kterou se od jihu od Bochova přes Těšetice napojuje cyklotrasa 2233, pěší trasy KČT v oblasti vyznačeny nejsou.\n\nVýnosem újezdního úřadu č. 1/2008 byly s účinností od 1. března 2008 nahrazeny předchozí dva výnosy a zpřístupněné území bylo rozšířeno oblast v katastrálním území Bražec u Hradiště, u jihozápadního okraje újezdu, označenou jako tzv. západní zpřístupněná plocha, jejíž severní hranicí je komunikace od Kyselky přes Dolní Lomnici směrem na Doupov, východní hranicí účelová komunikace Dolní Lomnice – Lučiny – Činov. V grafické části výnosu je navíc jako zpřístupněný zvýrazněn cíp území mezi Bražcem a Stružnou, který ve výčtu parcel a popisu hranic v textové části výnosu chybí. Přes západní plochu rovněž vede cyklotrasa č. 2249. Dále byly do zpřístupněného území vyznačeny dvě kratší odbočky pěších turistických tras: žlutě značená trasa od hájovny u Dubiny k přírodní památce Skalky skřítků a poblíž Kyselky z červeně značené trasy vedoucí po hranici újezdu je značena nová odbočka na vrchol Bučina s rozhlednou.\n\nDo zpřístupněné části spadají sídelní útvary a samoty Albeřice, Bražec, Dolní Lomnice, Činov, Lučiny, Svatobor, Javorná, Dolní Valov, Ořkov, Střenice.\n\nDo zpřístupněné části spadají komunikace:\n\nVýnosem č. 1/2010 byla od 1. listopadu 2010 zpřístupněná oblast rozšířena o část v katastrálním území Radošov u Hradiště mezi dosavadními dvěma částmi jižní plochy, severně od Albeřic. Severní hranici tvoří účelová komunikace Albeřice – Holetice (800 m západně od křižovatky Albeřice – Velký Hlavákov), jižní okraj lesa směrem k Albeřickému potoku, - k. 678 (200 m severně od zatopeného lomu), křižovatka lesní cesty s účelovou komunikaci Albeřice–Lochotín, východní hranici účelová komunikace Albeřice–Lochotín a účelová komunikace Lochotín – Velký Hlavákov, vstup do dané oblasti je povolen pouze ve směru od sídelního útvaru Albeřice a opatření se vydává za účelem zlepšení životních podmínek občanů sídelního útvaru Albeřice.\n\nNa období od 24. července 2006 až 7. srpna 2006 újezdní úřad na základě nájemní smlouvy se Sdružením českých sound systémů-ALIANCE 23 krátkodobě veřejně zpřístupnil pozemky v katastrálním území ve východní části újezdu za účelem konání 13. ročníku teknivalu CzechTek 2006.\n\nZačátkem dubna 2011, kdy ministerstvo volilo mezi rušením VÚ Hradiště a VÚ Brdy, se podle deníku E15 a nejmenovaného dobře informovaného úředníka blízkého ministerstvu obrany volba přiklonila ke zrušení VÚ Brdy, zatímco zhruba dva měsíce před tím bylo ve hře zřízení národního parku Doupovské hory. Důvodem odklonu od tohoto rozhodnutí podle onoho zdroje bylo, že v Brdech by byly nižší náklady na pyrotechnickou sanaci a že Brdy jsou blíže Prahy a v minulosti byly oblíbenou turistickou oblastí. 19. dubna 2011 již ministr Alexandr Vondra prozradil, že ke zrušení byl vybrán VÚ Brdy.\n\n3. října 2011 Ministerstvo obrany ČR pod vedením Alexandra Vondry na setkání se starosty v rámci představení plánu optimalizace vojenských újezdů navrhlo mimo jiné zmenšení vojenského újezdu Hradiště z dosavadních 330 km² asi o 15 % k lednu 2015. Redukce se měla týkat hlavně jižního okraje, například osad Albeřice a Bražec, tedy převážně oblastí již od roku 2005 postupně zpřístupňovaných veřejnosti. Z vojenského újezdu měly být vyvedeny všechny sídelní útvary (počet obyvatel újezdu byl asi 600). Uvažovalo se o připojení osad k obcím Bochov, Valeč či Kyselka. Hejtman Josef Novotný upozornil na to, že připojení k dosavadním obcím by muselo být podmíněno jejich souhlasem a tím, že část armádou ušetřených peněz nebo peníze z operačních programů dostanou tyto obce na úpravu zanedbané infrastruktury, například silnic a kanalizace.\n\nVláda záměr jeho zmenšení schválila na začátku ledna 2012. Vyčlenění z vojenského újezdu se týká převážně těch částí, které byly v letech 2005 až 2010 postupně zpřístupněny.\n\nV pátek 10. února a v sobotu 11. února 2012 uspořádalo ministerstvo obrany v dotčených osadách anketu o jejich budoucnosti, v níž měli na vybranou ze dvou variant: vytvoření samostatné obce, nebo připojení k sousední obci. Byly stanoveny tři anketní okrsky: okrsek Albeřice (zahrnující sídelní útvary Bukovina, Střelnice, Ořkov, Sklárna, Malý Hlavákov a Albeřice), okrsek Bražec (Javorná, Dolní Valov, Bražec) a okrsek Lučiny (Svatobor, Dolní Lomnice, Lučiny). V sídelních útvarech Korunní Kyselka a Obrovice se anketa nekonala, protože jejich velikost nepřipouští jinou variantu řešení než připojení k sousední obci, Korunní Kyselka k obci Stráž nad Ohří v okrese Karlovy Vary a Obrovice k obci Radonice v okrese Chomutov. Účast dosáhla téměř 75 %, v okrsku Lučiny přes 80 %. V okrsku Lučiny v západní ploše se většina vyslovila pro vznik nové obce Lučiny s místními částmi Dolní Lomnice, Svatobor a Činov. Obyvatelé okrsku Albeřice v jižní ploše podpořili připojení k obci Verušičky, obyvatelé okrsku Bražec připojení k obci Stružná. Osada Bukovina ve východní části újezdu má být připojena k obci Podbořanský Rohozec v sousedním okrese Louny.\n\nPřevedení části historického území obce Valeč, nyní ležícího ve vojenském újezdu Hradiště, z Karlovarského do Ústeckého kraje (k obci Podbořanský Rohozec) se setkalo v dubnu 2012 se zásadním nesouhlasem obce Valeč, hejtman Josef Novotný pak požádal ministra obrany o přehodnocení záměru a své argumenty předložil i Generálnímu štábu Armády ČR. V srpnu 2012 byl opět zveřejněn záměr převést, v souladu s výsledky ankety uspořádané mezi místními obyvateli, z Karlovarského kraje na Ústecký území o sedmi hektarech se třemi osadami (Bukovina, Střelnice a Ořkov) a dvaceti obyvateli, které má spádově blíž k Podbořanům. Karlovarský kraj po počátečním nesouhlasu nakonec vyjádřil souhlas. Podbořanský tajemník a znalec historie Martin Gutzer uvedl, že v roce 1953 byla Karlovarskému kraji přidělena část katastru Podbořanského Rohozce a tedy se mu vrací 500 ha, které mu předtím patřily, a navíc Bukovina má rodinné i ekonomické vazby na Podbořansko.\n\nRada Karlovarského kraje vzala 18. června 2012 na vědomí usnesení vlády České republiky č. 10 ze dne 4. ledna 2012, jímž vláda schválila návrh zmenšit vojenský újezd Hradiště o 74,40 km², tedy o 22,4 %. Přesun z Karlovarského do Ústeckého kraje se má týkat těchto tří území:\n\nVedení Karlovarského kraje vyjádřilo již 12. dubna 2012 svůj nesouhlas se způsobem řešení změn v okolí k. ú. obce Valeč. Dne 18. června 2012 rada Karlovarského kraje schválila žádost vládě i poslaneckému výboru pro veřejnou správu a regionální rozvoj, aby veškeré vyjmuté území z vojenského újezdu Hradiště zůstalo začleněno v Karlovarském kraji a zůstala tak zachována stávající hranice kraje. Zároveň rada kraje schválila, aby kraj požádal vládu, aby zohlednila v rozpočtovém určení daní zvýšený požadavek finančních prostředků na správu dotčeného území.\n\nV Karlovarském kraji měla zůstat tato území vyčleňovaná z újezdu:\n\nZákonem č. 15/2015 Sb., o hranicích vojenských újezdů, vznikla od 1. ledna 2016 z katastrálních území Bražec u Doupova a Bražec u Těšetic nová obec Bražec a z katastrálního území Doupovské Hradiště obec Doupovské Hradiště, obě se tím zároveň z vojenského újezdu vyčlenily. Dále se katastrální území Albeřice u Hradiště připojilo k obci Verušičky, Kyselka u Hradiště k obci Kyselka, Okounov u Hradiště k obci Okounov, Podbořanský Rohozec u Hradiště I a Podbořanský Rohozec u Hradiště II k obci Podbořanský Rohozec, Radonice u Hradiště k obci Radonice, Stráž u Hradiště I a Stráž u Hradiště II k obci Stráž nad Ohří, Valeč u Hradiště k obci Valeč a Vojkovice u Hradiště I a Vojkovice u Hradiště II k obci Vojkovice (katastrální území Okounov u Hradiště, Podbořanský Rohozec u Hradiště I a II a Radonice u Hradiště tedy zároveň přešly do Ústeckého kraje). Zbývající území i nadále spravuje újezdní úřad ve městě Karlovy Vary.\n\nÚzemí vojenského újezdu se nadále skládá z katastrálních území Bražec u Hradiště, Doupov u Hradiště, Radošov u Hradiště, Tureč u Hradiště a Žďár u Hradiště.\n\nDoupovské hory mají velkou přírodní hodnotu, která je zachovaná i kvůli jejich nepřístupnosti.\n\nZhruba dva měsíce před začátkem dubna 2011 bylo podle deníku E15 a nejmenovaného dobře informovaného úředníka blízkého ministerstvu obrany ve hře zřízení národního parku Doupovské hory. Ještě na začátku května 2011, když už bylo známo, že ke zrušení je navrhován VÚ Brdy a nikoliv VÚ Hradiště, zveřejnila MF Dnes článek, že Agentura ochrany přírody a krajiny (AOPK) chce v souvislosti s plánovaným rušením VÚ Hradiště zřídit chráněnou krajinou oblast Doupovské hory, na což mluvčí ministerstva obrany odpověděl, že to nyní nepovažuje za nezbytné. S návrhem zřídit chráněnou krajinou oblast Doupovské hory a střední Poohří o rozloze 598 km², z čehož by 332 km² spadalo do území vojenského újezdu, přišla údajně AOPK již o dva roky dříve, tedy v roce 2009. Návrh na zřízení CHKO podpořil europoslanec Pavel Poc.\n\nCelé Doupovské hory jsou chráněny jako významná ptačí oblast soustavy Natura 2000 o rozloze 63 116 ha. Na území je také vyhlášeno významné ptačí území o rozloze 63 000 ha.\n\n\n\n"}
{"id": "37572", "url": "https://cs.wikipedia.org/wiki?curid=37572", "title": "Skotská gaelština", "text": "Skotská gaelština\n\nSkotská gaelština (gaelsky \"Gàidhlig,\" anglicky \"Gaelic,\" čti \"[gálik])\" je goidelský jazyk keltské větve indoevropské jazykové rodiny. Je příbuzná irštině a manštině. Společně se skotštinou a angličtinou je jedním z jazyků, kterými se hovoří ve Skotsku.\n\nDodnes jí mluví skotští Gaelové na severozápadním pobřeží Skotska, na souostroví Hebridy a část také v kanadském Novém Skotsku, kde si někteří Skotové dodnes udržují své tradiční zvyky.\nPodle sčítání lidu v roce 2001 bylo ve Skotsku 92 400 lidí (1,9 % skotské populace) schopných číst, psát, mluvit nebo rozumět gaelsky. Více než polovina jich žije v oblasti Highlands (Vysočina). Nezanedbatelná část gaelských mluvčích žije ve městech, např. přes 20 % jich žije v glasgowské aglomeraci.\n\nGaelština nemá ve Skotsku status úředního jazyka, skotská vláda se ji však snaží chránit jako menšinový jazyk. V oblastech s gaelsky mluvícím obyvatelstvem jsou úřední nápisy a silniční ukazatele dvojjazyčné. Jednacím jazykem Skotského parlamentu je angličtina, ale občané mají právo se na parlament nebo jednotlivé poslance obracet v gaelštině a dostat gaelskou odpověď. Pokud poslanec gaelštinu neovládá, musí sám zařídit překlad a parlament mu posléze náklady proplatí.\n\nGaelská abeceda obsahuje 18 písmen; kromě toho se ale samohlásky vyskytují i s diakritikou (čárka doleva):\n\nPísmena jsou tradičně pojmenovaná podle jmen stromů – \"ailm\" (jilm), \"beith\" (bříza), \"coll\" (líska).\n\nSkotská gaelština má mnoho rysů podobných češtině, ale samozřejmě se v ní vyskytuje i mnoho rysů odlišných. Mezi nejvýraznější patří:\n\n\nJazyk, z nějž se současná skotská gaelština vyvinula, přinesli na území dnešního Skotska irští osadníci v 5. století n.l. Klasická gaelština, používaná zejména pro literární účely, byla dlouhá staletí společná pro Irsko i Skotsko. K rozšíření skotské gaelštiny přispěl i úspěch keltské křesťanské církve, jejímž střediskem byl klášter na ostrově Iona. V 10. století byla skotská gaelština jazykem s vysokou prestiží, který se používal pro literární, politické i náboženské účely.\n\nÚpadek skotské gaelštiny začal v 11. století, kdy se král Malcolm III. zvaný Canmore (zkomolenina gaelského přízviska „ceann mòr“, tj. „velká hlava“, v přeneseném významu „velký náčelník, vůdce“) oženil s anglosaskou princeznou Margaret, která se později stala jednou ze skotských národních světic. Margaret byla hluboce zbožná a kultivovaná žena a usilovala o zvýšení kulturní i náboženské úrovně Skotska. Pod jejím vlivem upřednostnil Malcolm, ač sám mluvčí gaelštiny, používání latiny při bohoslužbách a přiklonil se k římským církevním zvyklostem na úkor domácích keltských tradic. Malcolm taktéž usiloval o feudální uspořádání Skotska, které se značně odlišovalo od klanové společnosti. Během následujících staletí se gaelsky mluvící oblasti omezily na Vysočinu a Hebridy.\n\nPo smrti královny Alžběty I. byl jejím nástupcem prohlášen skotský král Jakub VI. Stuart a r. 1603 byl korunován anglickým králem jakožto Jakub I. Stuart. Královský dvůr se přesunul do Londýna a s ním i většina ambiciózní skotské aristokracie. Skotsko tak přišlo o své přirozené kulturní centrum. Král Jakub navíc usiloval o centralizovaný stát a existence svébytné gaelské kultury a fakt, že část skotské populace hovoří skotskou gaelštinou, ideu celistvého Skotska narušovaly. Král se proto zasazoval o potlačení skotské gaelštiny a vydal v tomto směru i několik legislativních nařízení, postavení gaelštiny se týkají např. Ionské zákony (Statutes of Iona).\n\nK úpadku gaelštiny výrazně přispělo i potlačení jakobitských povstání v r. 1715 a 1745. Rebelie měly na Vysočině a na Hebridách značnou podporu a následné represe se jich proto silně dotkly. Až do r. 1782 bylo zakázáno nosit kilty a další součásti tradičního oděvu a hrát na skotské dudy.\n\nV 18. a 19. století také probíhaly odsuny obyvatelstva (Highland Clearances) z Vysočiny a Hebrid, aby se mohly pozemky, které dříve patřily jednotlivým rodinám, sloučit a použít jako pastviny pro výnosnější chov ovcí. První, relativně poklidná fáze odsunů spočívala zejména v stěhování obyvatelstva do pobřežních neúrodných oblastí a velkých měst, druhá, násilnější, v některých případech zahrnovala i vystěhování rodin či celých vesnic do Ameriky. Na tyto traumatické události reaguje řada tradičních básní a písní a vyjadřují se k nim i autoři jako např. Sorley MacLean.\n\nOdsuny, rozsáhlá emigrace, legislativní omezení a negativní postoj části společnosti ke skotské gaelštině způsobil rapidní pokles počtu mluvčích. Obrat nastal ve 20. století, kdy se skotské gaelštině začalo dostávat oficiální podpory. Od r. 1999 zasedá v Edinburghu obnovený skotský parlament, který mimo jiné rozhoduje o většině otázek souvisejících s gaelštinou. Oficiálním orgánem, který má skotskou gaelštinu na starosti, je Bòrd na Gàidhlig. Britská vláda navíc r. 2001 ratifikovala Evropskou chartu minoritních a regionálních jazyků, jíž se zavázala k podpoře a ochraně skotské gaelštiny, velštiny, skotštiny a irštiny. R. 2003 byla Charta ratifikována i vzhledem k manštině a kornštině.\n\nV současné době je gaelština vyučovacím jazykem v některých školkách a školách, gaelská akademie Sabhal Mòr Ostaig nabízí i vysokoškolské programy vyučované plně v gaelštině. Univerzity v Edinburghu, Glasgow, Aberdeenu a Bonnu, stejně jako Univerzita Vysočiny a Západních ostrovů nabízí programy, kde lze studovat skotskou gaelštinu a kulturu gaelského Skotska.\n\n\n\n"}
{"id": "37573", "url": "https://cs.wikipedia.org/wiki?curid=37573", "title": "Skotština", "text": "Skotština\n\nSkotština je západogermánský jazyk používaný zejména Skoty ve Skotsku, části Severního Irska a přilehlých oblastech Anglie a Irské republiky.\n\nO tom, jestli je \"skotština\" jazyk nebo jenom dialekt angličtiny, se vedou spory. Před rokem 1707, kdy se Skotsko a Anglie spojily do Království Velké Británie, se jasně jednalo o samostatný jazyk.\n\n\nPro srovnání je uvedena i angličtina.\n\n"}
{"id": "37581", "url": "https://cs.wikipedia.org/wiki?curid=37581", "title": "Dominik Tatarka", "text": "Dominik Tatarka\n\nDominik Tatarka (14. března 1913 Plevník-Drienové, Uhersko – 10. května 1989 Bratislava) byl slovenský spisovatel a publicista.\n\nGymnázium začal studovat v Nitře, ale odmaturoval roku 1934 v Trenčíně. Poté studoval na UK v Praze (1934–1938) a na Sorbonně v Paříži (1938 – 4 měsíce ). \n\nOd 1939 do 1944 vyučoval na střední škole v Žilině a v Martině. Aktivně se zúčastnil Slovenského národního povstání. Po skončení války pracoval jako úředník a redaktor v různých denících, v letech 1949–1951 byl tajemníkem a ústředním tajemníkem Svazu československých spisovatelů, v letech 1951–1952 byl redaktorem deníku \"Pravda\". V roce 1969 vrátil legitimaci KSČ, protože nebránila suverenitu Československa, poté byl vyloučen ze všech organizací a od roku 1970 pracoval v manuálních profesích a stal se zakázaným autorem. Od tohoto vystoupení byl pod stálým dozorem StB. Od roku 1971 byl v invalidním důchodu. Roku 1977 jako první Slovák podepsal Chartu 77 (celkově Chartu 77 podepsalo 7 Slováků).\n\nRoku 1986 mu Nadace Charty 77 ve Stockholmu udělila Cenu Jaroslava Seiferta.\n\nV roce 1991 mu byl udělen Řád Tomáše Garrigua Masaryka I. třídy (in memoriam).\n\nPři příležitosti 100. výročí jeho narození v r. 2013 vydala Slovenská pošta poštovní známku s portrétem Dominika Tatarky od akademického malíře Dušana Grečnera.\n\n\n"}
{"id": "37582", "url": "https://cs.wikipedia.org/wiki?curid=37582", "title": "Demarkační čára", "text": "Demarkační čára\n\nDemarkační linie odděluje dvě soupeřící strany nebo státy. Často se užívá pro oddělení území, která spadají pod kontrolu různých zemí. Klasický příklad z dnešní doby je demarkační čára podél 38. rovnoběžky, která rozděluje Korejský poloostrov na komunistický sever se Severní Koreou a prozápadní jih s Jižní Koreou. Pro Evropu měla zásadní význam demarkační čára v roce 1945.\n\nV době zámořských objevů vedlo Španělsko s Portugalskem spory o koloniální území, které vyústily v 70. letech 15.století válkou. Jejím závěrem se stala smlouva v Tordesillas z roku 1494, která ustanovila \"demarkační čáru\" Atlantikem na východní portugalská území a západní španělská území, čímž se uskutečnilo první dělení sfér vlivu na západní polokouli.\n\nV době druhé světové války oddělovala oblasti (zóny vlivu), kam až směly spojenecké armády dojít, aby nedošlo k vojenskému střetu mezi nimi, a území osvobodit.\n\nDemarkační čára se týkala i území tehdejšího Československa. Původně měla kopírovat přibližně česko-bavorskou hranici, ale vzhledem k tomu, že Spojenci dorazili k této linii výrazně dříve než Sověti, byl dohodnut nový průběh této čáry na linii měst Karlovy Vary – Plzeň – České Budějovice.\n\nTato linie zůstala platná a dodržená i přesto, že Spojenci museli na této linii čekat někdy 2–3 dny, než se setkali s Rudou armádou. Tím například bylo dáno, že během květnového povstání českého lidu Plzeň až do Plas (mimo Plasy) osvobodila americká armáda, která zde byla již 6. května, kdežto Sověti museli do Prahy dojít až 9. května. Americký velitel George S. Patton, který osvobodil Plzeň a došel až do Rokycan, chtěl postupovat dále až do Prahy a osvobodit ji. Americká vojska byla od Prahy vzdálena jen 2–3 hodiny jízdy. Vrchní velitelé amerických vojsk ovšem Pattonovi zabránili v postupu na Prahu v domnění, že Rudá armáda již zahájila operaci na osvobození Prahy.\n\nTo ovšem tehdy ještě nebyla pravda, operace byla zahájena až později. V době, kdy armáda George S. Pattona čekala v Plzni na rozkazy ohledně dalšího postupu do Čech, jednotky Rudé armády se těžko probíjely přes německé obranné linie v okolí Drážďan. Hlavní sovětský útok směřoval totiž přes polské roviny na Berlín a hlavní frontový nápor se tak Praze vyhnul. 30. dubna 1945 Berlín padl a sovětská vojska maršála Koněva se na rozkaz Stalina vydala osvobodit Prahu (poslední jednotky bránící Berlín, však kapitulovaly až 2. května 1945). Stále ještě houževnatý odpor německých jednotek v okolí Krušných hor i samotný přejezd Krušných hor zapříčinily pomalý postup sovětských jednotek. Tak Pražané museli čekat na příjezd sovětských vojsk až do ranních hodin 9. května 1945.\n\n"}
{"id": "37591", "url": "https://cs.wikipedia.org/wiki?curid=37591", "title": "Ostrovec (Velečín)", "text": "Ostrovec (Velečín)\n\nOstrovec (dříve Janov, německy \"Johannesdorf\") je vesnice v severní části okresu Plzeň-sever, část obce Velečín, 4,5 km severovýchodně od Žihle. Ve vsi žije okolo 10 obyvatel a PSČ všech adres je 331 65. V roce 2011 zde trvale žili čtyři obyvatelé.\n\nVes sousedí jen s Velečínem na západě. Ostrovec leží v přírodním parku Jesenicko, severně od vsi – ale již v okrese Rakovník – leží přírodní památka Ostrovecká olšina. Vsí protéká Ostrovecký potok.\n\nPrvní písemná zmínka o vesnici pochází z roku 1352.\n\n"}
{"id": "37593", "url": "https://cs.wikipedia.org/wiki?curid=37593", "title": "Velečín", "text": "Velečín\n\nVelečín (něm. \"Weletschin\") je vesnice v severní části okresu Plzeň-sever. Ve stejnojmenné obci, která zahrnuje i Ostrovec, žije obyvatel, její katastrální území zaujímá 524,77 ha a PSČ všech adres je 331 65.\n\nVes leží v rovinatém terénu 4 km severovýchodně od Žihle na železniční trati č. 160 Plzeň–Žatec, v nadmořské výšce 436–452 m.\n\nPrvní písemná zmínka o Velečínu je z roku 1296. Po polovině 16. století byl součástí rabštejnského panství rodu Šliků. Od roku 1578 patřil Velečín rodu Libštejnských z Kolovrat. V roce 1600 Mikuláš Libštejnský prodal ves Jiřímu Chotkovi ze Žihle, ale jeho panství bylo roku 1621 zkonfiskováno císařem Ferdinandem II. za Chotkovu účast na stavovském povstání. Následujícího roku koupil panství Heřman Černín a připojil jej k petrohradskému panství.\n\nPo zrušení patrimoniální správy se Velečín spolu s Ostrovcem stal samostatnou obcí. Občan Wenzel Tauber odkázal 1200 zl. na stavbu školy. Nejprve v roce 1885 vznikla v čp. 3 pobočka obecné školy v Blatně, na podzim téhož roku začala výstavba školní budovy, která byla dokončena následující léto. 1. ledna 1887 se z pobočky stala samostatná obecná škola. V roce 1903 byla na železniční trati zřízena zastávka. Původní obyvatelé německé národnosti byli v roce 1946 vysídleni.\n\nNa rozsáhlé návsi byl v letech 1868–1869 za přispění obce a z příspěvků manželů Wenzela a Rosalie Tauberových postaven pseudogotický kostel Jména Panny Marie. Kostel byl však zbořen – s výjimkou věže – v 70. létech 20. století, na místě jeho lodi a presbytáře dnes stojí budova obecního úřadu. U kostela byla také v 19. století vybudována malá zděná výklenková kaplička. U železničního přejezdu silnice na Ostrovec je středověký kruhový kámen s téměř setřeným reliéfem berličkového kříže, v jeho blízkosti stojí pamětní kříž z 19. století.\n\nVelečín sousedí na severu s Blatnem, na východě s Ostrovcem a na jihozápadě s Pastuchovicemi. Severně od vsi protéká Podvínecký potok, na kterém je Velečínský rybník. Východně od vsi začíná přírodní park Jesenicko.\n\n\n"}
{"id": "37596", "url": "https://cs.wikipedia.org/wiki?curid=37596", "title": "Odstřelovač", "text": "Odstřelovač\n\nOdstřelovač, někdy také \"snajpr\" (z anglického \"sniper\", který vychází z názvu pro malého ptáka, \"snipe\"), historicky také ostrostřelec (anglicky \"sharpshooter\"), dříve také \"ostřelovač\", je střelec, který se specializuje na přesnou střelbu na střední a dlouhou vzdálenost. Obvykle ke svým akcím používá odstřelovací pušku, tj. speciální dalekonosnou zbraň určenou pro přesnou střelbu na velkou vzdálenost, tedy s extrémním dostřelem.\n\nPrvní samostatné jednotky střelců nasadila Velká Británie ve druhé búrské válce. Ke skutečnému rozšíření odstřelovačů došlo v první světové válce a to zejména na straně Němců. Po vysokých ztrátách způsobených těmito snipery začali své odstřelovače cvičit i Spojenci. V meziválečném období se výcviku odstřelovačů masivně a na nejvyšší úrovni věnoval pouze SSSR.\n\nVe druhé světové válce již odstřelovače cvičily a používaly všechny bojující strany. Důraz byl kladen nejen na samotnou střelbu, ale i na systém maskování a nepozorovaného pohybu (výcvik v maskování podcenila americká armáda, což mělo za následek počáteční vysoké ztráty amerických sniperů po vylodění v Normandii). Nejznámější souboje odstřelovačů se uskutečnily během německo-sovětského střetnutí v sutinách Stalingradu. Mezi známé odstřelovače druhé světové války se řadí tito střelci:\n\nPo druhé světové válce pokračovaly všechny armády světa ve výcviku svých odstřelovačů (přičemž za základ výcviku byla obvykle volena tzv. \"německá škola\") a jednotky těchto střelců byly nasazovány ve všech konfliktech.\n\nExistují minimálně tři zřetelně vyhraněné kategorie střelců, pro které se v češtině pojem používá, pouze ve dvou případech (vojenský odstřelovač a policejní odstřelovač) to ale má odborné opodstatnění.\n\nVojenský odstřelovač (angl. \"sniper\"; též někdy pravý odstřelovač) je voják s kompletním speciálním odstřelovačským výcvikem. Působí zpravidla ve dvojici (výjimečně samostatně). Jeho úkolem je průzkum terénu, likvidace vysokých nepřátelských důstojníků a dalších důležitých osob v řadách nepřátel a (speciálně) likvidace nepřátelských odstřelovačů. Zaměřuje se na maskování a skryté působení. Zpravidla nestřílí z jednoho místa více než dvakrát, obvykle se přemisťuje, aby nebyl odhalen.\n\nPalbě na málo významné cíle se zpravidla vyhýbá. Špičkový odstřelovač dokáže za vhodných podmínek a s patřičným vybavením spolehlivě zabít na vzdálenost 1,6-2km. Střelba nad tuto vzdálenost je už i v případě nejkvalitnějšího vybavení sázkou do loterie. Na větší vzdálenost než 2 km nemá cenu střílet, pokud není střelba mířena na větší terč (např. vozidlo). Kanadský voják Rob Furlong v březnu 2002 v Afghánistánu zasáhl cíl ze vzdálenosti 2470 metrů. To je nejvyšší potvrzená vzdálenost cíle zasaženého v boji. Tento rekord byl ale překonán v listopadu 2009, kdy britský armádní odstřelovač Craig Harrison zastřelil na vzdálenost 2475 m dva talibánce s kulomety, střelám po vypálení trvalo tři sekundy, než zasáhly cíl. Rychlost střel přitom třikrát přesáhla rychlost zvuku. Zabitím nepřátel tak zachránil život svému veliteli. Při eliminaci použil pušku L115A3 Long Range Rifle „Tichý zabiják“, u britských vojáků se ale uchytila přezdívka „Vdovotvůrce“ (\"Widowmaker\"). Tento rekord byl ovšem také překonán, a to v roce 2012, neznámým odstřelovačem z druhého Australského Commandos regimentu, působícího v Afghánistánu. Municí .50 BMG vystřelenou z pušky Barret M82A1 trefil svůj cíl na 2815 metrů.\n\nPolicejní odstřelovač (angl. \"marksman\", též přesný střelec) je policista se speciálním výcvikem pro přesnou střelbu se zvláštním zřetelem na likvidaci sebevražedných atentátníků či únosců držících rukojmí. V řadě jazyků a odborně terminologických systémech se pro něj nepoužívá pojem odstřelovač, protože jeho výcvik není z vojenského hlediska kompletní – obvykle nemá část výcviku maskování, průzkumu a přežití v terénu, protože ve většině případů operuje na „přátelském území“. Zato se od něj vyžaduje větší přesnost, střelba na rozkaz a schopnost zasáhnout cíl tak, aby došlo k okamžité eliminaci dokonce bez rizika vzniku křečí, čehož lze docílit zásahem do mozečku. Naproti tomu vojenský odstřelovač nemusí být tak přesný, zraněný cíl je v řadě případů dokonce lepší než mrtvý, protože zraněný je vyřazen z boje a ještě zaměstná zdravotnickou službu nebo spolubojovníky nepřítele.\n\nOstrostřelec (angl. \"sharpshooter\", též střelec na vzdálené cíle či přesný střelec, anglický termín má základ v názvu legendární pušky Sharps) je voják se speciální odstřelovačskou výzbrojí působící v rámci jednotky. Prakticky významově blízký vojenskému odstřelovači. V některých armádách, včetně české, ani nemusí mít speciální výcvik. Pohybuje se zpravidla v hloubi či na konci formace a jeho úkolem je vyhledávání a likvidace kulometčíků, střelců v maskovaných postech a dalších podobných cílů, které jsou mimo dosah běžných zbraní družstva. Obecně je slovo ostrostřelec nejvýstižnější, ale příliš se nepoužívá jako zastaralé, archaické.\n\nSlovo \"odstřelovač\" bývá někdy nesprávně uváděno jako \"ostřelovač\", slovníky českého jazyka však takové heslo neuvádějí. Jazykový spor o název vychází z toho, že „ostřelování“ je opakované střílení na tentýž cíl, bez přesného zamíření, které počítá se šťastnou náhodou zásahu, podobně jako neřízené bombardování, zatímco \"odstřelovač\" dává najevo, že každý zásah má být přesný hned napoprvé.\n\nVojenské nasazení odstřelovače spočívá většinou ve střelbě ze zálohy na dlouhé vzdálenosti za podmínek konspirace.\n\n\n\n\n\n\nZa statisticky nejúspěšnější vojenské odstřelovače všech dob jsou považováni účastníci druhé světové války:\n\n\n\n"}
{"id": "37600", "url": "https://cs.wikipedia.org/wiki?curid=37600", "title": "Tis u Blatna", "text": "Tis u Blatna\n\nTis u Blatna (německy \"Tiss bei Pladen\") je vesnice Plzeňském kraji, v severní části okresu Plzeň-sever, 13 km východně od Žlutic. Ve stejnojmenné obci, která zahrnuje také vsi Balková a Kračín, žije obyvatel a její katastrální území zaujímá 14,35 km (v samotném Tisu žije okolo 70 obyvatel a jeho katastrální území zaujímá rozlohu 6,81 km). PSČ všech adres je 331 65.\n\nPrvní písemná zmínka o vsi je z roku 1227, kdy patřila do majetku Kojaty z rodu Hrabišiců. Později byla majetkem špitálu pražských křížovníků s červenou hvězdou a to až do roku 1253, křížovníci vykonávali patronátní právo k místnímu kostelu. V průběhu husitských válek byla připojena k rabštejnskému panství v držení krále. Od roku 1518 bylo celé panství ve vlastnictví Šliků, následně Libštejnských z Kolovrat. Roku 1631 získal Tis Albrechtovi z Valdštejna, po jeho zavraždění v roce 1634 a konfiskaci majetku byl v majetku královské komory. Následně byl v držení hrabat z Meggau, Pöttingů, Černínů a od roku 1748 Lažanským z Bukové na Manětíně. Po rozdělení panství připadla ves k chyšskému panství. Roku 1782 celá ves vyhořela. Po zrušení patrimoniální správy se Tis stal samostatnou obcí v okrese Podbořany.\n\nJiž roku 1792 vznikla v Tisu škola, byť na počátku výuka probíhala v najaté místnosti. V roce 1888 byla postavena dvoutřídní škola a o rok později otevřena. V roce 1927 byla ve vsi otevřena státní česká škola.\n\nV horní části vsi bydleli domkáři, kteří pracovali v lesích nebo lámali žulu v místních lomech. Dolní část byla převážně obývána sedláky. Pro nízké výnosy z místních polí se věnovali spíše chovu dobytka. V okolí byly též dvě sklárny. Tis ležel v oblasti Sudet a byl obydlen německým obyvatelstvem. Češi přišli do Tisu až po vzniku ČSR, ale přesto zůstávali menšinou – v roce 1934 bylo v Tisu 361 Němců a 133 Čechů. Po druhé světové válce byli Němci odsunuti a počet obyvatel obyvatel klesl k současným přibližně 70.\n\n\nTis sousedí s Blatnem na severovýchodě a Kračínem na západě. Tis u Blatna leží v přírodním parku Horní Střela, v lesích je žulové skalní město se skupinami i osamocenými balvany.\n\n\n"}
{"id": "37601", "url": "https://cs.wikipedia.org/wiki?curid=37601", "title": "Kračín", "text": "Kračín\n\nKračín () je vesnice v severní části okresu Plzeň-sever, část obce Tis u Blatna, 6 km severozápadně od Žihle. Ve vsi žije okolo 15 obyvatel, její katastrální území zaujímá 288,98 ha a PSČ všech adres je 331 65. V roce 2011 zde trvale žilo dvanáct obyvatel.\n\nKračín je nejseverněji položeným sídlem okresu i celého kraje. Sousedí s Tisem u Blatna na východě, s Balkovou na jihozápadě a se Žďárkem a s Vítkovicemi na severozápadě. Kračín leží v přírodním parku Horní Střela. Severozápadně od vsi je kopec Horka.\n\nNázev vesnice je přivlastňovací příponou odvozen z osobního jména \"Kráka,\" které znamenalo „mluvka“ nebo „žvanil“. V historických pramenech se jméno vesnice vyskytuje ve tvarech de Krczyn (1359), in villa Kraczinye (1382), de Kraczyna (1461), kracžyn (1576), Kraczyn (1579), Krczyn (1579), Kratzin (1651), Gratzin (1785) a Kračín nebo (1854).\n\nPrvní písemná zmínka o vesnici pochází z roku 1359.\n"}
{"id": "37602", "url": "https://cs.wikipedia.org/wiki?curid=37602", "title": "Balková", "text": "Balková\n\nBalková (německy \"Walkowa\") je téměř zaniklá vesnice v severní části okresu Plzeň-sever, část obce Tis u Blatna, 10 km východně od Žlutic. Katastrální území vsi zaujímá 464,97 ha a PSČ všech adres je 331 65. V roce 2011 zde trvale nikdo nežil.\n\nBalková sousedí na severovýchodě s Kračínem, který též patří pod obec Tis u Blatna. Ves leží v přírodním parku Horní Střela. Vsí protéká Balkovský potok.\n\nPrvní písemná zmínka o vesnici pochází z roku 1253.\n\nPůvodní německé obyvatelstvo Balkové bylo v roce 1945 odsunuto. Ves zcela zanikla, později byl na jejím místě vybudován velký areál školy v přírodě, poté sloužila jako záchytné zařízení pro uprchlíky. V současnosti je zde školicí středisko pro zaměstnance policie ČR.\n\nV areálu by mělo do konce roku 2015 vzniknout záchytné detenční zařízení pro imigranty o kapacitě 210 míst.\n"}
{"id": "37604", "url": "https://cs.wikipedia.org/wiki?curid=37604", "title": "Integrovaný záchranný systém", "text": "Integrovaný záchranný systém\n\nPojmem integrovaný záchranný systém se rozumí koordinovaný postup jeho složek při přípravě na mimořádné události a při provádění záchranných a likvidačních prací. Základním právním předpisem je zákon č. 239/2000 Sb., o integrovaném záchranném systému. Integrovaný záchranný systém (IZS) existuje v Česku od roku 2001, ačkoliv jeho základy vznikly již v roce 1993. Hlavním koordinátorem integrovaného záchranného systému v Česku je Hasičský záchranný sbor České republiky. Pokud na místě neštěstí zasahuje více složek IZS, velitelem zásahu se stává vedoucí člen složky, jejíž činnost je na místě převažující.\n\nZákladní složky IZS zajišťují nepřetržitou pohotovost pro příjem ohlášení vzniku mimořádné události, její vyhodnocení a neodkladný zásah v místě mimořádné události. Tvoří jej:\n\n\nOstatní složky IZS poskytují při záchranných a likvidačních pracích plánovanou pomoc na vyžádání. V době krizových stavů se stávají ostatními složkami integrovaného záchranného systému také odborná zdravotnická zařízení na úrovni fakultních nemocnic pro poskytování specializované péče. Tvoří jej:\n\n\n"}
{"id": "37605", "url": "https://cs.wikipedia.org/wiki?curid=37605", "title": "Prezident Polska", "text": "Prezident Polska\n\nPrezident Polska je hlavou Polské republiky. Jeho pravomoci a úlohu definuje Ústava Polské republiky. Podle ní je prezident hlavou polského státu, nejvyšším reprezentantem Polska a garantem kontinuity vlády. Za tímto účelem vlastní rozsáhlé pravomoci, které jsou mnohem rozsáhlejší, než u jeho spíše ceremoniálně definovaných kolegů z ostatních států střední Evropy, jako je Česká republika, Rakousko nebo Německo.\n\nPrezident je formální hlavou výkonné moci, reprezentuje polské zájmy na mezinárodní scéně a je zodpovědný za bezpečnost státu. Vyhlašuje volby do Sejmu i Senátu a za mimořádných okolností může obě komory rozpustit a vyhlásit předčasné volby. Může též vyhlásit celonárodní referendum o významných otázkách. Má volnou ruku ve výběru premiéra (zpravidla ji však nevyužívá) a může předkládat návrhy nebo dotazy k Ústavnímu soudu. Má právo vetovat zákony, jeho veto však může být přehlasováno 3/5 většinou přítomných poslanců Sejmu, je-li přítomna alespoň polovina celého sboru.\n\nPodle Ústavy je prezident v Polsku volen přímo občany Polské republiky staršími 18 let. Kandidátem na prezidenta se může stát kterýkoliv občan Polska, který má právo volit do parlamentu a je starší 35 let. Podmínkou k tomu, aby byl občan zúčastnil boje o prezidentský post, je předložení seznamu alespoň 100.000 podpisů na podporu jeho kandidatury. Vítězem voleb se stává ten, kdo získá nadpoloviční většinu hlasů. Pokud nikdo z kandidátů není zvolen v prvním kole, proběhne do 14 dnů kolo druhé, v němž se utkají 1. a 2. nejúspěšnější kandidát. Vítězem se pak stane ten kandidát, kdo v druhém kole dosáhne nadpoloviční většiny hlasů.\n\nNení-li funkce prezidenta Polska obsazena např. po rezignaci, odvolání, v důsledku zdravotní nezpůsobilosti, smrti, zastává úřad prozatímního prezidenta maršálek Sejmu, a to až do zvolení nového prezidenta ve volbách konaných nejdéle do dvou měsíců od jejich vyhlášení. Ty musí prozatímní prezident vyhlásit do dvou týdnů od příchodu do funkce. Pokud je neschopen výkonu úřadu, pak tento přechází na předsedu Senátu.\n\n"}
{"id": "37612", "url": "https://cs.wikipedia.org/wiki?curid=37612", "title": "Atlantida", "text": "Atlantida\n\nAtlantida je legendární kontinent, na kterém měla sídlit vysoce vyvinutá civilizace, kterou zničila mohutná přírodní katastrofa přibližně v roce 9600 př.n.l. Přestože existence tohoto kontinentu nebyla nikdy přesvědčivě potvrzena, vedou se dodnes debaty o její existenci a možné poloze. Jediným zdrojem informací jsou Platónovy spisy, v nichž popisuje atlantskou kulturu, státní zřízení a polohu; měla ležet někde za \"Héraklovými sloupy\" (dnešní Gibraltarský průliv).\n\nPlatónovy písemné dialogy \"Timaios\" a \"Kritias\", napsané v roce 360 př. n. l., jsou jediným zdrojem informací o Atlantidě. V těchto dialozích odkazuje Platón na vyprávění řeckého státníka Solóna, který se prý vše o Atlantidě dozvěděl při své cestě do Egypta.\n\nPodle Platóna se potopil již 9000 let před dobou, kdy žil Solón (tj. 9600 př. n. l.), za Herkulovými sloupy (dnešní Gibraltarský průliv) kontinent o velikosti Asie (tj. dnešní Malé Asie) a Libye (tj. severní Afriky). Podle řecké mytologie této oblasti panuje Poseidón, bůh moří; název „Atlantida“ je odvozen od jména jeho nejstaršího syna Atlanta (pozor na záměnu s titánem Atlantem, podle něhož byl pojmenován Atlantský oceán). Poseidón měl s místní obyvatelkou Kleitó celkem deset synů (patery dvojčata) a Atlantida se proto administrativně dělila do deseti provincií - království.\n\nAtlantida měla být velice úrodná a hustě zalidněná země. Hlavní město měřilo na obvodu 3000 krát 2000 stadií, okolo centrálního chrámového pahorku byly vystavěny tři soustředné kruhové vodní kanály spojené s mořem, které sloužily jako přístav. Duchovním centrem Atlantidy byl Poseidónův chrám uprostřed města.\n\nJako stavební materiál sloužil přírodní kámen, který se zde vyskytoval v bílé, černé a červené barvě. V Atlantidě byly dva prameny, jeden s horkou a druhý se studenou vodou. Díky tomu bylo možné zřídit pro všechny vrstvy obyvatelstva početné lázně. Vzkvétal také obchod s dalšími vyspělými civilizacemi v zahraničí.\n\nPlatón se také zmiňuje o válce, která propukla mezi zeměmi před a za Héraklovými sloupy (tj. Atlantida bojovala proti Egyptu, pra-Athénám a ostatním státům ve Středomoří). Před začátkem této války si Atlanťané podmanili velkou část Středomoří až k Egyptu. Mnohem menším, ale početnějším pra-Athénám se podařilo Atlanťany porazit a osvobodit země až k Herkulovým sloupům. Později, po mohutném zemětřesení, se celý atlantský kontinent potopil do moře.\n\nAtlantida se měla nacházet ve vnějším oceánu za Herkulovými sloupy (dnešní Gibraltarský průliv). Řekové Atlantský oceán považovali za světový oceán obepínající tři kontinenty - Evropu, Afriku a Asii. Podle této definice tedy Atlantida mohla ležet kdekoliv mimo Středozemní moře, od Švédska po Indii. Hypotéz o možné poloze Atlantidy je tedy nepřeberné množství.\n\nNěkteří badatelé se domnívají, že Solón mohl při překladu egyptských rukopisů zaměnit číslovku „1000“ za „100“. To by znamenalo, že Atlantida zanikla v období okolo roku 1500 př. n. l. a měla by 10× menší rozměry. Tito badatelé (\"James Mavor\", \"James Baikie\" aj.) tvrdí, že zánik mínojské civilizace je identický se zánikem Atlantidy. Na Krétě se navíc našly mnohé reliéfy a nástěnné malby znázorňující lov býků a býčí zápasy, býčí kult byl podle Platóna také vyznáván na Atlantidě. Podle nejnovějších výzkumů však mínojská civilizace neskončila kvůli výbuchu sopky na vulkanickém ostrově Thera blízko Kréty, jak se dříve předpokládalo (podobnost se zánikem Atlantidy tak odpadá), ale existovala ještě přibližně 200 let po této katastrofě. Kréta se navíc samozřejmě nenachází v oceánu za Gibraltarským průlivem.\n\nJiní autoři (např. \"Eberhard Zangger\") předpokládají, že celá historie Atlantidy je v podstatě egyptskou verzí Iliady zpětně přenesenou do Řecka Solónem. Herkulovy sloupy by tedy znamenaly průliv Dardanely. Atlantida měla ležet za Herkulovými sloupy, ale Trója z egyptského pohledu leží před Dardanelami. Trója také nezanikla zemětřesením a následným zatopením.\n\nPodle jedné teorie atlantská civilizace existovala přibližně okolo roku 5500 př. n. l. na severozápadním pobřeží Černého moře (tehdy ještě sladkovodního jezera) a byla zničena při protržení přírodní hráze v místě dnešního Istanbulu a následné potopě a propojení Černého a Středozemního moře. Herkulovy sloupy by tedy v tomto případě znamenaly Bosporský průliv.\n\nSkupina francouzských vědců se domnívá, že Atlantida se mohla nacházet na zatopeném ostrově Spartel v Cádizském zálivu. Podle jejich analýz mořského dna vyšlo najevo, že se Spartel potopil v důsledku mnoha zemětřesení a vln tsunami.\n\nItalský novinář \"Sergio Frau\" ve svém článku \"„Le colonne d'Ercole“\" tvrdí, že v době před Alexandrem Velikým znamenaly Herkulovy sloupy Sicilský průliv. Atlantida by tedy mohla být totožná se Sardinií, kterou postihla přírodní katastrofa. Jedna část uprchlých obyvatel následně založila etruskou civilizaci na Apeninském poloostrově a zbytek přeživších obyvatel se připojil k ostatním mořským národům při útoku na Egypt (výrazná podobnost s popisovanou válkou o Středomoří).\n\nJedním z žhavých kandidátů je ostrov Santorini patřící k nejjižnějším z Kykladských ostrovů. Výbuch podmořské sopky, ke kterému došlo podle nejnovějších výzkumů před 3 600 lety, způsobil, že část ostrova se doslova propadla do moře. Nánosy po vlně tsunami byly nalezeny až na západním pobřeží Turecka. Vykopávky odhalily osídlení již z pozdního neolitu. V době exploze tu stálo prosperující město, které se podobně jako Pompeje zachovalo pod příkrovem lávy. Zajímavé je, že nebyly nalezeny žádné lidské ostatky ani předměty z drahých kovů, což svědčí o úspěšné evakuaci.\nArcheologové pokládají erupci na Théře za příčinu náhlého zániku mínojské civilizace a nevylučují, že byla inspirací bájí o Atlantidě a nejen o ní.\n\nDalší možná poloha bájného města může být v oblastni tzv. Bermudského trojúhelníku nedaleko Kuby, kde roku 2012 objevili manželé Paul Weinzweig a Pauline Zalitzky se svým týmem na dně moře obrovské trosky mrtvého města. Zjistili, že na dně se nachází několik sfing, pyramid, dlážděných ulic a zbytků domů spolu s různými vyrytými nápisy na zdech. Vědecká obec však o jejich nálezu pochybuje a kamerovým záznamům příliš nevěří. Manželé jsou ale o svém objevu starověkého města přesvědčeni.\n\nMezi další uvažované lokality patří ve Středomoří Malta (zde na základě rýh u Clapham Junction) a Kypr; v Atlantském oceánu pak například Irsko, ostrovy Karibiku nebo Azorské ostrovy. Legendární Atlantida nicméně v moderní době inspirovala jméno pro vulkanickou podmořskou horu jižně od Azorských ostrovů s anglickým názvem Atlantis Seamount (podmořská hora Atlantis), rusky Гора Атлантис (Gora Atlantis). Také samotný autor báje o Atlantidě se dočkal zvěčnění pojmenováním další podmořské hory sopečného původu jižně od Azor - Plato Seamount (Platónova podmořská hora). Zvláštní pozornost si zaslouží Richatská Struktura v Mauritánii, která na rozdíl od ostatních lokalit odpovídá rozměrům města popisovaném Platónem (Jekaterina Andrejeva: ATLANTIDA hledání ztraceného světa, 33-203-66, str.11), GoogleEarth\n\nPodle Platónova vyprávění existovala Atlantida 9000 let před dobou, kdy žil Solón (asi 638 – 555 př. n. l.), tj. přibližně 9600 př. n. l.. Podle vědeckých poznatků se v té době už nezadržitelně blížil konec poslední doby ledové (glaciálu), blížila se současná doba meziledová (interglaciál), nicméně kontinentální ledovce stále vázaly obrovské množství vody ve formě ledu a úrověň hladiny světového oceánu byla v době 9600 př. n. l. o 48 metrů níže, než je tomu dnes. (Pro srovnání, při posledním glaciálním maximu - vrcholu doby ledové – v období přibližně 22 000 let př. n. l. až 20 000 př. n. l. byla úrověň hladiny o 135 metrů níže než dnes.)\n\nPro ilustraci situace 9600 let př. n. l.: Z území dnešní Anglie se dalo suchou nohou přejít na území dnešní Francie a Německa, tato oblast geology pojmenovaná pracovně jako \"Doggerland\" byla tehdy souší. Např. prakticky celou Skandinávii, Island, nebo větší část Kanady ještě pokrýval pevninský ledovec. Nad úrovní hladiny byl pevninský most mezi Indií a Srí Lankou, suchou nohou bylo možné přejít ze severozápadního cípu Austrálie na Papuu Novou Guineu, suché spojení bylo i mezi Austrálií a Tasmánií. V oblasti Beringova průlivu existoval v době ledové Beringův most spojující Euroasii se Severní Amerikou, v době 9600 let př. n. l. se však už pravděpodobně těsně rozpojil vlivem postupujícího tání pevninských ledovců a stoupáním hladiny světového oceánu. Všechny kontinenty měly větší suchozemskou plochu než dnes, zvláště v mělkých částech kontinentálních šelfů, analogicky měly větší rozlohu i některé ostrovy.\n\nVětšina historiků se shoduje, že Atlantida je pouze Platónova fikce. Důvodem pro to je, že v období 10 000 let př. n. l. je existence takto vyspělých civilizací prakticky vyloučena, neexistují také jiné písemné prameny než Platónovy (o Atlantidě se nezmiňuje Herodotos ani žádný jiný řecký autor, i když by jim v té době musela historie Atlantidy být známa).\n\nPlatón nejspíše použil příběh Atlantidy jako demonstrace ideálního státu. Původně měli Atlanťané podle Platóna žít spořádaně a v souladu se zákony bohů. Později ale začali toužit po větším bohatství a moci, ztratili důvěru bohů a Zeus se nakonec rozhodl celý kontinent zničit mohutným zemětřesením.\n\nLegenda o Atlantidě se objevuje v mnoha knihách, filmech, televizních seriálech, hrách a písních. Jedno z posledních vyobrazení Atlantidy v médiích je americký akční fantasy film od DC komiks Aquaman a mezi televizní seriály , který navazuje na televizní seriál Hvězdná brána. V něm je Atlantida bájné město mimozemské rasy, zvané Antikové, která byla na Zemi, ale v minulosti Antikové celé město přesunuli do galaxie Pegasus.\n\n\n\n"}
{"id": "37621", "url": "https://cs.wikipedia.org/wiki?curid=37621", "title": "Moravské Knínice", "text": "Moravské Knínice\n\nMoravské Knínice (do roku 1949 Moravské Kynice) jsou obec v okrese Brno-venkov v Jihomoravském kraji. Leží v Bobravské vrchovině, zhruba 18 km severozápadně od Brna. Moravské Knínice sousedí na západě s Chudčicemi, na severozápadě se Senticemi a Čebínem a na východě s Kuřimí. Na jihu se rozkládá zalesněná oblast Obora a Brněnská přehrada. Žije zde obyvatel.\n\nNázev \"Knínice\" je odvozen od staročeského \"knienie\" (patřící kněžně) přidáním čelední přípony. Přívlastek \"Moravské\" je poprvé doložen roku 1437 (používal se pro odlišení od nedalekých Německých Knínic).\n\nPrvní zmínka o Moravských Knínicích pochází z roku 1235 z listiny, v níž papež Řehoř IX. vzal pod svou ochranu cisterciácký klášter Porta coeli v Předklášteří u Tišnova. Při této příležitosti papež zmiňuje obec \"Chieniz\", jež přináleží klášteru. Zmínka o Moravských Knínicích se nalézá také v listině z roku 1350, v níž Boček z Medlova postoupil ves \"Knychnicz\" s (nyní zaniklou) vesničkou Kocanov pánům Bočkovi, Vilému a Hroznatovi z Kunštátu.\n\nOd let 1350 až 1375 patřily Knínice k veverskému panství. Do roku 1949 spadaly do působnosti okresu Tišnov, později okresu Brno-venkov. V letech 1911–1936 procházela Moravskými Knínicemi železniční trať Kuřim – Veverská Bítýška. V letech 1980–1990 byly Moravské Knínice součástí Kuřimi.\n\nKnínické návsi dominuje jednolodní goticko-barokní kostel svaté Markéty s presbytářem z roku 1366. Za kostelem stojí pomník památce padlých v první světové válce.\n\nNa kopci při cestě na Písky stojí barokní kaple svatého Cyrila a Metoděje postavená roku 1856.\n\nVýznamné krajinné prvky a místní památky jsou spojeny naučnou stezkou.\n\n\n"}
{"id": "37622", "url": "https://cs.wikipedia.org/wiki?curid=37622", "title": "Jan Grossman", "text": "Jan Grossman\n\nJan Grossman (22. května 1925– 10. února 1993 Praha) byl český divadelní dramaturg a režisér, literární a divadelní kritik.\n\nPublikovat začal již během středoškolských studií, maturoval na gymnáziu v roce 1944. V průběhu druhé světové války byl členem Hnutí za svobodu. Po válce studoval na filosofické fakultě Univerzity Karlovy srovnávací literaturu a estetiku, souběžně byl redaktorem deníku Mladá fronta, a od roku 1946 lektorem činohry Národního divadla. Po únoru 1948 neprošel při prověrkách a byl ze studií na filosofické fakultě vyloučen, následně musel odejít i z ND (lektor dramaturgie) a na delší dobu mu byla znemožněna publikační činnost.\n\nZprvu působil (1949–1953) jako dramaturg Státního divadla v Brně, ale poprvé se zde představil také jako režisér (např. Kleistův \"Rozbitý džbán\"). V roce 1953 přešel jako dramaturg do Burianova Armádního uměleckého divadla a opět se prosadil i jako režisér ( Šrámkův Hagenbeck,Honoré de Balzac Kabinet starožitností, Brecht Pušky paní Carrarové). \n\nV roce 1956 se vrátil k práci literární, nastoupil do nakladatelství Československý spisovatel. Jako redaktor znovu uvedl do literatury členku Skupiny 42 Jiřinu Haukovou, připravil sbírku \"Monology\" Milana Kundery, redigoval také například debuty Jana Skácela, Miroslava Holuba a Miloše Macourka, jako editor se věnoval dílu Františka Halase, Jiřího Ortena a Bertolta Brechta. \n\nPo propuštění z nakladatelství v roce 1958 krátce spolupracoval s Alfrédem Radokem jako externí dramaturg v Laterně magice a v letech 1959–1962 působí jako dramaturg a režisér v Městském divadle na Kladně. V roce 1961 nastupuje jako dramaturg a režisér do pražského Divadla Na zábradlí, kde se v následujícím roce stal i uměleckým šéfem činohry. Grossmanovo působení v šedesátých letech v Divadle Na zábradlí je považováno za jednu z nejvýznamnějších kapitol historie českého poválečného divadla. Po příchodu okupačních vojsk v roce 1968 musel z Divadla Na zábradlí odejít. \n\nProtože mu to nebylo umožněno doma, režíroval v letech 1968–1975 v zahraničí (Holandsko, Západní Německo, Švýcarsko a Rakousko). Poté, co mu roku 1975 byl odebrán cestovní pas, věnoval se režijní práci mimo centrum: v Západočeském divadle v Chebu (1974–1980), v Divadle Vítězného února v Hradci Králové (1980–1982) a pohostinsky v libereckém divadle Ypsilon. \n\nV roce 1982 se vrátil do Prahy. Nejprve pracoval jako režisér v Divadle S.K.Neumanna v Libni. V roce 1989 se vrátil režií Moliérova Dona Juana do Divadla Na zábradlí. Roku 1991 byl jmenován ředitelem. Zemřel náhle 10.února 1993.\n\n\n\n\n\n"}
{"id": "37623", "url": "https://cs.wikipedia.org/wiki?curid=37623", "title": "Hradec (Hřebeny)", "text": "Hradec (Hřebeny)\n\nHradec (628 metrů nad mořem) je kopec asi 6 km severozápadně od Dobříše na Hřebenech v Brdské vrchovině.\n\nNa jeho jižním úbočí se rozkládá přírodní rezervace Hradec původních bukových a dubových porostů. Je to pás široký 200–300 m plošně zabírající 43 ha. Hradec je tvořen slepenci. Na Hradci bohužel v současnosti chybí cedule upozorňující na hranici PR, byly totiž v minulých letech zničeny vandaly.\n\nV sedle pod Hradcem se nachází informační tabule naučné stezky Dobří(š) v poznání, informující o zdejší PR a o zdejším hradišti.\n\nNachází se zde zbytky opevněného hradiště (odtud i název místa), dodnes se ale přesně neví, z jaké doby pocházelo. Hovoří se již o předslovanských národech. Dodnes se dají v terénu rozeznat zbytky valů. V pozdějších dobách (např. ve středověku) již Hradec jako místo pro opevněnou stavbu nikdy využit nebyl, ačkoliv leží nedaleko od tzv. Zlaté stezky z Prahy do Českých Budějovic a Lince v přibližně jejíž stopě dnes vede silnice R4.\n\nJeště v 19. století byly pozůstatky hradiště větší, valy však byly použity při stavbě blízké cesty. Na Hradci byla nalezena dělová koule z hadce, která je dnes uložena ve sbírkách Národního muzea v Praze. Prý zbe byl také nalezen bronzový nůž, ten se však nedochoval.\n\nNa úpatí kopce hned u silnice stával betonový kříž se svatým obrázkem. Ten však byl na konci 20. století zničen.\n\nNa vrcholu kopce stával velký dřevěný kříž, vlivem povětrnostních podmínek však shnil a v roce 2000 spadl. Roku 2015 byl nahrazen novým dřevěným křížem, ten však byl neznámými vandaly v roce 2017 uříznut. Roku 2018 byl dřevěný kříž opět obnoven.\n\nNa vrcholu Hradce se rovněž nachází dvě kamenné pyramidy, o kus dál stojí ještě jedna.\n\nO vrcholu se traduje velké množství pověstí. Tyto pověsti vypráví například o třech obrech a svatém Václavovi, o tajemném kmetovi, který zde střeží poklad nebo o různých příhodách, které zde zažila knížata z rodu Colloredo-Mansfeldů. \n\nPodle některých záhadologů vrch Hradec vyzařuje do okolí zvláštní a tajemnou energii. I kvůli tomu se zde údajně občas zdržují různé sekty.\n\n"}
{"id": "37625", "url": "https://cs.wikipedia.org/wiki?curid=37625", "title": "Včelí jed", "text": "Včelí jed\n\nVčelí jed je látka produkovaná jedotvornou žlázou včelích dělnic. Včelí dělnice bránící včelstvo před vetřelcem pomocí žihadel vpravují do těla nepřítele jed, čímž vetřelce usmrtí, paralyzují či alespoň odhánějí v závislosti na velikosti a tím i odolnosti nepřátelského organismu. Jed vytváří i včelí matka, ale používá jej jen při souboji s jinou matkou. Trubci žihadlo postrádají a nemohou bodnout. \n\nVčelí jed je bezbarvá kapalina charakteristické vůně a kyselé chuti. Obsahuje následující sloučeniny:\n\nBiogenní aminy: \n\nPolypeptidy \n\nEnzymy\n\nÚčinky uvedených složek působí na nervovou soustavu, snižují krevní tlak, rozkládají červené krvinky. U citlivých osob mohou způsobit horečkovitý stav nebo anafylaktický šok. Všechny složky včelího jedu se synergují.\n\nV místě, kde do těla proniklo včelí žihadlo, vzniká za pocitu ostré bolesti otok. Zabodnuté žihadlo se odstraňuje vyškrábnutím nehtem; nikoliv vytahovat žihadlo za vyčnívající konec prsty nebo pinzetou. Došlo by k nežádoucímu vytlačení zbytků jedu do rány z jedového váčku na vytrženém žihadle. Místo vpichu se ochladí. Slabý otok kolem ranky je normální. Velké otoky, změna barvy kůže, nevolnost, poruchy oběhového systému nebo dušnost jsou příznaky alergické reakce. V takovém případě nutno zajistit okamžitou lékařskou pomoc. \nJsou zaznamenány případy, kdy včela žihadlem zasáhla přímo cévu jinak odolného včelaře. I ten pak upadne do kratšího bezvědomí.\n\nNa účinky včelího jedu je nejcitlivější samotná včela. V souboji s loupežícími jedinci vlastního druhu nebo s vosami na rozdíl od útoku na savce může včela bez obtíží své žihadlo z chitinového krunýře opět vytáhnout a mnohonásobně použít.\n\nPro zdravého dospělého člověka představuje smrtelné riziko bodnutí (index LD50) asi 700 žihadel. Pro malé dítě to může být již 90 žihadel.\n\n"}
{"id": "37632", "url": "https://cs.wikipedia.org/wiki?curid=37632", "title": "Souprava metra Ečs", "text": "Souprava metra Ečs\n\nEčs (81-709) je nejstarší typ sovětských vozů metra vyráběných pro pražské metro, kde byly provozovány v letech 1974–1997.\n\nVozy Ečs vyvinul Mytiščinský strojírenský závod speciálně pro pražské metro jakožto modifikaci typu Ež1 (81-708); podobné modifikace byly vyráběny v 70. letech i pro metra ostatních států RVHP. Ečs (písmena modifikace znamenají „Československo“) byl odvozen z typů Ež (pro metro v Moskvě, resp. Leningradě) a Ev (pro metro v Budapešti). Má čtvery dveře po každé straně vozu, vozová skříň je složená z rámu svařeného z ocelových profilů, ke kterým byly připevněny stropnice pokryté ocelovým plechem a přivařeny vnější boční stěny. Stěny a strop prostoru pro cestující byly pokryty hliníkovými plechy. Vůz byl kromě provozní elektrodynamické brzdy vybaven brzdou pneumatickou a ruční a měl samočinné spřáhlo. V každém voze byla kabina řidiče – neexistovaly tak vložené vozy.\n\nZa normalizace 24. března 1971 rozhodla vláda o koupi vozů Ečs místo vyvíjených českých R1. Od října 1973 byly do ještě rozestavěného depa Kačerov dopraveny první vozy s evidenčními čísly 1001–1050; v letech 1975 a 1976 přišlo dalších 35 vozů.\n\nPři otevření metra 9. května 1974 jezdily soupravy trojvozové (na lince jich při tříminutovém intervalu bylo celkem 12), od srpna 1975 čtyřvozové, od února 1979 v plné délce pěti vozů.\n\nS jejich nasazením na trasu A se nepočítalo, jednak protože nesplňovaly československou normu pro osvětlení, jednak kvůli náročnému profilu nové trati (prudké stoupání ze stanice Malostranská ke Hradčanské); pro tu byla pořízena modernější souprava metra 81-71. Vozy Ečs byly koncepčně zastaralé již v době výroby, provozně začaly zastarávat kolem roku 1990. Během dalších sedmi let byly postupně vyřazovány. Poslední souprava v pravidelném provozu vyjela 29. června 1997.\n\nVůz č. 1009 vystavuje Muzeum MHD ve vozovně Střešovice. Poslední vozy s evidenčními čísly 1083, 1084 a 1085 si Dopravní podnik zachoval jako historickou soupravu, vypravovanou při výjimečných příležitostech, jako jsou např. různá výročí, na trasu linky C.\n\n"}
{"id": "37644", "url": "https://cs.wikipedia.org/wiki?curid=37644", "title": "Jimbo", "text": "Jimbo\n\nPřezdívka Jimbo (odvozená od jména Jimmy), má několik významných nositelů:\n"}
{"id": "37646", "url": "https://cs.wikipedia.org/wiki?curid=37646", "title": "Macuo Bašó", "text": "Macuo Bašó\n\nMacuo Bašó (: 松尾芭蕉; 1644 – 28. listopadu 1694) je nejznámější japonský básník a zakladatel básnické formy později nazvané haiku. Pseudonym \"bašó\" (česky pisang – lat. \"musa paradisiaca\") zvolil podle banánovníku, který mu věnoval v roce 1680 jeden z jeho žáků. Vlastním jménem Macuo Munefusa, zprvu publikoval pod pseudonymem Tósei.\nBašó se narodil ve městě Ueno v rodině chudého samuraje. V letech 1667–71 studoval japonskou poezii v Kjótu. V roce 1680 se přestěhoval do Eda, dnešního Tokia, kde přebýval až do konce svého života. Absolvoval řadu cest po Japonsku po vzoru básníků Saigjó a Sógi. Zážitky z cest ovlivnily jeho poezii a deníkovou tvorbu (viz haibun).\n\nV Edu se stal mistrem formy \"haikai no renga\" a živil se výukou studentů. Byl také sudím v básnických kláních. Po krátké období studoval zen pod vedením zenového mnicha.\n\nŘazené básně (\"Haikai no renga\") sloužily japonské městské populaci hlavně pro pobavení a nepředstavovaly vážnou poezii. Bašó ve své tvorbě užíval slangové výrazy, výpůjčky z čínštiny, a psal \"hokku\" (úvodní verš řazené básně renga) o osmnácti, devatenácti i více slabikách. Bašóova hokku reflektují lidské zkušenosti, to co viděl, co si myslel a co cítil. Ve své tvorbě neodmítal hravost haikai a prokázal, že hokku může zachytit i přes střídmou formu různé sentimenty a nálady provázející lidský život. Vytvořil vážnou poezii tam, kde šlo původně jen o zábavnou hru. Bašó je pokládán za objevitele poetického potenciálu této sedmnáctislabičné formy později pojmenované haiku.\n\nVětšinou své tvorby se snažil dosáhnout klasických ideálů (např. \"sabi\" – samota), přičemž zdůrazňoval, že musí být zachyceny běžnou mluvou a pomocí obrazů aktuálních tady a teď. Posledních pět let života se pokoušel vytvořit nový přístup, který nazval \"karumi\" (lehkost). Nepodařilo se mu jej do své smrti plně formulovat. Přesto jeho pozdní tvorba naznačuje, že se mohlo jednat o návrat k bezstarostnosti jinošských let smíšené se zkušeností získanou věkem.\n\n\n\n\n\n"}
{"id": "37652", "url": "https://cs.wikipedia.org/wiki?curid=37652", "title": "Blu-ray", "text": "Blu-ray\n\nBlu-ray disk (běžně zkracováno na BD, někdy používané BR není přesné - složenina Blu-ray je považována za jedno slovo, zatímco celý název formátu zní \"Blu-ray disk\", odtud zkratka BD) patří k třetí generaci optických disků, určených pro ukládání digitálních dat. Data se ukládají ve stopě tvaru spirály 0,1 mm pod povrch disku, příčný odstup stop je 0,35 μm. Pro čtení disků Blu-ray se používá laserové světlo s vlnovou délkou 405 nm. Technologii vyvinula japonská firma Sony ve spolupráci s firmou Philips, které následně se skupinou výrobců spotřební elektroniky založily organizaci Blu-ray Disc Association (BDA), která převzala dohled nad rozvojem a licencováním samotného formátu. Název disku pochází z anglického \"Blue ray\", tj. modrý paprsek, označení související s barvou světla používaného ke čtení (písmeno \"e\" bylo z názvu vypuštěno, aby jej bylo možné zaregistrovat jako ochrannou známku).\n\nTak jako CD, má i blu-ray disk průměr 12 cm (v menší variantě 8 cm) a tloušťku 1,2 mm. Disky umožňují záznam dat s celkovou kapacitou až 25 GB u jednovrstvého disku, 50 GB u dvouvrstvého disku až po 100 GB u oboustranné dvouvrstvé varianty. Díky umístění záznamu 0,1 mm pod povrch je možné vyrobit hybridní disk s DVD i Blu-ray záznamem na jedné straně disku. Čtecí zařízení pro disky blu-ray jsou vyvíjena s ohledem na kompatibilitu s CD a DVD, tj. mají umožňovat čtení všech tří typů disků.\n\nJeho konkurenčním formátem byl jiný nově vyvíjený typ optického média - HD DVD. V rámci snahy o co největší kompatibilitu byly vyvinuty také hybridní mechaniky schopné číst jak HD DVD, tak Blu-ray. 19. února 2008 však firma Toshiba oznámila zastavení vývoje formátu HD DVD, čímž se Blu-ray stal de facto nástupnickým standardem nahrazujícím DVD.\n\nMaximální (standardní) rozlišení videa na Blu-ray je 3840×2160 bodů, v již standardním poměru 16:9.\n\nBlu-ray umožňuje uložit obraz a zvuk v lepší kvalitě než DVD, což se projeví zejména při zobrazení na plazmových a LCD - LED televizorech (rozdíl je zřetelnější při větší úhlopříčce).\nZatímco na DVD je obraz uložen ve formátu MPEG-2 v rozlišení 720×576 bodů v normě PAL, případně 720×480 bodů ve standardu NTSC, na Blu-ray může být záznam v rozlišení až 3840×2160 při 60 snímcích za sekundu. Obraz může být uložen, stejně jako u DVD, ve formátu MPEG-2, ale i v modernějším H.264/MPEG-4 Part 10: AVC, nebo SMPTE VC-1. Jako souborový systém je použit UDF 2.50.\n\nBlu-ray nabízí až osm (7.1) zvukových kanálů a použití bezeztrátového formátu PCM, speciálně pro účely Blu-ray vylepšených kompresních formátů Dolby Digital Plus a DTS-HD High Resolution Audio a rovněž jejich bezeztrátových variant Dolby TrueHD a DTS-HD Master Audio. Pro sedmikanálový zvuk a zejména plné využití Dolby TrueHD a DTS-HD je zapotřebí příslušně vybavený receiver a sada reproduktorů.\n\nVeškeré audiovizuální klipy jsou na Blu-Ray disku uloženy v souborech ve formátu BDAV MPEG-2 Transport Stream.\n\nNabídka filmů na blu-ray se rozšiřuje, byť ještě nedosahuje šíře nabídky DVD. Vzhledem k pomalému poklesu cen Blu-ray vypalovaček a současně dlouhodobě nízkým cenám HDD a Flashdisků není pravděpodobné, že v budoucnu Blu-ray plně nahradí formát DVD tak, jako se to stalo v případě generační obměny VHS za DVD.\n\nDíky dostatečné kapacitě je na (vícevrstvých) Blu-ray discích distribuován trojrozměrný a 4K/UHD obsah.\n\nS postupným rozvojem formátu Blu-ray byla asociací BDA specifikace Blu-ray doplněná o nové funkce, které se označují jako profily Blu-ray. Tyto profily vyjadřují, které doplňkové vlastnosti disku Blu-ray (závislé na dodávaném obsahu) přehrávač nebo rekordér podporuje a které nikoliv:\nVzhledem ke změně hardwarových požadavků specifikace nelze u přehrávačů podporujících výchozí profil 1.0 provést povýšení na profil 1.1 nebo 2.0 softwarovou metodou (výjimku tvoří PlayStation 3, která disponovala HDD a připojením k internetu od počátku prodeje).\n\nBlu-ray filmy dále disponují interaktivní technologií BD-J (BD-Java), založenou na jazyce Java, známém z osobních počítačů a mobilních telefonů. Pomocí programového kódu, který se zpracovává přímo v přehrávači, jsou realizovaná například ovládací menu titulu, interaktivní rozhovory, hry a kvízy, které ovšem mohou být proti pseudohrám známým z DVD podstatně sofistikovanější. Díky připojení k internetu lze rovněž do paměti přehrávače stáhnout dodatečný bonusový obsah (nové dokumenty, fotky atd.). K využití těchto funkcí je potřeba disponovat přehrávačem s podporou profilu 2.0.\n\n\nOznačení vrstev:\n\n\nRegionální kódy filmů na Blu-ray discích se od kódů DVD filmů odlišují. Blu-ray filmy mají 3 regionální kódy:\n\n\n"}
{"id": "37655", "url": "https://cs.wikipedia.org/wiki?curid=37655", "title": "Panthalassa", "text": "Panthalassa\n\nPanthalassa (řecký název pro \"všechna moře\") je název původního praoceánu obklopujícího prakontinent nazývaný Pangea v dobách paleozoika a brzkého mezozoika. \n\nPraoceán se skládal z Tichého oceánu na západě a na severu, na jihovýchodě z oceánu Tethys. Během dalších posunů kontinentů došlo k vytvoření Atlantského oceánu a Severního ledového oceánu. Panthalassa se někdy označuje za předchůdce Pacifiku, jelikož ten se dnes rozkládá přibližně v místech, kde se praoceán nacházel. Další velké sjednocení kontinentů nastane asi za 150-250 milionů let.\n"}
{"id": "37656", "url": "https://cs.wikipedia.org/wiki?curid=37656", "title": "Zlatá stezka", "text": "Zlatá stezka\n\nZlatá stezka ( \"Goldener Steig\") je souhrnný název pro systém severo-jižních středověkých obchodních cest, které překračovaly šumavské hvozdy a spojovaly Čechy s Podunajím.\n\nStezka byla v průběhu staletí nazývána „pasovská“, „prachatická“, „česká“ či „solná“. Název Zlatá stezka se objevuje až počátkem 16. století, jako výraz mimořádné výnosnosti obchodu, který po ní probíhal.\n\nNěkteré trasy Zlaté stezky byly pravděpodobně využívány již v pravěku. První písemné zprávy o této významné obchodní komunikaci pocházejí z 11. století. Římský král Jindřich II. listinou ze dne 19. dubna 1010 daroval ženskému klášteru Niedernburg v Pasově poplatky z mýta na cestě do Čech. (Originál dokumentu se nachází v Bavorském hlavním státním archivu v Mnichově.)\n\nV roce 1088 přenechal český král Vratislav II. obdobné poplatky na cestě z Prachatic do Pasova pražské vyšehradské kapitule. Obě obdarované církevní instituce spravovaly stezku v prvních stoletích její existence. Funkci Niedernburgu již od 12. století postupně přebíralo pasovské biskupství a na české straně vystřídala po husitských válkách vyšehradskou kapitulu světská moc, především nejvýznamnější jihočeský rod Rožmberků.\n\nZlatá stezka je příkladem komunikace, která přinášela život celým rozsáhlým oblastem sousedících středověkých států: Pasovskému biskupství a Českému království. Proudilo po ní nejen zboží, ale také myšlenky, kultura a kolonisté, kteří osídlili nehostinný pohraniční hvozd. Vznikla na ní řada vesnic a měst, z nichž zvláště Prachatice, Volary, Waldkirchen nebo Pasov jsou příkladem toho, jak významná cesta může ovlivnit osud lidského sídliště.\nVe vrcholné době středověkých obchodních cest, ve 14. až 16. století patřila Zlatá stezka k nejvýznamnějším středověkým spojnicím. Husitské války provoz na stezce na čas přerušily, ale v 16. století, kdy českou část spravovali Rožmberkové, nastal její nový rozkvět. Prachaticemi tehdy procházelo až 1200 soumarských koní týdně a přivezlo se tam více než 3 miliony litrů soli ročně. Provoz na stezce byl tak čilý, že se musely vydávat zvláštní soumarské řády, které jej měly regulovat a řídit.\n\nÚpadek obchodu na Zlaté stezce způsobila třicetiletá válka (1618–48), která způsobila v Evropě i v českých zemích hluboký rozvrat. Stezka se kvůli loupeživým bandám stala nebezpečnou a zpustla tak, že byla těžko průchodná i pro pěší. V 17. století navíc vznikla Pasovu konkurence v obchodu se solí. Do Čech se po jiných trasách začala dovážet bavorská a rakouská sůl. Roku 1706 Habsburkové patentem císaře Josefa I. zakázali dovoz jiné než rakouské soli. Prosadili tak monopol na svou sůl, dováženou z Lince do Českých Budějovic a dále do Prahy. Provoz na Zlaté stezce počátkem 18. století zcela zanikl.\n\nSystém cest spojujcích české vnitrozemí s obchodem na Dunaji se v průběhu staletí vyvíjel. Nejstarší doložená cesta vedla z dunajského přístavu Pasova do Starých Prachatic. Systém se měnil a rozšiřoval a od 14. století tvořily tuto obchodní cestu tři hlavní větve, jejichž společným východištěm byl Pasov.\n\nDolní (neboli Prachatická) Zlatá stezka je nejstarší trasa. Cesta vedla ze Starých Prachatic asi 70 km (přímou čarou) jihozápadním směrem do Pasova na Dunaji. Stezka z Prachatic na česko-německé hranice byla v novověku důkladně zmapována a archeologicky prozkoumána. Její trasu dnes vyznačuje žlutá turistická značka, osazená 12 informačními tabulemi. Začíná v Prachaticích – u bývalé Horní brány. Po 33 km překračuje hranice a pokračuje dál do Německa. Opevněné místo Waldkirchen na německé straně bylo v jednodenní vzdálenosti od Pasova. Dopravci zde museli přenocovat, aby jim mohlo být stanoveno množství převážené soli.\n\nTrasa Prachatické Zlaté stezky\n\nPasov – Ilzstadt – Grubweg – Salzweg – Leoprechting – Grossthannensteig – Salzgattern – Deching – Waldkirchen – Schiefweg – Böhmzwiesel – Fürholz (mýto niederburského kláštera) – Grainet – Leopoldsreut – Bischofsreut – Marchhäuser – České Žleby – Soumarský most – Volary – Cudrovice – hrad Hus – Albrechtovice – Perlovice – Prachatice\n\nTrasou stezky prochází naučná stezka Zlatá stezka – Prachatická větev. Krátká část stezky procházející skrze Volary (polní a lesní cesty mezi hřbitovem a severním okrajem lesa) je chráněna jako kulturní památka.\n\nI když je pravděpodobně mnohem starší, první historická zmínka o střední (Vimperské) Zlaté stezce pochází z roku 1312. Na ochranu této větve Zlaté stezky byly zřízeny tři hrady. Hrad Vimperk, založený v polovině 13. století, hrad Kunžvart a na německé straně hrad Wolfstein, u kterého později vzniklo město Freyung.\nObchod na vimperské stezce byl konkurencí pro Prachatice. V 16. století tvořil vimperský solný obchod asi 2/5 obchodu prachatického.\nVimperskou Zlatou stezku využila císařská silnice, která vznikla na základě silničního patentu Marie Terezie z roku 1756. Tato trasa se s malými změnami používá dodnes jako hlavní spojení Bavorska se středními Čechami (silnice I/4).\n\nTrasa Vimperské Zlaté stezky\n\nPasov – Strasskirchen – Röhrnbach – Freyung – Strážný – Horní Vltavice – Solná Lhota (Salzweg) – Vimperk\n\nTrasou prochází naučná stezka Zlatá stezka − Vimperská větev.\nHorní (Kašperskohorská) Zlatá stezka je nejmladší trasou Zlaté stezky. Vedla z Kašperských hor přes Horskou Kvildu, Kvildu, na Freyung a dále do Pasova. Ve 14. století byla vytyčena nová trasa (tzv. Zlatá cesta), která se oddělovala v Horské Kvildě a postupovala západněji přes Grafenau a také do Pasova. Ve stopě Kašperskohorské Zlaté stezky (místy souběžně) vede dnes přes Horskou Kvildu zelená turistická značka, která umožňuje nahlédnout, o jaké dílo se jednalo.\n\nTato \"Zlatá cesta\" byla vybudována z příkazu krále Karla IV. v roce 1356 jako část zamýšlené dálkové obchodní cesty z Čech přes Salzburg až do Benátek. Měla šířku 2,5 m, byla dlážděná a umožňovala formanskou dopravu na kupeckých nákladních vozech. Za vytyčení nové silnice byl královský úředník Heinzlin von Bader odměněn pozemkem u osady Červená pod Malou Losenicí. Pro ochranu obchodní cesty, zlatých dolů a zemské hranice byl Karlem IV. v tom samém roce (1356) založen hrad Kašperk. Podobně byl při obchodní cestě založen klášter St. Oswald a město Grafenau s jeho velkoryse pojatým náměstím.\n\nTato Karlem IV. velkoryse založená „dálnice středověku“ bývá někdy též nazývána \"Zlatá cesta\" ( \"Goldene Straße\"), i když možná vhodnější překlad by byl \"Zlatá silnice\". Neboť název Zlatá cesta je častěji používán pro spojnici Praha – Norimberk, významnou mezinárodní cestu rovněž vybudovanou Karlem IV.\n\nOd sklonku 16. století využívali šumavské „Zlaté cesty“ bavorští vévodové k přepravě své soli do Čech a konkurovali tím Pasovu a Zlaté stezce. Toto soupeření ukončila v roce 1608 smlouva, podle které Bavorsko dále prodávalo svou sůl Pasovu a ten ji dopravoval po Zlaté stezce do Čech. Význam šumavské Zlaté cesty tím silně poklesl a po třicetileté válce (1618–1648) zcela zpustla.\n\nTrasa Zlaté cesty\n\nPasov – Tittling – Grafenau – St. Oswald – Waldhäuser – Modrý sloup pod Luzným – Filipova Huť – Horská Kvilda – Kozí Hřbety – Kašperské Hory\n\nK ochraně cest Zlaté stezky byly postaveny hrady a hrádky Stožec, Kunžvart, Hus, Vimperk, Osule u Vitějovic a Kašperk na české a Kalkenstein a Wolfstein na pasovské straně. Z řady osad a měst, vzniklých na všech větvích stezky, si brzy vybudovaly rozhodující význam na české straně Staré Prachatice, vystřídané na počátku 14. století nově založeným městem v široké kotlině pod Libínem, a na německé straně staré biskupské město Pasov. Zvláště Prachatice byly se Zlatou stezkou spjaty doslova bytostně a díky ní se postupně domohly postavení jednoho z nejvýznamnějších českých měst. Vděčí jí také za dodnes dochovanou velkolepou renesanční výstavbu, která je produktem vrcholné doby existence této obchodní komunikace.\n\nHlavním obchodním artiklem na Zlaté stezce byla nesporně sůl z rakouských solných dolů. České země jí měly nedostatek, a jelikož středověk potřeboval velké množství soli (byl to jediný konzervační prostředek na potraviny), bylo nutné ji dovážet. Ze solných ložisek ve východoalpské oblasti v Reichenhallu, Halleinu nebo Hallstattu se sůl přepravovala po řekách do Pasova a odtud na hřbetech soumarských koní po Zlaté stezce přes Šumavu do Čech. Kromě soli se z Pasova do Čech vozily drahé látky, jižní plody, koření a víno a opačným směrem hlavně obilí a dále chmel, med, vlna, kůže, pivo a další potravinářské produkty.\n\nSkutečnými nositeli obchodu na Zlaté stezce byli soumaři (německy \"Säumer\"), většinou sedláci, kteří za odměnu přepravovali zboží na hřbetech koní buď ve vlastní režii nebo ve službách velkoobchodníků. Z bezpečnostních důvodů se tito soumaři sdružovali do karavan a občas používali i ozbrojeného doprovodu. Karavany chodily po celý rok, ale nejvíce po žních a hlavně po podzimních pracích; cesty byly totiž v bažinatých úsecích zamrzlé a byl dostatek obilí, hlavního zpětného nákladu do Pasova. Po denním pochodu asi 25 – 30 kilometrů museli soumaři nocovat a právě v těchto vzdálenostech vznikla na trase Pasov – Prachatice největší soumarská sídliště Waldkirchen a Volary.\n\nO Zlatou stezku se již od počátku 19. století zajímají vědci, spisovatelé i široká veřejnost a v současné době probíhá rozsáhlý historicko-archeologický výzkum, který má rekonstruovat průběh této středověké komunikace v terénu.Řada vědeckých konferencí, výstav, článků i upomínkových a turistických akcí svědčí v poslední době o tom, že se Zlatá stezka probouzí k novému životu a že by mohla opět začít plnit svou dávnou úlohu spojnice mezi zeměmi a národy na obou stranách Šumavy.\n\n\n\n\n"}
{"id": "37659", "url": "https://cs.wikipedia.org/wiki?curid=37659", "title": "Paratethys", "text": "Paratethys\n\nParatethys je označení pro výběžek moře Tethys, který před zhruba 20 miliony let představoval i poslední moře nacházející se na území dnešního Česka.\n\nV mladších třetihorách se rozšířilo moře v předhlubni alpinsko-karpatské horské soustavy, jakožto důsledek závěrečné fáze vrásnění. Vyskytovalo se v oblasti jižní Francie, na sever do burgundského prolomu, k pohoří Schwarzwald-Vogézy (rýnský prolom), Bavorskem na východ k vídeňské pánvi, v Česku od Mikulova na Brno, Vyškov (vyškovský prolom), Přerov, Hranice (hranický prolom), Ostravu dál do Polska, podhůří Karpatského oblouku, na Ukrajinu, do oblasti Černého moře až ke Kavkazu.\n"}
{"id": "37667", "url": "https://cs.wikipedia.org/wiki?curid=37667", "title": "Vozovna Hloubětín", "text": "Vozovna Hloubětín\n\nVozovna Hloubětín je jedna ze sedmi tramvajových vozoven provozovaných Dopravním podnikem hl. m. Prahy. Leží v části Hloubětína patřící do městské části Praha 9. Od srpna 2019 probíhá její přestavba a vozidla jsou deponována v náhradních prostorách.\n\nHloubětínská vozovna se nachází na severovýchodě města, ve čtvrti Hloubětín. V celé síti pražských tramvají je nejmladší – otevřena byla v roce 1951, přestože plány na její výstavbu existovaly již před válkou. Nahradila vozovnu Karlín a vozovnu Libeň.\n\nHala pro odstavování vozidel byla řešena jako tenkostěnná betonová skořepina s cílem uspořit nedostatkovou ocel.\n\nV období od dokončení vozovny do zprovoznění Ústředních dílen v Hostivaři musela zajišťovat opravy vozů typu T.\n\nPůvodní vjezd do vozovny byl na jejím jihovýchodním rohu z Kbelské ulice. Tou procházela manipulační trať zpřístupňující vozovnu jak ze severu od nynější ulice Kolbenovy (tehdy Fučíkovy) a tehdejší smyčky Nový Hloubětín, tak i z jihu od ulice Poděbradské a smyčky Starý Hloubětín (tehdy nazývané jen Hloubětín). Pravidelné linky byly po této trati vedeny až po postavení trati na Lehovec.\n\nKvůli využití Kbelské ulice pro silniční okruh byla trať roku 1986 přemístěna do nynější polohy západně od vozovny a s ní byl přemístěn i vjezd do vozovny do jejího jihozápadního rohu.\n\nOd konce 80. let 20. století jsou zde deponovány pražské tramvajové vozy KT8D5.\n\nV roce 2013 došlo k průhybu konstrukce skořepinové střechy odstavné haly vozovny, po kterém Dopravní podnik problémová místa zajistil a začal monitorovat. Později bylo zjištěno, že stav střechy je na hranici životnosti, takže od 15. ledna 2018 se odstavná hala přestala používat.\n\nČást vozů byla odstavována v kolejové harfě vozovny a část byla dislokována v jiných vozovnách. V dubnu 2019 bylo uvedeno do provozu odstavné kolejiště v areálu Opravny tramvají, převážně v katastrálním území Štěrboholy (), a odtud jsou dočasně hloubětínské vozy vypravovány.\n\n24. srpna 2019 dopoledne byla střešní konstrukce vozovny odstřelena a do konce roku 2022 bude nahrazena novou halou.\n\nVozovna vypravuje vozy Tatra KT8D5R.N2P, Tatra T3M.2-DVC, Tatra T3R.P a část cvičných vozů.\n\n"}
{"id": "37669", "url": "https://cs.wikipedia.org/wiki?curid=37669", "title": "Atlas", "text": "Atlas\n\nNázev Atlas má více významů:\n\n\n\n\n\n\n\n\n"}
{"id": "37670", "url": "https://cs.wikipedia.org/wiki?curid=37670", "title": "Edwin van der Sar", "text": "Edwin van der Sar\n\nEdwin van der Sar (* 29. října 1970, Voorhout, Nizozemsko) je bývalý nizozemský fotbalový brankář a reprezentant, který naposledy chytal za anglický Manchester United.\n\nV letech 1994, 1995, 1996 a 1997 získal ocenění \"Fotbalový brankář roku Nizozemska\".\n\nChytat začal v provinčním klubu FC Forholte, odkud odešel do VV Noordwijk, který je podporován Ajaxem, se kterým později v roce 1995 vyhrál Ligu mistrů.\n\nV roce 1999 AFC Ajax opustil a odešel hrát do Juventusu, kde však příliš dlouho nevydržel. O dva roky později jej koupil Fulham.\n\nO čtyři roky později jej za 2 miliony liber koupil Manchester United, se kterým vyhrál v roce 2008 Ligu mistrů.\n\nDne 12.3.2016 se ale jeho bývalému klubu Noordwijk zranili 2 brankáři a Edwin van der Sar souhlasil s výpomocí. Noordwijk hrál s Jodan Boys a Edwinův výkon byl totožný, jako předváděl v době své největší slávy. Byl rychlý a jistý na míči. V tomto zápase navíc chytil soupeři penaltu.\n\nV červnu 1995 zaznamenal svůj reprezentační debut proti Bělorusku.\n\nV brance stál u všech smolných penaltových rozstřelů, které Nizozemsko prohrálo: EURO 1996, Mistrovství světa 1998 a EURO 2000.\n\nToto nizozemské penaltové prokletí zlomil až ve čtvrtfinále EURA 2004 proti Švédsku, kdy chytil penaltu Olofu Mellbergovi a dal tak šanci Arjenu Robbenovi proměnit rozhodující penaltu.\n\nNa MS 2006 dostal v zápase základní skupiny proti Pobřeží slonoviny gól až po 1 013 odchytaných minutách s čistým kontem, což je evropský reprezentační rekord.\n\nV roce 2008 ukončil reprezentační kariéru.\n"}
{"id": "37673", "url": "https://cs.wikipedia.org/wiki?curid=37673", "title": "HC Škoda Plzeň", "text": "HC Škoda Plzeň\n\nHC Škoda Plzeň (celým názvem: Hockey Club Škoda Plzeň) je český klub ledního hokeje, který sídlí v Plzni ve stejnojmenném kraji. Založen byl v roce 1929 pod názvem SK Viktoria Plzeň. Svůj současný název nese od roku 2012. Od roku 1951 byl častým účastníkem nejvyšší československé soutěže a nyní je pravidelným účastníkem samostatné české nejvyšší soutěže. Klubové barvy jsou modrá a bílá.\n\nSvé domácí zápasy odehrává v LOGSPEED CZ Aréna s kapacitou 7 750 diváků. Dříve se hokejová hala jmenovala Home Monitoring Arena.\n\n\nOdbor ledního hokeje vznikl při Viktorii Plzeň v roce 1929 a právě tento moment se považuje za počátek dnešního klubu. Stadión s umělou ledovou plochou byl otevřen v roce 1950 a již o rok později hostil prvoligová utkání. Tým se v soutěži rychle pevně zabydlel a mohl nastoupit cestu vzhůru. Stoupání pod vrchol tabulky ale předcházely i nemilé momenty, mezi nimiž smutně vyniklo odložené utkání s Českými Budějovicemi z ledna 1955. Ledová plocha byla totiž z důvodů zanedbané údržby v době předpokládaného začátku utkání pod vodou, což bylo i tehdy na prvoligové úrovni něco ostudného.\n\nK úplnému vrcholu se začala Plzeň přibližovat po spojení všech týmů první ligy do jediné skupiny. V roce 1957 tak přišlo první 3. místo. Útok Šašek – Vinš – Václav si navíc odjel na mistrovství světa do Moskvy pro bronzové medaile. Ovšem na nejvíce mezinárodních podniků se z této generace podíval Stanislav Sventek. Plzeňský tým přímo navázal na první úspěch dokonce dvěma 2. místy za sebou. První polovina 60. let však znamenala postupný ústup a po třech sezónách, kdy mužstvo končilo těsně nad sestupovými pozicemi, přišel pád o soutěž níže v roce 1966.\n\nNávrat do první ligy trval tři roky a toto období bylo využito na zastřešení zimního stadiónu, které bylo dokončeno v roce 1969. Po dvou sezónách ale přišel opět na jeden rok sestup. Zajímavé nicméně bylo, že obránce Vladimír Bednář si pro zlatou medaili z mistrovství světa v Praze 1972 přijel po sezóně, kterou strávil ve 2. lize a zúčastnil se předtím i zimních olympijských her v Sapporu. Tým Plzně se po roční absenci vrátil do ligy, ale do první poloviny tabulky v konečném účtování nakouknul jen jedinkrát v roce 1976. Na zimních olympijských hrách tehdy reprezentoval útočník Bohuslav Ebermann. Na Canada cup ho z Plzně v obraně doprovázel Milan Kajkl, který si navíc vychutnal i titul mistra světa z Katovic. Oba hráči pak společně oslavovali titul mistrů světa o rok později ve Vídni. Ebermann se na něm výrazným způsobem podílel díky vítěznému gólu v utkání se Švédskem. Plzeň ovšem v roce 1978 opět opustila prvoligovou soutěž. V konečné tabulce měla stejný počet bodů jako Trenčín, se kterým měla navíc vyrovnanou vzájemnou bilanci. O sestupujícím rozhodovalo dodatečné utkání na neutrálním ledě v Brně. Po výsledku 1:1 sestupující tým určil až 17. samostatný nájezd, který neproměnil plzeňský Schejbal.\n\nNávrat do první ligy se Plzni opět povedl již po jediné sezóně. V 80. letech ovšem tým běžně okupoval spodní patra tabulky a jednou ho od sestupu zachránila až prolínací soutěž. Do play off Plzeň nakoukla dvakrát, ale nevyhrála jediné utkání. Náznaky možného vzestupu se tedy projevovaly alespoň v mládežnických kategoriích, když v roce 1980 vyhráli přebor ČSSR starší dorostenci a o tři roky později i starší žáci.\n\nS počátkem 90. let přišel konečně i výrazný úspěch prvního týmu. V roce 1992 nejprve Plzeň poprvé vyhrála základní část a pak vyhrála v play off dvě pětizápasové bitvy. Ve finále čekal Trenčín a Plzeň byla v boji s ním podobně jako před 14 lety, kdy týmy hrály o sestup, opět neúspěšná. V útoku již tehdy byl Martin Straka. Hned o rok později bylo pro Plzeň velkým štěstím, že se pro rozdělení federace nesestupovalo.\n\nV první sezóně samostatné české soutěže se tým zachránil poměrně rychle a v dalších dvou sezónách pronikl do play off. Podobně jako o deset let předtím však nevyhrál ani jedno utkání. V roce 1996 se do útoku po 6 letech zahraničního angažmá vrátil čerstvý mistr světa z Vídně Jiří Kučera, který pečetil titul ve finále proti Kanadě gólem do prázdné brány. Zklamání ze sezóny po 11. příčce však bylo veliké.\n\nV roce 1998 si dva odchovanci klubu obránce Jaroslav Špaček a útočník Martin Straka domů přivezli na krku zlaté olympijské medaile z Nagana. Sezónu plzeňského týmu poznamenala neuvěřitelná chyba brankáře Dušana Salfického, který si zcela zbytečně vyjel pro puk mířící mimo bránu a pár sekund před koncem čtvrtého čtvrtfinálového utkání si ho za nerozhodného stavu srazil do brány. Sparta Praha tím vyrovnala stav série na 2–2 a páté utkání na vlastním ledě pak vyhrála. Na sklonku ledna 1999 se v Plzni konalo Utkání hvězd, při němž vytvořil domácí obránce Josef Řezníček nepřekonatelný rekord v přesnosti střelby, když trefil čtyři terče v rozích branky čtyřmi střelami. Ve čtvrtfinále však Plzeň ztroskotala na Třinci.\n\nV následující sezóně Plzeň Třinci čtvrtfinálovou prohru oplatila. Mohla se tak těšit se na sérii proti Vsetínu, který v základní části ve všech čtyřech zápasech porazila a celkově proti němu měla jako jediný tým za dobu trvání české extraligy kladnou bilanci. Semifinále ovšem vyznělo jednoznačně pro obhájce titulu k velké nelibosti plzeňských fanoušků, kteří se vůči vsetínským projevovali až nenávistně. Pro titul mistrů světa si do Petrohradu odjeli Salfický a útočník Martin Špaňhel. Hned trio odchovanců (brankář Zdeněk Šmíd, útočník Milan Kraft a obránce Jan Chotěborský) se v té době již těšilo z prvního zlatého kovu, který dobyla naše reprezentace lednu na mistrovství světa juniorů v ledním hokeji. Odchovanec Petr Sýkora v dresu New Jersey Devils naopak poprvé v tomto roce potěžkal Stanley Cup.\n\nPlzeň po 3. místě postihl opět výpadek. Po roční absenci se s obměněným kádrem vrátila do play off v roce 2002, ale ani výhoda domácího prostředí v prvních zápasech jí proti Vítkovicím nebyla nic platná. Po další absenci v play off se Plzeň postarala v roce 2004 o jeden velký šok v několika podobách. Nejprve se šťastnou výhrou v prodloužení zbavila Českých Budějovic, které tímto výsledkem poslala blíže směrem k baráži. Posléze rozhodla o vlastním postupu do play off jasnou výhrou v posledním kole nad přímým sokem z Kladna, se kterým pak měla stejný počet bodů ale lepší vzájemnou bilanci. A k dovršení všeho jako první tým z 8. místa v historii vyřadila ve čtvrtfinále vítěze základní části z Pardubic. Výrazný podíl na všech zmíněných výsledcích měl příchod brankáře Romana Málka ze Slavie.\n\nV sezóně 2004/05 hrané za přítomnosti hráčů z NHL skončila Plzeň opět se stejným počtem bodů jako osmý tým tabulky, ale tentokrát ji díky vzájemným zápasům Litvínov přeskočil a Plzeň do play off nepostoupila. V týmu se objevili obránci Špaček a Pavel Trnka a útočníci Straka, Kraft a vítěz posledního Stanley cupu Martin Cibák. Diváci se v prosinci mohli potěšit utkáním plzeňského mužstva s týmem hvězd NHL putujících Evropou, které domácí prohráli 3–8.\n\nV létě 2008 došlo k události, která zásadně ovlivnila chod klubu v následujících sezónách. Do klubu se po letech strávených v NHL vrátil olympijský vítěz z Nagana 1998 a velký plzeňský patriot Martin Straka. Před začátkem nové sezóny ukončil své působení v klubu prezident a manažer Tomáš Král, který byl zvolen prezidentem Českého svazu ledního hokeje. V sezóně 2008/09 skončil klub po základní části sedmý. V předkole play-off vyřadil Třinec 3–2 na zápasy. Ve čtvrtfinále pak Plzeň překvapivě udolala druhý tým po základní části Pardubice poměrem 4–3 na zápasy. Postup Plzni zajistil v rozhodujícím sedmém zápase Martin Adamský gólem v čase 86:07 (tedy ve druhém prodloužení). V semifinále Plzeň zastavil obhájce titulu, pražská Slavie, která zvítězila 4–1 na zápasy. Nezapomenutelným se stal pátý zápas, kde Plzeň vyrovnávala na 5–5 v poslední sekundě normální hrací doby. V prodloužení už gól nepadl a v nájezdech byl jediným úspěšným střelcem Vladimír Růžička ml., který tak poslal Slavii do finále.\n\nKlub se po sezóně 2008/09 ocitl ve finančních problémech. V zakulisí se nevylučoval ani případný krach a konec hokeje v Plzni. Klub zachránilo město Plzeň finanční injekcí 15 miliónů korun a Martin Straka, který složil ze svého sedmimiliónovou garanci k APK – tato garance byla nezbytnou podmínkou pro udělení extraligové licence. Martin Straka se zároveň ujal funkce generálního manažera (tato funkce nahradila funkci klubového prezidenta) a následně se stal i spolumajitelem klubu. Výše zmíněné problémy neměly vliv na sportovní výkony hráčů v následující sezóně. Plzeň ovládla základní část soutěže (získala celkem 106 bodů, což je klubový rekord) a získala tak jako první tým nově udělovaný Prezidentský pohár. Tým táhli především Tomáš Vlasák, který se stal nejlepším střelcem a nejproduktivnějším hráčem základní části, a Martin Straka, který měl pro změnu na svém kontě nejvíce gólových asistencí. V play-off ovšem následovalo zklamání. Ve čtvrtfinále proti Liberci sice Plzeň vyhrála první dva zápasy, pak ovšem vyhrával již pouze soupeř. Plzeň ztratila čtvrtfinále poměrem 2–4 a ani tentokrát se medaile nedočkala.\n\nSezóna 2010/11 byla poznamenána aférou s odpočty bodů kvůli chybám při registracích hráčských smluv. Plzni bylo v důsledku administrativních pochybení odečteno 19 bodů. I přes tento obří handicap se Plzeň probojovala do předkola play-off, zde ovšem nestačila na tým Litvínova a po prohře poměrem 1–3 na zápasy pro ni sezóna skončila. Kauza s registracemi zároveň způsobila třenice mezi spolumajiteli klubu. Martin Straka nakonec své společníky vyplatil a stal se majoritním vlastníkem.\n\nPlzeň zvládla základní část výborně, bez větších herních výpadků. Dlouho bojovala o Prezidentský pohár, nakonec ji však předčila pražská Sparta. Do play-off vstupovala Plzeň ze druhého místa po základní části, jako jeden z hlavních favoritů na titul. Ve čtvrtfinále po boji vyřadila Zlín poměrem 4–3 na zápasy, oba celky byly v domácím prostředí stoprocentní. V semifinále však Plzeň překvapivě hladce podlehla brněnské Kometě (která do play-off prošla z předkola) poměrem 1–4 na zápasy. Plzni se tentokrát v domácím prostředí vůbec nedařilo, prohrála na svém stadiónu všechny tři zápasy. Celkově však Plzeň obsadila třetí místo, což byl největší úspěch od roku 2000.\n\nPřed sezónou 2012/13 odešel po třech letech z pozice hlavního trenéra Marian Jelínek, tým převzal dosavadní asistent Milan Razým. Klub se zároveň vrátil k tradičnímu názvu HC Škoda Plzeň. \"Škodovka\" rozehrála soutěž výborně, v období kolem Vánoc a Nového roku suvérenně vedla tabulku a zdálo se, že Prezidentský pohár pro vítěze základní části nemůže týmu uniknout. V závěru základní části ovšem na Plzeň dolehla velká herní krize. V poslední čtvrtině soutěže získala Plzeň pouze 11 bodů, když ze 13 zápasů vyhrála pouze 2. Výsledkem bylo konečné třetí místo, Prezidentský pohár putoval do Zlína. Čtvrtfinálovým soupeřem Plzně byl Litvínov. V týmu stále ještě doznívala herní krize ze závěru základní části a dlouho to vypadalo, že i tentokrát bude v Plzni po play-off panovat zklamání. Plzeň prohrávala v sérii postupně 0–1, 1–2 a 2–3. V šestém zápase v domácím prostředí Litvínov dvakrát vedl, Plzeň však zápas otočila a vyhrála 5–2. Do rozhodujícího sedmého zápasu vstoupila Plzeň lépe, vedla 1–0 a 2–1, Litvínov však dokázal odpovědět a po druhé třetině vedl 3–2. Třetí třetina však patřila Plzni, která dala dva góly a po výsledku 4–3 vyhrála stejným poměrem i sérii a postoupila do semifinále.\n\nV semifinále si Plzeň poradila s týmem pražské Slavie poměrem 4–2 na zápasy. Nezapomenutelným byl především pátý zápas, kdy oba týmy hrály výborný hokej a skóre se přelévalo z jedné strany na druhou. O vítězství Plzně v poměru 5–4 rozhodl gólem v poslední minutě Tomáš Vlasák. Tento moment pravděpodobně rozhodl celou semifinálovou sérii.\n\nFinálovým soupeřem Plzně byl vítěz základní části Zlín. Série byla netypická tím, že oba týmy hrály lépe venku. První zápas vyhrála Plzeň ve Zlíně hladce 3–0, ve druhém padla po nájezdech 2–3. První domácí zápas se Plzni vůbec nevydařil, nedala gól a prohrála 0–3. Druhý den ovšem Plzeň podala podstatně lepší výkon a po výhře 5–2 se série přesunula zpět do Zlína za nerozhodného stavu 2–2. Pátý zápas opět vyhrála Plzeň, tentokrát 2–1, a doma tak již mohla rozhodnout sérii ve svůj prospěch. Ujala se sice vedení, jenže Zlín na začátku druhé třetiny dvěma slepenými góly zápas otočil a zápas nakonec vyhrál 5–2. Rozhodnout tak musel až sedmý zápas, hraný ve Zlíně. Plzeň v rozhodujícím zápase třikrát vedla, Zlín však vždy dokázal vyrovnat, naposledy dokonce 10 sekund před koncem základní hrací doby. Muselo se tedy prodlužovat. V prodloužení (hraném až do rozhodnutí) měly šanci rozhodnout oba týmy, prázdnou branku netrefil zlínský Zdeněk Okál, za Plzeň nastřelil Pavel Kašpařík tyč. O zisku historicky prvního titulu pro Plzeň nakonec rozhodla až střela kapitána Martina Straky před koncem druhého prodloužení, v čase 96:15.\n\nPlzeňáci se neztratili ani na vyhlašování individuálních cen za výkony v uplynulém extraligovém ročníku. Jan Kovář byl vyhlášen nejlepším hráčem play-off a odnesl si i hlavní trofej pro hokejistu sezóny. Tomáš Slovák byl vyhlášen nejlepším obráncem.\n\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n       klub se účastní sezony 2014/15.\n\nZdroj: \n\n\n"}
{"id": "37675", "url": "https://cs.wikipedia.org/wiki?curid=37675", "title": "Stüdlhütte", "text": "Stüdlhütte\n\nStüdlhütte ( ) je horská chata v rakouských Alpách a je spravována mnichovskou sekcí Německého alpského spolku. Byla postavena z financí alpinistického nadšence a předsedy spolku Pražské sekce Německého a rakouského alpského spolku/Deutscher und Österreichischer Alpenverein (DuÖAV) Johanna Stüdla (1839 Praha - 29.1.1924 Salzburg) . Poslední její rekonstrukce proběhla v letech 1993-1996. Až do roku 1945 byla Stüdlhütte chloubou Pražské sekce. Dnes je to moderní horská chata, která umožňuje přespání až 200 horolezcům.\nAutorem, projektantem, realizátorem a investorem Stüdlhütte/Stüdlovy chaty v sedle Vanitscharte na úpatí hřebene Stüdlgrat vedoucímu na nejvyšší vrchol Rakouska Grossglockner se stal pražský obchodník Johann Stüdl (1839-1924), syn pražského lahůdkáře. V roce 1869 se jednalo o první horolezeckou chatu ve Východních Alpách. Alpinistický nadšenec J. Stüdl ji dal od jara do vybudoval pro vesničku Kals a celou oblast jižně od Großglockneru. Österreichischer Alpenverein/Rakouský alpinistický spolek tehdy odmítl na stavbu chaty přispět a tak ji Stüdl financoval i s přístupovými cestami (později i zajištění hřebene Stüdlgrat na vrchol Großglockneru) celou z vlastních financí. Na stavbě se podíleli zejména horští vůdci z Kalsu pod vedením okresního inženýra z východotyrolského Lienzu Egida Peggera.\n\nPo jejím slavnostním vysvěcení farářem Lerchem z Kalsu 15. září 1869 Stüdl sepsal inventář a domácí řád, který jasně definoval vlastnictví, dohled nad chatou, její návštěvnost, přespávání, stravování, úklid i cenu. V září 1869 chatu věnoval hospodáři z Kalsu Thomasovi Groderovi, který se zavázal chatu udržovat a v případě potřeby zvětšit. Další přestavby proběhly v roce 1870 a v letech 1872 a 1873, kdy poskytovala ubytování pro 30 lidí. Nakonec chatu Stüdl v červenci 1877 odkoupil zpátky, jelikož se o ni nikdo nestaral. Od roku 1883 byla Stüdlhütte celoročně otevřena a pro stoupající nároky turistů v letech 1887 a 1892 znovu zvětšena a stavebně upravena. Zrovna tak byla upravena i přístupová cesta (3 mosty), která se od roku 1894 dala celá projet na koni.\n\nPřed první světovou válkou ve dnech 1. a 2. srpna 1910 zde pobýval při svém výstupu na Grossglockner král Fridrich August I. Saský. Jeho obraz je stálým inventářem horské chaty. Během první světové války nebyla chata v provozu a v roce 1919 se nacházela v dezolátním stavu: „okna byla rozbita, střecha netěsnila a vnitřní vybavení bylo povětrnostními podmínkami poškozené”. DuÖAV poskytl subvenci nejprve ve výši 20 000 Kč a v dalších letech 150 000 Říšských marek.\n\nV roce 1926 prošla chata velkou přestavbou za 347 983 Kč (k tomu 20 800 Kč za nové vnitřní vybavení) a stala se tak největší horskou chatou ve Vysokých Taurách (pro 60 osob). V den 60. výročí jejího prvního otevření 22. 7. 1928 se konalo její slavnostní znovuotevření a v tomto roce ji navštívilo 2 502 turistů.\n\n\n\n\n\n"}
{"id": "37676", "url": "https://cs.wikipedia.org/wiki?curid=37676", "title": "Souprava metra M1", "text": "Souprava metra M1\n\nM1 je typ české soupravy metra, vyráběné konsorciem ČKD Dopravní systémy, ADtranz a Siemens (později Siemens Kolejová vozidla) od roku 1998.\n\nVlak typu M1 je 96,66 m dlouhý, 2,72 m široký a váží 133 tun. Kapacita činí 1464 cestujících, maximální rychlost je 90 km/h a zrychlení 1,4 ms. Skládá se z pěti vozů tří typů:\n\n\nŘazení vozů v soupravě je vždy M1.1 + M1.2 + M1.3 + M1.2 + M1.1, kvůli rozdílnému vybavení jednotlivých vozů jsou soupravy nedělitelné.\n\nPohon je zajištěn asynchronními motory s mikroprocesorovým řízením, namísto stejnosměrných motorů používaných v sovětských vozech. Vlak má centrální řídicí systém, který umožňuje obsluhu vlaku, sběr dat a jejich vyhodnocení, včetně diagnostiky.\n\nVozová skříň je vyrobena ze svařovaných hliníkových profilů, díky tomu jsou vozy lehčí než jejich sovětští předchůdci. Výsledkem jsou tak nižší provozní náklady. V každé bočnici vozu jsou čtvery dveře s volitelným režimem otevírání – buď centrálně najednou nebo po odblokování jednotlivě na požadavek cestujícího. První a poslední dveře vlaku se vždy otevírají kvůli nástupu vozíčkářů, přesto jsou vybavena výzvovými tlačítky. Interiér byl navržen z nehořlavých materiálů; sedačky jsou čalouněné, umístěné ve směru po a proti jízdě (v novějších sériích i v podélném uspořádání), je vyhrazeno i místo na kočárky a invalidní vozíky. Osvětlení tvoří celkem 24 zářivek, umístěných ve dvou řadách, o výkonu 36 W, které jsou zakryté za roštem z hliníkových latí. Okna jsou všechna lepená, přední je panoramatické s jedním stěračem.\n\nŽivotnost vlaku je odhadována na třicet let. Designérem souprav je Ing. arch. Patrik Kotas.\n\nPoprvé se vlak M1 objevil v Praze v červenci roku 1998, homologován byl o dva roky později. S prvními cestujícími tak souprava tohoto typu vyjela na trať 27. ledna 2000 krátce po půl desáté dopoledne. Přítomni byli jednak zástupci dopravního podniku, tak i tehdejších ČKD Dopravních systémů a tisku. Jednalo se o soupravu č. 2 složenou z vozů ev. č. 4103, 4204, 4205, 4206 a 4104. V následujících letech byly dodány do hlavního města celkem tři série (liší se uspořádáním sedaček v interiéru, dveřmi a orientacemi na čele vlaku); dodávky však zpočátku neprobíhaly podle potřeb, neboť společnost ČKD Dopravní systémy se dostala do existenčních problémů. Do roku 2006 to bylo tedy 48 souprav, do roku 2011 bylo dodáno dalších pět souprav pro navýšení počtu vozů po otevření úseku metra IV.C2. Vozy této čtvrté série (M1D) mají modernější elektrickou výzbroj, což se projevuje odlišným zvukem za jízdy. Postupně má být vyměněna i výzbroj na starších soupravách. \n\nProvoz na lince C je zajištěn od listopadu 2003 výhradně tímto typem souprav, které jsou vypravovány z depa Kačerov.\n\nV listopadu roku 2005 došlo na zkušební trati u depa Zličín k vykolejení jedné z nově dodaných souprav; vlak narazil do zarážedla a čelní vůz soupravy sjel z kolejí dolů do příkopu. Drážní inspekce tuto škodu odhadla na 20 milionů korun.\n\nV roce 2011 bylo při kontrole nalezeno 41 trhlin v rámech podvozků. Tyto poruchy si zatím vynutily odstavení pěti souprav.\n\nPřestože jsou vozy M1 v provozu úspěšné, část cestujících jim vytýká několik věcí:\n\nDlouhou dobu též kritizoval nové soupravy v Praze i odborník na dopravu Petr Tučný, což již bylo mnohokrát medializováno, hlavně v době zavádění souprav typu M1 do provozu.\n\nKromě Prahy, pro niž byl typ vyvíjen, jsou soupravy typu M1 provozovány i v Maracaibu; mají zde však zelený nátěr a jsou upraveny pro sběr proudu pomocí pantografového sběrače. Jedná se o variantu M1-MARA; soupravy jsou třívozové. Navíc mají na přání zákazníka klimatizaci.\n\n"}
{"id": "37677", "url": "https://cs.wikipedia.org/wiki?curid=37677", "title": "Maryland", "text": "Maryland\n\nMaryland (anglická výslovnost , oficiálně ) je stát nacházející se na východním pobřeží Spojených států amerických, v Jihoatlantské oblasti jižního regionu USA. Maryland hraničí na východě s Delawarem, na severu s Pensylvánií, na západě a jihozápadě se Západní Virginií a na jihu s Virginií a Washinghtonem, D.C. Jihovýchodní ohraničení státu tvoří Atlantský oceán.\n\nAnglická kolonie byla na území pozdějšího státu založena roku 1632. Pojmenována byla po Henriettě Marii, manželce anglického krále Karla I., který území propůjčil Cecilu Calvertovi, 2. baronovi z Baltimore. Marylandská provincie se roku 1776 stala jedním z původních třinácti zakládajících států USA. Maryland jako sedmý stát v pořadí ratifikoval Ústavu Spojených států amerických, k čemuž došlo 28. dubna 1788. Roku 1790 poskytl Maryland u řeky Potomac část svého území pro stavbu nového hlavní města USA, Washingtonu, D.C.\n\nSe svou rozlohou 32 133 km² je Maryland devátým nejmenším státem USA, v počtu obyvatel (6 milionů) je však devatenáctým nejlidnatějším státem a s hodnotou hustoty zalidnění 237 obyvatel na km² je na pátém místě. Hlavním městem je Annapolis se 40 tisíci obyvateli. Největšími městy jsou Baltimore se 620 tisíci obyvateli, dále Columbia (105 tisíc obyv.), Germantown (90 tisíc obyv.) a Silver Spring (75 tisíc obyv.). Marylandu patří 50 km pobřeží Atlantského oceánu. Nejvyšším bodem státu je Hoye-Crest s nadmořskou výškou 1024 m v pohoří Allegheny Mountains. Největším tokem jsou řeky Potomac, tvořící hranici s Virginií a Západní Virginií, a Susquehanna, které se obě vlévají do Chesapeakské zátoky, jež rozděluje stát na dvě části.\n\nMaryland se nachází přibližně mezi 38. a 40. stupněm severní šířky a mezi 75. a 78. stupněm západní délky.\n\nHluboko do marylandského vnitrozemí (až k Baltimoru) se zařezává záliv Chesapeake Bay. Území na východ od něj se nazývá Eastern Shore. Je zcela rovinaté a místy bažinaté. Západně od zálivu se pozvolně zvedá pahorkatina, která vrcholí v Allegheny Mountains nejvyšším vrcholem Hoye-Crest (1024 m) na hranici se Západní Virginií.\n\nPodnebí je teplé a vlhké. Roční srážky se pohybují kolem 1000 mm. Průměrná červencová teplota je 25 °C, lednové se pohybují kolem 0 °C.\n\nMaryland byl založen v 17. století jako britská vlastnická kolonie. Jméno Maryland dostal po Henriettě Marii, manželce anglického krále Karla I. Dne 20. června 1632 vydal král listinu, kterou propůjčil území Marylandu do držení Cecilu Calvertovi, 2. baronovi z Baltimore. Prvním guvernérem se stal Leonard Calvert, bratr lorda Baltimora. Prvních 150 osadníků připlulo 25. března 1634 na lodi \"Ark and Dove\" ke břehům ostrova Saint Clement's Island, koupili půdu od indiánů kmene Yaocomico a založili Saint Mary's City.\n\nEkonomická prosperita lákala do Marylandu spoustu osadníků. Na rozdíl od ostatních kolonií sem jezdili převážně katolíci (sám lord Baltimore byl katolík a ze své kolonie chtěl učinit útočiště pro své souvěrce).\n\nMaryland byl jednou ze 13 kolonií, které podepsaly deklaraci nezávislosti na Británii v roce 1776. Dne 27. dubna 1788 Maryland jako 7. stát v pořadí ratifikoval Ústavu Spojených států amerických. (Stal se tedy 7. státem Unie, byť Unie podle ústavy vznikla až po ratifikaci 9. státem, jímž byl New Hampshire 21. června 1788.)\n\nDne 16. července 1790 byl z marylandského a virginského území vykrojen District of Columbia pro budoucí hlavní město Spojených států, které nemělo podléhat jurisdikci žádného z členských států.\n\nNa konci války v roce 1812 se Britové pokusili dobýt pozice amerických jednotek. Jejich útok byl odražen u pevnosti Fort McHenry v Baltimoru.\n\nV občanské válce se stát přidal na stranu Unie. Vzhledem k tomu, že sousedí s nepřátelskou Virginií, proběhlo zde několik bojů.\n\nPodle sčítání lidu z roku 2010 zde žilo 5 773 552 obyvatel. Maryland je oproti ostatním státům hustě osídlen, což je způsobeno zejména tím, že se na jeho území nachází metropolitní oblasti měst Baltimore a Washington, D.C. Městským charakterem státu lze také vysvětlit vyšší podíl nebělochů oproti okolním státům, kteří se koncentrují převážně v městských oblastech.\n\n\nObyvatelé hispánského nebo latinskoamerického původu, bez ohledu na rasu, tvořili 8,2 % populace.\n\n\nZ ekonomických aktivit vynikají služby a obchod; v zemědělství zejména chov skotu; průmysl elektrotechnický.\n\nV městečku Greenbelt nedaleko Washingtonu je umístěno známé Goddardovo kosmické středisko NASA.\n\n"}
{"id": "37678", "url": "https://cs.wikipedia.org/wiki?curid=37678", "title": "Baltimore", "text": "Baltimore\n\nBaltimore je město na východě USA; největší ve státu Maryland a jeho strategické centrum. Na území města žije obyvatel, v celé aglomeraci 2,2 milionu. Město tvoří samostatný okres (county). Centrum města reprezentuje Inner Harbor (Vnitřní přístav). Nejvíce pozornosti přitahuje historická fregata \"USS Constellation\" z roku 1854. Kolem se tyčí mrakodrapy, tak jak to u center amerických měst bývá obvyklé. Dalšími lákadly jsou Národní akvárium, Přírodovědecké muzeum, pevnost Fort McHenry nebo železniční muzeum společnosti Baltimore & Ohio Railroad.\n\nBaltimore je významnou dopravní křižovatkou (námořní přístav, letiště BWI).\n\nPodle sčítání lidu z roku 2010 zde žilo 620 961 obyvatel. Populace města se snižuje kvůli bílému útěku; v roce 2000 měl Baltimore 651 154 obyvatel a v roce 1950 949 708 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 4,2% populace.\n\n\nMěsto Baltimore má následující partnerská města:\n\n\n"}
{"id": "37686", "url": "https://cs.wikipedia.org/wiki?curid=37686", "title": "NC soustruh", "text": "NC soustruh\n\nNC soustruh (z angl. numerical control) je soustruh doplněný o digitální odečítání pohybu souřadnic nástroje (soustružnického nože), které se zobrazují dělníkovi na displeji. Nemusí tedy vše odměřovat ručně. Za jejich vynálezce je považován John T. Parsons, příchod éry NC soustruhů je pak datován do roku 1942.\n\nCNC soustruh (computer numerical controlled) je takový NC soustruh, který je doplněný o výkonné servomotorové pohony na všech vedlejších osách stroje. Je plně řízený počítačem a hodí se pro velkosériovou výrobu. Data se vkládají přímo do počítače na stroji pomocí číslic v osách. CNC soustruhy byly poprvé vyrobeny v MIT v roce 1952.\n\n"}
{"id": "37688", "url": "https://cs.wikipedia.org/wiki?curid=37688", "title": "Včelí úl", "text": "Včelí úl\n\nVčelí úl je člověkem uměle vytvořený příbytek určený pro chov jednoho včelstva.\n\nNavrhnout ideální konstrukci úlu je velmi obtížné. Nutno hledat kompromis mezi životními potřebami včel a snadnou obsluhou při chovatelských zásazích včelaře. Složitost takového zadání dokumentuje množství různých typů úlů, jak se v průběhu věků včelaři pokoušeli nalézt jeho nejlepší řešení.\n\nVe světě nejvíce rozšířený je Langstrothův úl navržený a úspěšně odzkoušený v polovině 19. století americkým včelařem Lorenzo Langstrothem.\n\nObrázek vpravo schematicky znázorňuje Langstrothův úl a jeho základní části.\n\nShora:\n\nPodle zobrazeného schéma lze snadno pochopit, proč si Langstrotův úl získal ve světě takovou oblibu. Včelař může s ohledem na vývoj včelstva neomezeně přidávat či odebírat nástavky a tak pružně přizpůsobovat rozměry úlu potřebám včel nebo svým chovatelským záměrům.\n\nOdedávna byly úly vyráběny ze dřeva. Včely vnímají dřevo jako přirozenou součást svého prostředí, proto se dřevo pro výrobu úlu jeví jako materiál nejvhodnější. K výrobě úlu se však používá také dřevotříska, sololit, pěnový i tvrzený polystyrén.\n\nOdborná debata se vede o potřebě tepelné izolace včelstva. \"Zateplený úl\" (silnostěnný dřevěný, polystyrenový) usnadňuje včelám regulaci vnitřní teploty avšak brání pružně reagovat na změny počasí. Na oteplení vnějšího prostředí včely reagují opožděně, což je nevýhodou při jarních výkyvech počasí. \"Tenkostěnný úl\" (dřevěný 20–25 mm) neizoluje tolik od okolního prostředí, včelstvo pružně reaguje na změny venkovní teploty, avšak zvyšuje se spotřeba donesené sladiny na termoregulaci mikroklima úlu.\n\nÚl stojan je sestaven ze dvou nebo více oddělitelných nástavků, přičemž medník je vždy umístěn nad plodištěm. Podle přístupu ke včelám rozeznáváme \"stropováky\" – včelař otevírá úl odklopením víka a úl obsluhuje shora – a \"zadováky \" – zásahy v úlu se provádějí otevřením zadní stěny. V tomto případě jsou plodiště a medník od sebe neoddělitelné; úl má pevnou konstrukci o stabilních rozměrech.\n\nV úlu typu ležan jsou medník i plodiště vedle sebe. Úl má vzhled jakési ležící skříně, kterou včelař otevírá shora. Rámky jsou pouze v jedné řadě na teplou stavbu, přičemž blíže k česnu včelstvo buduje plodiště, kdežto v zadním, od česna vzdálenějším, prostoru ukládá zásoby medu. Již málo používaný systém vhodný spíše k chovu matek než k produkci medu.\n\n\n\n\n\n"}
{"id": "37691", "url": "https://cs.wikipedia.org/wiki?curid=37691", "title": "Úzkost", "text": "Úzkost\n\nÚzkost je z lékařského (psychiatrického) pohledu složitá kombinace emocí, zahrnující strach, zlé předtuchy a obavy. Často je doprovázena fyzickými příznaky, jako je bušení srdce, pocit nevolnosti, bolest na hrudi, zkrácené dýchání, chvění rukou. Úzkost je nepříjemný emoční stav, jehož příčinu není možné definovat. Strach je určitou odpovědí na konkrétní nebezpečí. Úzkost může být akutní, trvat krátce, nebo dlouhodobá. Intenzita úzkosti je různá, od lehkého neklidu až po stav paniky.\n\nÚzkost má následující složky:\n\nPřiměřená úzkost je běžná emoce stejně jako strach, vztek, smutek nebo štěstí a je důležitá pro přežití.\n\nChronicky vracející se úzkost, která má podstatný vliv na každodenní život, může být diagnostikována jako úzkostná porucha. Nejběžnější jsou obsedantně kompulzivní porucha, sociálně úzkostná porucha, generalizovaná úzkostná porucha, posttraumatická stresová porucha, agorafobie, panická porucha a specifická fobie.\n\nSilná, opakovaná úzkost je patologický stav těla i duše. Správně vedená léčba úzkosti by se měla zaměřovat na všechny výše uvedené čtyři složky. \n\n\nV katolické církvi je úzkost moderována modlitbou. Podle studie z roku 2008, prováděné na 30 studentech katolické fakulty, mělo recitování růžence vliv na snížení úzkosti.\n\nNovým zákonem je úzkost popisována jako nepříjemný pocit, který člověk zažívá při procházení kritickými životními situacemi. Bible zakazuje člověku tento pocit v sobě udržovat, obzvláště ve vztahu k obživě a světským radovánkám. Duše člověka, který působí zlo, projde stavem nazývaným právě pojmem úzkost. Úzkost je uvedena v seznamu obtížných stavů nebo zkoušek, nad nimiž lze zvítězit „následováním Kristovy lásky“. Úzkostlivá péče o fyzické živobytí podle Nového zákona do křesťanského života nepatří. Křesťan je vyzýván, aby úzkost, na rozdíl od bázně, nenechal ve svém životě působit. Podle novozákonního výroku Ježíše Krista je nelogické úzkostlivě pečovat o to, co jíst a co si oblékat, nedokáže-li člověk k délce svého věku přidat „jediný loket“. \n\nPřekvapivě úzkostné pečování o život Nový Zákon umisťuje do seznamu nežádoucích aktivit hned vedle takových neřestí jako je flámování a opilství. Biblickým řešením je orientovat své spoléhání, poslušnost a vděčnost směrem k Bohu Stvořiteli. Tento postoj dokáže v člověku nahradit stavy úzkostné pokojem Božím, který bude střežit mysl člověka.\n\n\n"}
{"id": "37696", "url": "https://cs.wikipedia.org/wiki?curid=37696", "title": "Speed", "text": "Speed\n\nSpeed má více významů:\n\n\n\n"}
{"id": "37701", "url": "https://cs.wikipedia.org/wiki?curid=37701", "title": "Tartrazin", "text": "Tartrazin\n\nTartrazin (E 102, FD&C žluť 5) je syntetické žluté azobarvivo, používané jako přídatná látka do ovocných drtí, likérů, obarvených šumivých nápojů, instantních pudingů, polévek, zmrzlin, bonbónů, žvýkaček, marcipánu, marmelády, želé, hořčice, jogurtů a dalších výrobků společně s glycerinem a produktech z citrónu a medu. Může být také v povlaku lékových tablet. Společně s brilantní modří (E 133) a zelení S (E 142) se také používá k vytvoření různých odstínů zelené např. v konzervovaném hrášku.\n\nZdá se, že tartrazin způsobuje nejvíce alergických reakcí ze všech azobarviv, zvlášť mezi astmatiky a lidmi s nesnášenlivostí aspirinu, dále pak může způsobovat migrénu, rozmazané vidění, svědění, sennou rýmu nebo skvrny na kůži, dětskou hyperaktivitu. V bezpečnostním listu není látka vedena jako nebezpečná či karcinogenní, orální toxicita u myší činí 12,75 g/kg. Od 20. července 2010 musejí být potraviny obsahující tartrazin označeny varováním, že barviva obsažená v potravině mohou nepříznivě ovlivnit činnost a pozornost dětí.\n\nLátka je zakázaná v Norsku a Rakousku.\n"}
{"id": "37704", "url": "https://cs.wikipedia.org/wiki?curid=37704", "title": "Mars Global Surveyor", "text": "Mars Global Surveyor\n\nMars Global Surveyor (MGS) je planetární sonda americké NASA. Sonda byla vytvořena ve spolupráci NASA a Jet Propulsion Laboratory (JPL). Sonda byla vypuštěna v listopadu 1996 a oběžné dráhy Marsu dosáhla v září 1997. Svou primární misi dokončila v lednu 2001.\n\n2. listopadu 2006 (krátce před 10. výročím jejího startu) se se sondou nepodařilo znova navázat spojení, vzhledem k předchozím problémům se slunečními panely sonda pravděpodobně nedokázala udržovat správné nastavení ke Slunci a neměla tedy dost energie pro svůj provoz. O tři dny později byl zachycen slabý signál oznamující, že sonda přešla do nouzového režimu. Podle prohlášení JPL je nutné sondu považovat za ztracenou. V lednu 2007 NASA misi oficiálně ukončila.\n\n"}
{"id": "37713", "url": "https://cs.wikipedia.org/wiki?curid=37713", "title": "Tapiserie", "text": "Tapiserie\n\nTapisérie jsou tkané nástěnné koberce, podle pařížské manufaktury nazývané také gobelíny (což je zcela ekvivalentní termín). Podle jiné manufaktury ve francouzském Arrasu se v polštině nazývají \"arrasy\", v ruštině se zase vžilo označení \"špalier\" podle starého německého termínu pro tapisérie \"Spalier\".\n\nTapisérie může mít reprezentační a dekorační, estetickou funkci, může plnit i funkce tepelné či akustické izolace interiéru, příp. opticky dělit místnost.\n\nV celé historii byla výroba vždy rukodělná, považovaná za monumentální umění, ale i umělecké řemeslo. Pravý gobelín se zhotovuje na ručním tkalcovském stavu, vertikálním nebo horizontálním. Výrobní technika se však dá jen s výhradami označit za tkaní – práce na stavu se podobá spíše paličkování. Podle barevné předlohy se mezi napnuté osnovní niti zanášejí útky (navinuté v malém člunku nebo na tyčince) většinou jen do části celé šířky „tkaniny“ a vracejí se ke kraji. Tak vznikají barevné vzory s ostrými konturami, zčásti i s drážkami v povrchu textilie. Složité vzory, zejména krajinné motivy a figurální kompozice předkreslují tkalcům malíři na kartóny. Tkaný dekorativní rám se nazývá bordura, nahoře uprostřed bývá vytkaný znak objednavatele, dole uprostřed značka dílny, eventuálně jméno autora návrhu a provádějícího výtvarníka.\n\nTapisérie se tkaly téměř výhradně z ovčí vlny, výjimečně v kombinaci s hedvábnou přízí, která je typická pro vázané orientální koberce. Útky bývají z mykané vlny v neomezeném počtu barev, někdy částečně z leonských nití. Ruční výroba se postupně zdokonalovala a mechanizovala, takže osnov i útků může být více. Významné zdokonalení stavu provedl Francouz Jacquard, podle něj se nazývá žakárská technika.\n\nTermínem \"tapisérie\" jsou někdy nesprávně označovány technicky příbuzné textilie, jejichž styl vyšívání, prošívání nebo tepelné aplikace lisováním vizuálně připomíná tkané tapiserie. Jsou to ručně vyšívaná či aplikovaná práce na podkladu z lněného plátna (nejslavnější je tzv. tapisérie z Bayeux z roku 1065). Také to mohou být strojově řadou stehů prošívaná aplikace z ovčího rouna, příze i jiných textilií včetně syntetických, česky artprotis, vyvinutá v n. p. Vlněna v Brně (do její dílny ji také výtvarníci a výtvarnice jezdili zhotovovat; továrna i výtvarnická dílna zanikly počátkem 90. let 20. století). Technicky se někdy též nazývala textilní intarzie. Nakonec se jako tapisérie nesprávně označují i strojově lisovaná aplikace z ovčího rouna, příze či jiných textilií včetně syntetických fólií, česky aradecor, vyvinutá při továrně vlněných tkanin ve Kdyni. Továrna i výtvarnická dílna zanikly konce 90. let 20. století.\n\n\"Gobelíny\" se začaly brzy imitovat výrobky z mechanických tkacích strojů. Tkají se zejména žakárovou technikou ve dvou základních druzích: útkový a osnovní gobelín. U \"útkových gobelínů\" se tkanina sestává z výplňkové osnovy z pevných nití a vazné osnovy z jemné příze. Výplňková osnova dělí po celé šířce tkaniny útkové niti na vzorovací a výplňkové. Vzorování je řízeno žakárovým ústrojím. Tkaniny s jednou výplňkovou osnovou mají požadované vzorování jen na lícní straně (na rubu jsou náhodně sestavené barvy). K výrobě tkanin s oboustranným vzorováním se musí použít dvě výplňkové osnovy. Výroba útkových gobelínů zaznamenala velký rozmach v první třetině 20. století. Byly to velmi husté tkaniny až s 84 útky na centimetr v maximálně 11 barvách.\n\nTkanina \"osnovních gobelínů\" sestává ze 2-6 barevných (vzorovacích) osnov, jedné vazné osnovy, dvou vzorovacích a jednoho vazného útku. Výrobek mívá vzhled příčného rypsu. Osnovy bývají ze skané příze (cca 14-18 tex x 2), vzorovací útky ze 166 tex a vazný útek 14 tex x 2. K oboustrannému vzorování tkaniny se musí použít dva vazné útky.\n\nTéž \"vyšívaný gobelín\" je považován za imitaci pravého gobelínu. Charakteristický vzhled vzniká vhodným seskupením křížkových stehů z nití různé barvy na podkladové tkanině, barevná předloha bývá někdy na tkanině natištěna. Vyšívací nit je obvykle z čisté vlny. \"Malovaný gobelín\" je pak napodobenina gobelínu malovaná na rypsové tkanině. Tímto způsobem se zhotovují také předlohy na pravé gobelíny.\n\n\"Petit point\" je pak (bodová) gobelínová výšivka z drobných křížkových stehů, které se zanášejí na jemný hedvábný gáz (až 484 stehů/cm) zpravidla s pomocí lupy. Technika vznikla v období rokoka a uplatňuje se zejména na ozdobných polštářích, kabelkách apod. A \"gobelínová příze\" je čtyřnásobně skaná příze z česané vlny nebo směsí s vlnou. Používá se na nábytkové tkaniny, příp. na sportovní oděvy.\n\nNejstarší vyobrazení výroby tapisérií pochází ze starověkého Egypta z období 2000 let před naším letopočtem. Výroba je doložena také ve starověkém Řecku, jednak malbou na keramice, a dále také archeologickými nálezy (3. století před n.l.). Ke tkaní tapisérií se váže mytologický příběh o tkadleně Arachné, která se utkala o umělecké prvenství s bohyní Pallas Athénou, ze zoufalství se oběsila a byla proměněna v pavouka. Podle archeologických nálezů nástrojů také starověké kultury v Asii a Indii znaly a užívaly techniky tapisérie. Nejstarší v muzeích dochované fragmenty textilií tkané technikou tapisérií jsou koptské pohřební textilie ze 4.–10. století (například v Uměleckoprůmyslovém museu v Praze).\n\nZ 11. století pochází tapisérie z hornosaského Halberstadtu, označovaná často za nejstarší evropský příklad. V Evropě se toto řemeslo systematicky rozvíjelo od počátku gotiky, zhruba od 13. století hlavně ve Francii, od pozdní gotiky a především v renesanci a baroku také v Nizozemí, a to ve Vlámsku a ve Flandrech. Zlatý věk tapisérie je 16. a 17. století, kdy působily asi dvě desítky vyhlášených manufaktur v několika městech Evropy, pracující podle předloh předních malířů té doby. Nejvýznamnější z nich byly dílny v Bruselu, jimž předlohy dodávali slavní vlámští malíři Petr Pavel Rubens, Jacob Jordaens, David Teniers ml., Jodocus De Vos a další, a ve Francii. Do většiny ostatních zemí se tapisérie pouze dovážely.\n\nRoku 1662 v Paříži ministr Jean-Baptiste Colbert přestavbou domu a dílen středověkých barvířů textilií založil pro francouzského krále Ludvíka XIV. královskou manufakturu uměleckých řemesel, zvanou \"Les Gobelins\" podle zdejší rodiny zakladatele Jehana Gobelina. Její jméno se vžilo pro tapisérie také v jiných zemích Evropy, ačkoliv v pařížské manufaktuře Gobelins kromě tkalců tapisérií a čalouníků pracovali také další řemeslníci, zejména truhláři, bronzíři a marketéři. V užším slova smyslu proto platí označení \"gobelín\" výlučně pro výrobky této pařížské manufaktury, všeobecně se však používá pro veškeré ručně i strojně tkané či vyšívané tapiserie, nejčastěji se pojmy gobelín a tapisérie ztotožňují. Výroba gobelínů se v budově manufaktury předvádí doposud (2012), gobelíny jsou dodnes napodobovány (zejména v Evropě) v několika variantách.\n\nOd 18. století se technikou tapisérie tkaly ve velké míře tapety a potahy čalouněného nábytku, v 18. a 19. století se ale často jen kopírovaly starší předlohy. Novou vlnu rozkvětu zažila tapisérie kolem roku 1900, jak v Evropě, tak v severní Americe. K obnovitelům tradice patřil v Anglii Charles W. Morris, ve Francii Jean Lurçat. K návrhářům se počítají slavní malíři jako Pablo Picasso, Victor Vasarely nebo Alexander Colder.\n\nV českých zemích sehráli zakladatelskou roli organizátorů výroby dvě osobnosti: Rudolf Schlattauer založil roku 1898 dílny v Zašové, po 10 letech přenesené do Valašského Meziříčí, a výtvarnice Marie Hoppe-Teinitzerová, která roku 1910 založila dílny v Jindřichově Hradci a ke spolupráci na státních zakázkách nově ustaveného Československa angažovala například Františka Kyselu či Karla Svolinského. Předlohy ke gobelínům zhotovovali často i další významní výtvarní umělci a jejich práce dostaly několik mezinárodních ocenění na světových výstavách (1925, 1958). Zakladatelem české vysokoškolské výuky tapisérií na Vysoké škole uměleckoprůmyslové v Praze byl Antonín Kybal (1901–1971), jehož speciálkou prošly dvě generace textilních výtvarníků. V Jindřichově Hradci i v Moravské gobelínové manufaktuře ve Valašském Meziříčí se dodnes zachovává výroba klasickou technikou. Zhotovují se gobelíny podle návrhů současných umělců a restaurují se historické textilie.\n\n\nEvropa\n\nAmerika\n\nČeská republika\n\nAteliéry\n\nUmělci\n\nMalíři - návrháři často dávají své malby tkadlenám převést do techniky tapisérie. V následujícím přehledu jsou jak malíři, tak vystudovaní textilní výtvarníci či tkadleny, které se nadáním a praxí vypracovaly na výtvarnice.\n\n\n\n\n"}
{"id": "37714", "url": "https://cs.wikipedia.org/wiki?curid=37714", "title": "Turismus", "text": "Turismus\n\nTurismus (z franc. \"tour\", okružní cesta) může znamenat:\n"}
{"id": "37715", "url": "https://cs.wikipedia.org/wiki?curid=37715", "title": "Karsologie", "text": "Karsologie\n\nKarsologie představuje interdisciplinární vědní obor, zabývající se výzkumem krasu. Ekvivalentem názvu oboru je termín karstologie, který vychází z německého označení oboru. \n\nObjektem zkoumání karsologie je krasová krajina se všemi svými prvky, tj. biotickými, abiotickými a sociekonomickými. Karsologie využívá při tomto výzkumu metody věd geologických a geografických, jakož i archeologie. Aplikace uvedených metod v terénu, tedy velmi často v jeskyních, které představují mnohdy poslední neprobádanou „divočinu“ (alespoň v rozvinutých zemích Evropy), si vyžaduje nezřídka využití pomocných metod a speciální techniky, které uvedené prostory zpřístupní badatelům, tedy včetně techniky alpinismu či třeba potápění.\n\nV průběhu vývoje člověka představovaly jeskyně přirozené útočiště v nehostinném a nepřátelském prostředí. Již pozůstatky prvních předchůdců člověka - australopitéků - jsou v jižní Africe nacházeny v jeskyních. Jsou staré asi 2 - 3 miliony let. Kosti však do jeskyní zatáhli spíše masožravci, kteří australopitéky lovili. Nelze však vyloučit, že australopitékové využívali vstupní části jeskyně jako dočasný úkryt před nepřízní počasí. \n\nZástupci rodu Homo již jeskyně obývali a využívali pro své obřady, později se jeskyně stávaly spíše dílnami a kultovními místy.\n\nPrvní písemná zmínka o jeskyních - spis \"Kniha o horách\" - pochází ze starověké Číny z roku 221 př. n. l., popisoval některé jeskyně v severní Číně.\n\n"}
{"id": "37720", "url": "https://cs.wikipedia.org/wiki?curid=37720", "title": "Karel Absolon", "text": "Karel Absolon\n\nKarel Vítězoslav Absolon (16. června 1877 Boskovice – 6. října 1960 Brno) byl moravský krasový badatel a jedna z velkých postav evropské archeologie první poloviny 20. století. Byl vnukem archeologa a speleologa Jindřicha Wankela.\n\nPo absolutoriu klasického gymnázia v Brně vystudoval v Praze zoologii a roku 1907 se habilitoval na soukromého docenta fyzického zeměpisu. Již od konce 19. století se věnoval exploraci Sloupských jeskyní a sběru jeskynního hmyzu. Roku 1908 nastoupil jako kustod zoologických sbírek do Moravského zemského muzea v Brně, kde vybudoval a vedl diluviální oddělení, zabývající se čtvrtohorami.\nPaleolitem se začal zabývat až od roku 1918, když ve svém oddělení uspořádal zakoupené sbírky M. Kříže a K. J. Mašky. Rozhodujícím podnětem byl dopis vídeňského profesora J. Bayera, upozorňující na Freisingovy úspěšné sondáže v dosud nedotčených Dolních Věstonicích. Absolon okamžitě pochopil možnost završit slavné objevy svých předchůdců a dobýt si světového jména. Po dalších 15 let na tomto programu systematicky pracoval – získával subvence na výzkum, organizoval zájezdy novinářů, získával sponzory expozice Anthropos na brněnském výstavišti. Své výzkumy popularizoval četnými přednáškami, účastí na mnoha kongresech a bohatě ilustrovanými články v nejrozšířenějším společenském časopise The Illustrated London News.\n\nKe svým padesátinám získal roku 1927 na Karlově univerzitě křeslo „bezplatného řádného profesora pro obor geografie, paleoanthropologie a zoogeografie“. Mezi lety 1925 a 1930 nechal paralelně s Věstonicemi zkoumat jeskyni Pekárnu, ale poněvadž mnoho cestoval a současně organizoval objevné práce v okolí Macochy (zpřístupněné roku 1933 „vodní cestou“ na podzemní Punkvě), navštěvoval své vykopávky jen zřídka. V Dolních Věstonicích je de facto prováděl jeho laborant Emanuel Dania, v Pekárně německý učitel Rudolf Czižek.\n\nZ paleolitických lokalit se zajímal ještě o Ondratice a Otaslavice (hlavně o tzv. gigantolity). V Předmostí, ničeném cihelnami, občas zorganizoval záchranné akce a výkupy nálezů od místních dělníků. V zájmu komplexního výzkumu moravského paleolitu shromáždil několik specialistů různých oborů (archeologa J. Skutila, geologa K. Zapletala a paleontologa A. Stehlíka). Společně sestavili první interdisciplinární „zprávu čs. subkomise“ pro výzkum fosilního člověka, pod jejíž hlavičkou poté Absolon publikoval výzkumy. Své názory prosazoval s neochvějnou jistotou a intolerancí: starý paleolit na českém území neexistoval, ze středního jen tzv. šipkien, když neandertálci sestoupili pod tlakem nastupujícího posledního zalednění z Alp do nížin. Nejstarší souvislé osídlení lze shrnout do křemencového „preaurignacienu“, který přišel z východu a pokračoval tzv. „vyvinutým aurignacienem“, tj. kulturou lovců mamutů (dnes gravettien). Podobně nerozpoznával na českém území žádný mezolit, místo něj předpokládal hiát, doložený sintrovou vrstvou v Pekárně; tamní profil prohlásil za „klasický“. Ze zahraničních badatelů kritizoval toto pojetí zejména L. Zotz, zatímco čeští archeologové se s ním rozloučili v tichosti.\n\nAbsolonův největší cíl – vybudování vědeckého ústavu Anthropos pro výzkum pleistocénního člověka – se nepodařilo realizovat ani za první republiky (4. listopadu 1938 byl penzionován), ani za protektorátu, kdy mu druhé (již říšskoněmecké) vedení MZM přestalo naslouchat. Po válce se již ke svým projektům nedostal, ale ve svém bytě na Všetičkově ulici ochotně přijímal mladé adepty speleologie a archeologie, např. J. Jelínka a K. Valocha. Na základě svých 10 balkánských výprav z let 1908–1922 psal rozsáhlá kompendia jihoslovanské krasologie a biospeleologie, jejichž vydání se mohl dočkat jen stěží. Univerzitní vzdělání v oboru archeologie Absolon postrádal, ale nesmírná pracovitost, organizační génius a propagační talent způsobily, že jeho jméno dodnes vyvolává představu velkých archeologických a speleologických objevů. Obrovská knihovna, kterou shromažďoval po celý život, je dnes uložena v jeho památníku v Ústavu Anthropos Moravského zemského muzea v Brně. Škoda, že nenapsal žádnou populárněji laděnou knihu o svých paleolitických výzkumech – dvoudílná monografie o jeho výbojích v Moravském krasu (Praha 1970) dokazuje, že by to jistě byla poutavá četba.\n\nJeho zásluhy ve vědních oborech zoologie, geografie, paleontologie, speleologie a archeologie byly oceněny členstvím v Královské české společnosti nauk (dopisující člen od 7. ledna 1925, vyškrtnut akčním výborem 14. 5. 1948), mimořádným členem České akademie věd a umění byl zvolen 18. října 1929.\n\n\n\n\n"}
{"id": "37723", "url": "https://cs.wikipedia.org/wiki?curid=37723", "title": "Panel BKV", "text": "Panel BKV\n\nPanel BKV je speciální typ železobetonového panelu se žlábky, do nichž se upevňují tramvajové kolejnice speciálního tvaru. Panely tedy nahrazují pražce, přičemž horní plocha panelu plní zároveň roli krytu kolejového svršku.\n\nNázev pochází z názvu budapešťského dopravního podniku (maďarsky \"Budapesti Közlekedési Vállalat\", čti [budapešty közlekedéši]), který začal jako první tyto panely používat.\n\nPanely BKV se pokládají na rovný asfaltový nebo betonový podklad. V panelu jsou dva ocelí vyložené žlábky, do kterých se připevňují kolejnice speciálního tvaru, tzv. blokové, zatlačením mezi pryžové pásy.\n\nStandardní výška panelu je 180 mm. Panely byly vyráběny v délkách 0,7, 1,5, 3,0 a 6,0 m.\n\nHlavní výhodou je, že zjednodušily stavění tramvajových tratí. Jde však o technologii ve srovnání s jinými drahou.\n\nNevýhodami panelů je větší hlučnost provozu a kluzkost povrchu panelů. Tyto nedostatky byly s nevelkým úspěchem zmírňovány vrchní tenkou vrstvou živice, která však měla malou životnost a odlupovala se, a podkladovou vrstvou geotextilií nebo pórového betonu, jejichž protihluková účinnost však nebyla nijak výrazná.\n\nV českých městech byly nejprve používány dovážené originální maďarské panely. Potom byla zahájena tuzemská výroba, první české panely vyráběné Prefou Hýskov ale byly nekvalitní a měly velmi malou životnost. Od října 1986 proto panely dodávaly Vojenské stavby. Životnost panelů je i tak mnohem nižší než původně předpokládaných 30 let. Do 10 let dochází ke korozi ocelových žlabů pro kolejnice, zpuchřují i upevňovací pryže. Nízká kvalita betonu a životnost panelů jsou příčinou chátrání a postupného rozpadu panelů i v mnoha dalších městech východní Evropy, z nichž mnohá nemají peníze na údržbu.\n\nPo zavedení v Budapešti se používání velkoplošných panelů rozšířilo i do mnoha dalších východoevropských měst.\n\nV Praze byly velkoplošné panely poprvé použity na 570 m dlouhém úseku Dělnické ulice v roce 1977. Rovněž o úseku, který na podzim 1982 nahradil rušenou tramvajovou smyčku na náměstí J. Marata a napojil stávající trať na prodloužení, se uvádí, že ve své době byl jediným v Praze z BKV panelů. V osmdesátých letech zažila tato technologie v Praze masové uplatnění. U Libeňského mostu nedaleko Palmovky stojí pomník 100 km rekonstrukce tramvajových tratí velkoplošnými panely s blokovou kolejnicí – tabulka s textem, datovaným listopadem 1984, však byla ukradena „sběrači kovů“. Ve skutečnosti nešlo o 100 km tratí, ale asi o 50 km dvojkolejných tratí: počítána byla délka koleje.\n\nV Plzni byly velkoplošné panely BKV poprvé použity na Slovanské třídě v roce 1982.\n\nDopravní podnik města Brna použití panelů odmítl kvůli zvýšené hlučnosti trati. Lze je však najít i v Brně, původně asi 150 m dvojkolejný úsek v Merhautově ulici (byl již odstraněn), dnes výhradně tam, kde tramvajová trať vede přes most a položení jiné kolejové konstrukce by představovalo nutnost hlubšího založení podloží, což je v případě mostů problematické.\n\nV Liberci byly při rekonstrukci městské tratě v devadesátých letech (změna rozchodu) použity speciální tříkolejnicové velkoplošné panely BKV jak pro rozchod 1000 mm, tak 1435 mm. Tyto speciální panely jsou použity pouze v úseku Lidové sady – Viadukt (smyčka). Dále jsou použity pouze běžné panely pro standardní (1435 mm) rozchod, a to až do zastávky Kubelíkova.\n\nOd devadesátých let 20. století je dávána přednost jiným technologiím, a to zpočátku otevřenému svršku – jako u železnice, později zatravněnému tělesu (výhodou je zejména nižší prašnost) až po technologii vyměnitelných kolejnic w-tram. Pokud je nutné panely umisťovat v centru měst, provádí se na nich speciální úprava, takže na první pohled vypadají jako dlažba. Renesanci zažívá i použití živičného povrchu, nově se v zastávkách a na přechodech používá betonová dlažba. V obloucích o menších poloměrech, kde se předpokládá brzké opotřebení kolejnic jsou tramvajové pásy z důvodu usnadnění jejich výměny zakrývány dlažebními kostkami.\n\nV některých úsecích jsou velkoplošné panely zachovány i po rekonstrukcích. Například v Praze jsou panely zachovávány z finančních důvodů pouze při částečných rekonstrukcí a často dochází k výměně starších panelů z místa opravy za panely více zachovalé vyzískané při celkové rekonstrukci jiné tratě (takto používány jsou například panely z některých úseků tratě do Řep rekonstruované v létě 2010).\n\n"}
{"id": "37726", "url": "https://cs.wikipedia.org/wiki?curid=37726", "title": "Grand Prix Brazílie 2005", "text": "Grand Prix Brazílie 2005\n\nXXXIV Grande Premio do Brasil\n\n\nFernando Alonso se stal Mistrem světa\n\n\n\n\n"}
{"id": "37727", "url": "https://cs.wikipedia.org/wiki?curid=37727", "title": "Pogradec", "text": "Pogradec\n\nPogradec je okresní město v jihovýchodní části Albánie, na jižní straně Ohridského jezera, u hranice se Severní Makedonií. V roce 2011 mělo 20 848 obyvatel.\n\nPogradec leží na jižním pobřeží Ohridského jezera, na albánsko-severomakedonské hranici, v nadmořské výšce 696 metrů, 130 km východně od Tirany se 40 km severně od města Korçë. Rozkládá se na východ od pohoří Mali i Thate a jihozápadně od něj se nachází hora Maja e Gështenjasit s nadmořskou výškou 1080 m). Mezi těmito dvěma hřebeny je průsmyk Qafa e Plloçës, který spojuje Pogradec s rozhlehlou rovinou u města Korçë. Směrem na východ až po vesnici Tushemisht vede z Pogradce rovina, která přechází v pohoří Galičica až u hranice se Severní Makedonií.\n\nV Pogradci dominuje středomořské a částečně kontinentální klima, se studenými zimami a horkými a suchými léty. Průměrná roční teplota dosahuje 12,3 ° C. Nejdeštivější měsíc je listopad se srážkami v průměru 108 milimetrů, zatímco průměrné roční srážky dosahují 730 milimetrů.\n\nNázev města je slovanského původu (\"Podgradec\") a v češtině znamená podhradí. Historická pevnost Kalaja se nachází ve svahu hor, které Pogradec obklopují ze západu. Turecký název města během osmanské nadvlády zněl \"İstarova\" nebo \"Pogradaş\").\n\nNejstarší pozůstatky lidského osídlení v Pogradci jsou původem z mladšího paleolitu, v sedmém století př. n. l. l. Tehdy vznikla ve východní části současného města malá osada na břehu Ohridského jezera.\n\nV pátém až čtvrtém století př. n. l. zde procházela hranice mezi prvním ilyrským královstvím, kterému vládl král Bardylis a jeho syn Cleitus. Řečtí geografové a cestovatelé zaznamenali existenci různých osad v této době na břehu jak Ohridského jezera, tak i dalších jezer v okolí. Během dob existence Římské říše sloužila oblast jižního břehu Ohridského jezera jako koridor, který spojoval jaderské pobřeží s vnitřním Balkánem po cestě Via Egnatia; spojnice Drače a pobřeží Egejského moře. Již od začátku své existence se zde šířilo ilegální křesťanství, jak dokládají pozůstatky jedné z raných bazilik.\n\nV 6. století pronikli do oblasti Ohridského jezera Slované. Na počátku století sedmého oblast kolonizoval slovanský kmen Berzitů. Až do 14. století byla tato oblast součástí řady středověkých států, jakými bylo např. První bulharské císařství, Byzantská říše a středověké Srbsko. Během byzantské nadvlády nechali Řekové přebudovat místní pevnost a rozšířit ji.\n\nPoté se stal Pogradec součástí Turecka, které expandovalo dále na sever a západ z Konstantinopole. Jen v polovině 15. století na krátko město obsadil albánský vojevůdce Skanderbeg. Souvislé období turecké nadvlády nad městem probíhalo od roku 1468 až do vyhlášení nezávislosti Albánie v roce 1912. V té době malé město bylo domovem rybářů a řemeslníků. V roce 1662 navštívil město turecký cestovatel Evlija Čelebi, který jej označil za krásné město s červenými střechami, čtyřmi čtvrtěmi a čtyřmi mešitami, dvěma základními školami, šesti sty domy a sto padesáti obchody.\n\nV druhé polovině 19. století hrálo město významnou úlohu během albánského národního obrození. Dne 14. března 1887 zde byla otevřena historicky druhá škola na území dnešní Albánie, kde probíhala výuka v albánském jazyce. Město mělo na základě Sanstefanské mírové smlouvy připadnout rodícímu se modernímu Bulharsku, nicméně na Berlínském kongresu bylo rozhodnuto původní plány hranic revidovat. Pogradec tak zůstal pod osmanskou správou.\n\nDíky blízkosti města Korçë se i v Pogradci začal zvyšovat podíl vzdělaného obyvatelstva a začal se velmi pozvolně rozvíjet kulturní život.\n\nZa první světové války bylo město okupováno různými vojsky, včetně Rakousko-Uherska, Srbska (Srbové obsadili město v červnu 1915), Řecka, a z východu z dnešní Severní Makedonie přicházela vojska Bulharska a Francie, která měla své vojáky umístěné na Soluňské frontě.\n\nNa začátku druhé světové války byl Pogradec obsazen italskými vojsky, a to dne 12. dubna 1939. Italská okupace ale trvala pouze do roku 1940. Po vypuknutí války mezi Itálií a Řeckem se město našlo na frontové linii společné hranice; Řecko zde podporovalo bombardováním italských pozic také britské královské letectvo. Až do obsazení Řecka Německem v dubnu 1941 držela město řecká armáda. Italové byli velmi rychle poraženi a stáhli se na západ. Po kapitulaci Itálie v roce 1943 vstoupila do Pogradce německá vojska a dne 30. srpna 1944 jej osvobodili albánští partyzáni.\n\nV období existence socialistické Albánie se město stalo oblíbeným resortem pro tehdejší představitele vlády. Svůj resort zde měl i Enver Hodža; vládní areál byl nepřístupný veřejnosti a striktně oddělen od města. Vzhledem k problematickým vztahům se sousední Jugoslávií (hranice probíhala přes Ohridské jezero) se daný resort nicméně nacházel v problematické zóně. Albánie proto (stejně jako Jugoslávie) vodní hranici procházející přes jezero přísně střežila.\n\nV roce 1953 se zde uskutečnilo jednání mezi albánskými a jugoslávskými zástupci o řešení územních sporů mezi oběma státy. Jednání probíhalo v atmosféře normalizace jugoslávsko-sovětských vztahů, které donutily Albánii, spojence SSSR, začít se svým severním sousedem jednat.\n\nPo skončení konfliktu se v rámci industrializace Albánie začal rozvíjet i Pogradec. Již v roce 1939 byly v blízkosti města objeveny zásoby hematitu v počtu 20 milionů tun. Později byly otevřeny doly i na další barevné kovy (nikl, chrom a olovo). V 70. letech 20. století zde bylo těženo 500 tisíc tun rudy ročně. Pro zvýšení efektivity těžby byla v 80. letech 20. století vybudována k jezeru a dolům železniční trať.\n\nDíky rozvoji jak turistiky tak i průmyslu se počet obyvatel města zvýšil z původních pěti tisíc až na 15 tisíc v 80. letech 20. století. Neutěšený stav albánské ekonomiky a tíživá nálada ve společnosti, která se projevovala i v Pogradci, je doložitelná i faktem, že v závěru 80. let 20. století byl na krátko otevřen i hraniční přechod severně od města. Přestože jugoslávské úřady tak učinily jen pro obyvatele Pogradce a jen pro 32 hodin, velmi rychle překračovaly hranici tisíce lidí směrem na východ na území dnešní Severní Makedonie. Gesto bylo původně určeno jen pravoslavnému obyvatelstvu Pogradce na velikonoční svátky, přes hranici však přešli lidé všech vyznání, pokud dokázali doložit že jsou jen z Pogradce.\n\nRozvoj města byl přerušen v roce 1991 po změně společenského uspořádání v Albánii, nicméně jen na krátkou dobu. V únoru 1992 velké doly zahájily propouštění a v albánské společnosti se poprvé objevil problém s nezaměstnaností, což vyvolalo nepokoje a rabování státních obchodů. Stát sice vyplácel nezaměstnaným podporu ve výši 80 % jejich původního platu, velmi rychle však byly zásoby prostředků pro tyto dávky vyčerpány. V roce 1997 násilnosti zachvátily město opět, a to poté, co došlo ke kolapsu pyramidových her.\n\nTuristický rozvoj regionu byl realizován za pomoci finančních prostředků EU (z programu PHARE). V témže roce bylo také rozhodnuto o prodloužení železniční tratě dále do Řecka, stavební práce však nakonec nebyly zahájeny. Na začátku 21. století se podařilo situaci stabilizovat; díky novým hotelům a revitalizovanému okolí města se stal Pogradec jedním z turistických center na břehu Ohridského jezera. V roce 2005 mělo město 30 tisíc obyvatel.\n\nPogradec je centrem potravinářského průmyslu (díky úrodné pláni, nacházející se jihovýchodně od města, kde se dobře daří pěstování ovoce a zeleniny). Vyrábí se rovněž i víno a rakija. Na západním břehu Ohridského jezera se těží různé druhy kovů, nicméně od první poloviny 90. let 20. století je těžba již jen sporadická.\n\nV okolí Pogradce se nacházejí také továrny na zpracování kovů, textilní továrna a továrna na výrobu nábytku. Ve vyšších nadmořských výškách se na svazích kopců těží dřevo.\n\nMěsto se nachází na silnici první třídy SH 3, která vede z Elbasanu v centrální části Albánie do města Korçë.\n\nSeverně od Pogradce se také nachází koncová stanice železniční trati Prrenjas-Memelisht, kde v letech 2005 až 2018 byly vypravovány pravidelné vlaky do albánského hlavního města Tirany.\n\nNedaleko města Pogradec existují dva hlavní hraniční přechody do Severní Makedonie: východně od města, cca 6 km u vesnice Tushemisht směrem k Ohridu a severně od Pogradce u průsmysku Thanë směrem do města Struga.\n\nV Pogradci se nachází profesionální fotbalový tým, který hraje v první albánské lize. Kromě něho zde působí i několik dalších fotbalových, volejbalových a basketbalových týmů. Na dlouhé a široké pláži, která tvoří severní hranici města, se dobře daří plážovému volejbalu. Každý rok se v Pogradci pořádá beachvolejbalové mistrovství, kterého se účastní i týmy ze sousedních zemí.\n\nPůsobí zde rovněž i boxerský tým Dragoi.\n\nMěsto má svojí promenádu, která se táhne po pobřeží Ohridského jezera. Po roce 1991, kdy došlo v Albánii k společenským změnám a konci vlády komunistického režimu se v Pogradci rozvíjí turistika. Díky tomu má město moderní hotely a také dobré jak silniční, tak i lodní spojení s nedalekou Severní Makedonií, se kterou sdílí břehy Ohridského jezera.\n\nV roce 2007 byla dokončena pěší zóna/promenáda v centru města se stromořadím. Nábřeží a pláže jsou pravidelně udržovány, odpadové hospodářství bylo značně modernizováno (vybudována byla rovněž i nová Čistička odpadních vod, díky níž se zvýšila podstatným způsobem kvalita vody v Ohridském jezeře.\n\nNa svahu západně od města se na vrcholu ve výšce 898 m n. m. nachází pevnost (albánsky \"Kalaja e Pogradecit\"), ke které vede pěší cesta.\n\n\n"}
{"id": "37729", "url": "https://cs.wikipedia.org/wiki?curid=37729", "title": "Bitva u Zborova", "text": "Bitva u Zborova\n\nBitva u Zborova (1.–2. července 1917) představovala součást tzv. Kerenského ofenzívy a představovala první významné vystoupení Československých legií na východní frontě. Úspěch československých jednotek byl natolik výrazný, že ruská prozatímní vláda poté zrušila veškerá omezení na formování nových jednotek z českých a slovenských zajatců.\n\nJeště před bitvou, která byla vedena v blízkosti ukrajinské obce Zborova, byli v průběhu dělostřelecké přípravy těžce zraněni dva pozdější významní českoslovenští generálové Jan Syrový (přišel o oko) a Otakar Husák.\n\nČeskoslovenská střelecká brigáda o síle asi 3500 mužů (1. střelecký pluk „Mistra Jana Husa“, 2. střelecký pluk „Jiřího z Poděbrad“, 3. střelecký pluk „Jana Žižky z Trocnova“) dosáhla úspěchu na vedlejším směru v rámci Kerenského ofenzívy, když prorazila přes čtyři linie rakousko-uherské armády až do hloubky asi 5 km a získala velký počet zajatců a válečného materiálu. Proti Československé střelecké brigádě zde stály část 86. pěšího pluku a 6. pěšího pluku 32. uherské pěší divize a rakouské pěší pluky č. 35 (Plzeňský) a č. 75 (Jindřichohradecký) z 19. pěší divize o síle asi 5500 mužů, dobře vystrojených a výborně vyzbrojených.\n\nOproti tomu měla Čs. střelecká brigáda velmi slabou výzbroj, nedostatek kulometů a zcela nedostatečná byla i výstroj vojáků. Ztráty Čs. střelecké brigády při této bitvě byly 185 padlých a zemřelých následkem zranění a asi 700 zraněných. Krvavý byl zvláště polední boj o Mogilu, opevněné návrší držené maďarským plukem. Tam padla většina českých a slovenských legionářů.\n\nS bitvou jsou spojování hned tři budoucí českoslovenští prezidenti. Zatímco T. G. Masaryk bitvu sledoval z Petrohradu pomocí telegramů a válečných vývěsek, Ludvík Svoboda se jí účastnil v poli jako legionář, kde proti němu podle legendy stál na straně Rakouska-Uherska Klement Gottwald. Přítomnost Klementa Gottwalda však nelze podle dobových pramenů potvrdit. Podle historičky Lenky Bobíkové byl v červnu 1917 na východní frontě zraněn a z nemocnice v Marmaros-Sighetu se vrátil až v srpnu téhož roku.\n\nU Zborova bojoval 1. střelecký pluk ještě pod názvem pluk \"„Svatého Václava“\". Po zborovské bitvě, když profesor Masaryk navštívil československé legionáře, dovolil si jako předseda Československé národní rady tento pluk přejmenovat na pluk \"„Mistra Jana Husa“\". Souhrnně byly výše uvedené pluky označeny ruským velením čestným názvem „pluky 18. června“ (na tento den přišlo dle ruského kalendáře zahájení Kerenského ofenzívy, den před zborovskou bitvou) a mohly si na své prapory a korouhve připevnit čestné svatojiřské stuhy. Vrchní velitel ruských vojsk generál Alexej Alexejevič Brusilov ocenil československé legionáře tím, že se před jejich velitelem T. G. Masarykem poklonil po mužicku, až po pás. \n\nBitva u Zborova se v meziválečném období stala symbolem příkladného hrdinství československých vojáků. Na počest jejích účastníků byly postaveny pomníky, napsány knihy, natočen film. Neúplný výčet:\n\n\n\n\n"}
{"id": "37735", "url": "https://cs.wikipedia.org/wiki?curid=37735", "title": "Borovnice", "text": "Borovnice\n\nNázev Borovnice je odvozen od jehličnatého stromu \"borovice\". Tento název nese více obcí:\n\n\n"}
{"id": "37736", "url": "https://cs.wikipedia.org/wiki?curid=37736", "title": "Česká družina", "text": "Česká družina\n\nČeská družina byla za první světové války jednotka dobrovolníků složená z Čechů žijících v Rusku a později též z válečných zajatců, předchůdkyně ruských československých legií. \n\nPřed I. světovou válkou žilo V carském Rusku podle některých pramenů až sto tisíc Čechů a Slováků (90 000 Čechů a 60 000 Slováků), přišli sem za prací a byli to v prvé řadě zemědělci, kteří se usidlovali v oblasti kolem Volyně. Mimoto sem přicházeli také zástupci různých firem, sládci a také příslušníci Sokola, kteří zde vyučovali tělocvik a šířili sokolské ideje. Ti pak pobývali ve velkých městech, jako byl Kyjev, Petrohrad, Varšava (patřila tehdy Rusku), Moskva a i Novosibirsk, a vyvíjeli zde spolkovou činnost.\n\nV pozadí vzniku České družiny 12. srpna 1914 (20. srpna ji schválila vojenská rada tvořená různými krajanskými spolky) stála politická činnost těchto spolků a jejich snaha projevit loajalitu vůči carovi. Češi na Rusi byli rakouskými poddanými, a proto jim po zahájení války hrozila internace a deportace na Sibiř.\nPrakticky šlo o to, aby Češi hlásící se do ruské armády nebyli rozptýleni po jednotkách, ale vytvořili jednotku jednu (později zařazenou pod Kyjevský válečný okruh) v síle jednoho praporu o dvou rotách (předpokládalo se, že se přihlásí kolem 500 dobrovolníků). Zájemců bylo však o dost více, 720, a od prosince 1914 se jim začalo říkat Starodružiníci, na rozdíl od později příchozích zajatců, kteří nesli označení Novodružiníci. Tím se družina rozrostla na čtyři roty. Na počátku jí velel podplukovník Lotocký. Později, od října 1914, stál v jejím čele pplk. Sozentovič. Slavnostní přísaha s předáním a svěcením svatováclavského praporu (tento výjev je znám ze zelené prvorepublikové poštovní známky) proběhla podle tehdejšího ruského kalendáře 11. října, tedy v den svátku sv. Václava 28. září 1914, na Sofijském náměstí v Kyjevě. 22. října byli Češi posláni na frontu.\n\nČeská družina byla připojena k vojsku generála Radka Dimitrijeva, k jeho III. armádě v Haliči. Po přesunu do Radyvyliva vyrazila družina k Brodcům, k rakouským hranicím. Překročila je 27. října 1914.\n\nDne 8. listopadu, na výročí bitvy na Bílé hoře, vykonal generál Radko Dimitrijev přehlídku České družiny.Stala se z ní divizní rozvědka. České jednotky prováděly bojový průzkum a sběr „jazyků“ (Syrový, Čeček, Švec). Mimo jiné se věnovaly i propagandistické činnosti, zaměřené na slovanské národnosti v rakouských bojových jednotkách. \n\nDo prvních bojů se družina zapojila 14. listopadu u Tarnova, 16. listopadu u Biele na Dunajci a 18. listopadu u Radlova. 19. listopadu následovala srážka s maďarskými husary u Niedziliesky (první bojová akce).\n\nZískání prvního defekta v 28. pluku (Pražské děti), šikovatele Lehečky a organizování slavného hromadného přeběhu, který se nekonal a měl za následek vystřídání 28. pluku 14. rakouským.\n\nV březnu 1915 začala ruská ofenzíva, pochod do Karpat přes Pilzno, Jaslo (kde o téměř 30 let později Čechoslováci bojovali znovu), Medzilaborce.\n\nČeští dobrovolníci byli připojeni k 48. divizi generála Kornilova. 17. dubna 1915 Dumbrovka, Smilno, průlom u Zborova, Kompošpaták, Bardejov. Při ofenzívě 20. března se Rusům vzdalo bez boje 3000 příslušníků 21. zeměbranecké divize, např. 11. písecký pluk a 3. dubna konečně i 28. pražský u Stebnícké Huty.\n\nDo konce roku 1915 vstoupilo do České družiny 2 225 dobrovolníků, 31 z nich padlo.\n\nPrapor České družiny byl vyroben v Moskvě Čechy a Slováky z tamější komunity. Sestává z vlajky Českého království (dva vodorovné pruhy – bílý a červený) doplněné o výšivku svatováclavské koruny ve středu, kterou obklopují znaky Čech, Moravy, Slezska a Slovenska. Byl předán družině jejím velitelem Sozentovičem na den sv. Václava 28. září 1914. Praporečníkem České družiny se stal synovec Adolfa Heyduka, agronom z Kavkazu Jaroslav Heyduk.\nNaše jednotky vyznávaly původně Svatováclavskou tradici s možností vytvoření Českého království včetně Slovenska s podporou Ruska, jak je uvedeno v přípisu francouzského vyslance Paleologuea o jednání s ruským ministrem zahraničí Sazonovem ze září 1914. I první pluk byl původně nazván plukem svatého Václava, než jej T. G. Masaryk při své osobní návštěvě v roce 1917 na popud plukovníka Konstantina Mamontova (jenž ctil a zaváděl v legiích též husitskou tradici) přejmenoval na pluk Mistra Jana Husi.\n\n"}
{"id": "37737", "url": "https://cs.wikipedia.org/wiki?curid=37737", "title": "Post Office Protocol", "text": "Post Office Protocol\n\nPOP (\"Post Office Protocol\") je internetový protokol, který se používá pro stahování e-mailových zpráv ze vzdáleného serveru na klienta. Jedná se o aplikační protokol pracující přes TCP/IP připojení. V současnosti je používána zejména třetí verze (POP3), která byla standardizována v roce 1996 v .\n\nPOP3 je následníkem protokolů POP1 a POP2 (označení POP už dnes téměř výhradně znamená POP3). V současné době používají téměř všichni uživatelé elektronické pošty pro stahování e-mailů programy využívající POP3 nebo IMAP.\n\nZe vzdáleného serveru se stáhnou všechny zprávy, třeba i ty, které uživatel číst nechce, nebo spam (pokud ho již nefiltruje poštovní server). Většina POP3 serverů sice umožňuje stáhnout i pouze hlavičky zpráv (a následně vybrat zprávy, které se stáhnou celé), ale podpora v klientech vesměs chybí. Tuto nevýhodu může odstranit protokol IMAP, který pracuje se zprávami přímo na serveru.\n\nPro odesílání zpráv se používá protokol SMTP, nezávisle na použitém protokolu pro příjem pošty.\n\nProtokol verze POP1 byl vydán v říjnu 1984, standardizován v (5 stran) a autorem je Joyce Reynolds. O pět měsíců později byla vydána druhá verze, POP2 v (24 stran). Rozdíl oproti POP1 byl hlavně v komunikaci mezi klientem a serverem. První dvě verze byly určeny jen ke stažení e-mailu a jeho následnému odstranění ze serveru. Roku 1994 byla standardizována třetí a zatím poslední verze, POP3 v (18 stran). Tato verze se od předcházejících dvou výrazně liší. Zatímco předcházející verze pracovaly na principu „push“ (server odešle data ke klientovi), verze POP3 pracuje na principu „pull“ (klient požaduje data od serveru). Umožňuje oproti předchozím značné množství nastavení, jako například možnost stáhnout pouze hlavičky e-mailů. Dnes se používá výhradně POP3, POP2 je využíván v zanedbatelném množství.\n\nJako mnoho jiných starších internetových protokolů, POP3 původně podporoval jenom nešifrované přihlašovací mechanismy. Ačkoli v POP3 je běžný jednoduchý (nezabezpečený) přenos hesel, podporuje současně několik autentizačních metod ověřování na různých úrovních ochrany před neoprávněným přístupem k cizí poštovní schránce. Jedna taková metoda, APOP (kterou základní specifikace definuje jako „volitelný příkaz“), užívá MD5 hash funkci pro zabezpečený přenos hesla od klienta na server. Klienti podporující APOP jsou například Mozilla, Thunderbird, Eudora a Novell Evolution. Klienti mohou také šifrovat celou POP3 komunikaci užitím SSL nebo modernějšího TLS.\n\nProtokol POP3 má pro své účely vyhrazen TCP port 110. Komunikace probíhá na principu výměny zpráv mezi klientem a serverem. Příkaz vždy začíná na začátku řádky, v základní implementaci POP3 mají příkazy 3 nebo 4 znaky. Příkazy nerozlišují velká a malá písmena. Za příkazem můžou následovat další argumenty oddělené mezerami. Řádky jsou oddělovány pomocí CRLF. Každá odpověď od serveru musí začínat indikací stavu operace – buď +OK, nebo -ERR. Následovat může textový řetězec s popsaným důvodem stavu. POP3 implementace jsou často poměrně komunikativní a dají se užívat i „ručně“.\n\n C: <otevření spojení>\n\nE-mailový klient je program, který komunikuje se vzdáleným serverem a pomocí příkazů dokáže uložit e-maily na lokální disk a následně je odstranit ze serveru. V současnosti podporuje POP3 většina klientů. Nejběžnější a nejpoužívanější e-mailoví klienti jsou:\n\n\n\n\n\n"}
{"id": "37738", "url": "https://cs.wikipedia.org/wiki?curid=37738", "title": "Internet Message Access Protocol", "text": "Internet Message Access Protocol\n\nIMAP (\"Internet Message Access Protocol\") je internetový protokol pro vzdálený přístup k e-mailové schránce prostřednictvím e-mailového klienta. IMAP nabízí oproti jednodušší alternativě POP3 pokročilé možnosti vzdálené správy (práce se složkami a přesouvání zpráv mezi nimi, prohledávání na straně serveru a podobně) a práci v tzv. on-line i off-line režimu. V současné době se používá protokol IMAP4 (IMAP version 4 revision 1 - IMAP4rev1), který je definován v RFC 3501.\n\nProtokol IMAP umožňuje trvalé (tzv. on-line) připojení k e-mailové schránce. Díky tomu je možné s celou poštovní schránkou plně pracovat z libovolného místa. Všechny zprávy a složky jsou uloženy na poštovním serveru a na počítač se stahují jen nezbytné informace, takže při zobrazení složky se stáhnou jen záhlaví zpráv a jejich obsah až v případě, že zprávu chce uživatel přečíst. U jednotlivých zpráv se uchovává jejich stav (nepřečtená, odpovězená, důležitá), uživatel může zprávy přesouvat mezi složkami, složky vytvářet, mazat, prohledávat na straně serveru apod. Protokol umožňuje současné připojení více klientů zároveň.\n\nE-mailové zprávy jsou obecně posílány e-mailovému serveru, který ukládá příchozí zprávy v příjemcově mailboxu. Uživatel později znovu získává tyto zprávy buď přes webový prohlížeč nebo přes e-mailového klienta, který používá jeden z e-mailových protokolů. Zatímco někteří klienti a servery upřednostňují používání vlastních protokolů, zároveň podporují i standardní protokoly (SMTP pro odesílání, pro přijímání se používá POP3 a IMAP4), což jim dovoluje komunikovat s ostatními klienty. Například Microsoft Outlook typicky používá vlastní protokol ke komunikaci s Exchange serverem, stejně tak IBM Notes když komunikuje s Dominen, všechny tyto produkty však také podporují SMTP, POP3 a IMAP4 protokoly. Podpora starších internetových protokolů dovoluje mnoha dalším e-mailovým klientům, jako jsou např. Qualcomm Eudora nebo Mozilla Thunderbird, přistupovat k těmto serverům a podobně dovoluje ostatním serverům používat tyto klienty.\n\nE-mailoví klienti jsou obecně konfigurováni buď pro POP3 nebo IMAP4 k přijímání e-mailů a v obou případech používají SMTP pro odesílání. Většina e-mailových programů může také používat Lightweight Directory Access Protokol (LDAP) pro udržování adresářů a práci s informacemi o uživatelích.\n\nIMAP se mj. často používá v rozlehlých sítích, např. v e-mailovém systému vysokých škol nebo firem. Jakmile jsou nové e-maily uloženy na síti, mohou k nim uživatelé pomocí IMAP hned přistupovat na svých počítačích. S protokolem POP3 uživatelé buď stahují e-maily do svých počítačů nebo k nim přistupují přes webový prohlížeč. Obě tyto metody jsou delší než IMAP a uživatelé musí buď stáhnout všechny nové e-maily, nebo \"obnovit\" stránku k zobrazení nových zpráv.\n\nIMAP byl vyvinut Markem Crispinem v roce 1986 jako vzdálený poštovní protokol pro prohlížení obsahu e-mailové schránky.\n\nPůvodní \"Interim Mail Access protocol\" byl implementován jako klient pro Xerox Lisp Machine a servery TOPS-20. Neexistují žádné kopie původního softwaru; všechny známé instalace originálního protokolu byly aktualizovány na IMAP2. Ačkoliv některé příkazy a odpovědi byly podobné IMAP2, původnímu protokolu chyběly tagové příkazy/odpovědi, takže jejich syntaxe nebyla kompatibilní se všemi ostatními verzemi IMAPu.\n\nPůvodní protokol byl rychle nahrazen \"Interactive Mail Access Protocol\" (IMAP2), definovaném v RFC 1064, později vylepšeném na RFC 1176. IMAP2 představil tagové příkazy/odpovědi a byl první veřejně distribuovanou verzí.\n\nS příchodem MIME byl IMAP2 rozšířen o strukturu MIME a byla přidána správa mailové schránky (vytvoření, smazání, přejmenování, nahrání zpráv), která v IMAP2 chyběla. Tato experimentální oprava byla nazvaná IMAP2bis. Dřívější verze mailového klientu Pine byly široce distribuovány s podporou IMAP2bis.\n\nV 90. letech byla v IETF (Internet Engineering Task Force) vytvořena pracovní skupina pro IMAP, která převzala zodpovědnost za design IMAP2bis. Tato skupina se rozhodla přejmenovat IMAP2bis na IMAP4, aby se předešlo zmatkům s vývojem IMAP3 (RFC1203), na němž tehdy pracovala jiná skupina, ale který nikdy nebyl v praxi akceptován a implementován. Zkratka IMAP je nyní vykládána jako \"Internet Message Access Protocol\".\n\nNěkteré designové vady v původním IMAP4 (definovaném v RFC 1730) vedly k vytvoření opravy IMAP4rev1 o dva roky později. IMAP4 se používal jen krátce, proto nebyl příliš rozšířený.\n\nAktuální verze IMAPu od roku 1996, IMAP verze 4 revize 1 (IMAP4rev1), je definována v RFC 3501. IMAP4rev1 je zpětně kompatibilní s IMAP2, IMAP2Bis i IMAP4, které se ale téměř nepoužívají. Na rozdíl od starších Internetových protokolů, má IMAP4 zabudovanou podporu šifrovaného přihlášení. Možný je i přenos nezakódovaného hesla. Protože použití šifrovacího mechanismu musí být odsouhlaseno serverem i klientem, je v některých případech (typicky mezi Microsoft Windows klientem a ne-Windowsovým serverem) použito nezakódované heslo.\n\nJe také možné zakódovat komunikaci IMAP4 použitím SSL. Buď se komunikuje přes SSL tunel na portu 993, nebo se v komunikaci přes IMAP4 použije STARTTLS (Transport layer security). Protokol IMAP standardně používá port 143 protokolu TCP.\n\nHlavní výhody jsou spojené s principem synchronizace, která umožňuje spravování zpráv v emailovém klientu zrcadlit na server, zatímco protokol POP3 je založen především na jednostranném stahování nepřečtených zpráv ze serveru do klienta.\n\nPokud používáme POP3, klienti se připojí na server pouze na tak dlouho, aby si stáhli novou poštu. Pro použití IMAP4 jsou klienti připojeni tak dlouho, dokud je aktivní uživatelské rozhraní, stahování zpráv je závislé na požadavcích. Pro uživatele s mnoha nebo s velkými e-maily je tento způsob rychlejší.\n\nProtokol POP3 dovoluje připojení pouze jednoho uživatele ke schránce. IMAP dovoluje současné připojení více uživatelů k jedné schránce, a umožňuje vidět změny provedené ostatními klienty.\n\nTéměř všechny e-maily jsou přenášeny ve formátu MIME, což dovoluje zprávám mít stromovou strukturu, kde listové uzly jsou všechny varianty jednotlivých částí obsahu a nelistové uzly jsou varianty více částí. Protokol IMAP4 dovoluje klientům odděleně přijímat jednotlivé MIME části zprávy. Mechanismus umožňuje klientům přijímat textové zprávy, aniž by se zatěžovala linka stahováním přiložených souborů.\n\nDíky použití příznaků definovaných v protokolu IMAP4 si mohou klienti udržovat přehled o stavu zprávy, např. jestli zpráva byla přečtena, bylo na ni odpovězeno, nebo byla smazána. Tyto příznaky jsou uloženy na serveru, takže různí klienti současně přistupující k jedné schránce v různou dobu mohou zjistit změny provedené ostatními klienty. POP3 něco takového nedovoluje, pokud se uživatel připojí dvěma různými klienty, není možnost tyto informace mezi nimi synchronizovat.\n\nWebmailové služby jako je Gmail většinou IMAP podporují.\n\nIMAP4 klienti mohou vytvářet, přejmenovávat anebo mazat mailové schránky (obvykle uváděné uživateli jako složky) na serveru a přenášet zprávy mezi schránkami. Podpora více schránek dovoluje serverům zpřístupnit sdílené a veřejné složky.\n\nIMAP4 poskytuje klientům mechanismus, kterým mohou vyhledávat na serveru zprávy podle různých kritérií. Tento mechanismus dovoluje klientům vyhledávat přímo na serveru, bez nutnosti poštu stáhnout.\n\nNa zkušenostech s dřívějšími internetovými protokoly, IMAP4 určuje explicitní mechanismus, podle kterého může být rozšířen. Bylo navrženo mnoho rozšíření základního protokolu, která se běžně používají. IMAP2bis neměl žádný rozšiřující mechanismus a POP3 rozšíření definována v RFC 2449.\n\nOproti protokolu POP3 je IMAP4 velmi komplikovaný protokol. Jeho implementace je značně složitější a tedy i náchylnější k chybám než implementace POP3. Navzdory tomu IMAP používá mnoho e-mailových serverů a klientů jako jejich standardní přístupovou metodu.\n\nPokud nejsou ukládací a vyhledávací algoritmy na serveru bezpečně implementovány, prohledávání velké schránky může značně zatěžovat server. IMAP4 klienti mohou způsobit zpoždění při vytváření nových zpráv, u pomalých připojení (např. u mobilních zařízení). U těchto zařízení je lepší použít Push IMAP, což je rozšířený IMAP protokol o implementaci Push e-mail. Nicméně Push IMAP se běžně nepoužívá a v současnosti IETF pracuje na jiném způsobu.\n\n"}
{"id": "37739", "url": "https://cs.wikipedia.org/wiki?curid=37739", "title": "Network News Transfer Protocol", "text": "Network News Transfer Protocol\n\nNNTP (Network News Transfer Protocol) je v informatice přenosový protokol pro síťové diskuzní skupiny (též \"Usenet NetNews\"), které byly používány zejména v počátcích Internetu. Příspěvky diskuzních skupin jsou uloženy na mnoha serverech, mezi kterými se příspěvky synchronizují. Servery tvoří distribuovanou síť, která využívá NNTP protokol ke vzájemné komunikaci.\n\nPůvodně byla distribuce příspěvků zajišťována pomocí UUCP, které používalo pro přenosy telefonní linky (tj. vytáčené připojení pomocí modemů), kterými byly přenášeny jednotlivé soubory se zprávami typicky v nočních hodinách. Uživatelé si pak zprávy četli z lokálních disků. Příspěvky se ukládaly na disk a opět v nočních hodinách distribuovaly na další Usenet servery.\n\nPo přechodu na interaktivní spojení pomocí protokolu TCP byla metoda výměny souborů (příspěvků) pomocí UUCP nahrazena protokolem NNTP, který umožňuje uživatelům číst a psát do diskusních skupin v reálném čase. Klient se z libovolného místa v počítačové síti spojuje pomocí NNTP protokolu se serverem, který uchovává příspěvky na svém diskovém prostoru. NNTP umožňuje interaktivní přenos článků s takřka nulovým zpožděním, čímž je omezena potřeba replikace článků na mnoha místech současně.\n\nKe komunikaci se serverem, ukládání, čtení a předávání článků slouží klientům různé příkazy.\nProtokol NNTP umožňuje také aktivní a pasivní způsob přenosu příspěvků, kterému se také hovorově říká „pushing“ (tlačení) a „pulling“ (tažení). Při tlačení klient zadá příkaz codice_1 a následně se dozví, zda se již článek na serveru vyskytuje, či nikoli. Tlačení však díky neustálému vyhledávání, zda již článek není v historii značně zatěžuje systém serveru.\n\nNaproti tomu tažení zadané příkazem NEWNEWS zašle uživateli seznam všech dostupných článků a ten si následně vybere ty články, které ještě nevlastní. Problémem tažení je však autorizace osob a tudíž se server musí ujistit, zda neposílá neautorizovaným uživatelům tajné dokumenty, nebo jim nepřístupné články.\n\nZabezpečenou variantou NNTP je protokol NNTPS, který komunikaci šifruje pomocí SSL. Server standardně naslouchá na TCP portu 119, při zabezpečeném spojení pak na portu 563. Protokol je definován v .\n\nKlient (C) se připojí k serveru (S), komunikaci zahajuje server uvítací zprávou začínající kódem codice_2 nebo codice_3. Komunikace probíhá na textové úrovni. Každý řádek je ukončen znaky CR-LF. Maximální délka řádku zasílanému serveru je 510 znaků (512 i s CR-LF). Příspěvek se skládá z hlavičky a těla (u příkazu codice_4 je server oddělí jedním prázdným řádkem). Za každým příspěvkem zašle server jednu tečku na samostatném řádku. Jestliže se v těle příspěvku vyskytuje řádek začínající tečkou, je tato tečka zdvojena.\n\nCelkový problém protokolu NNTP je umožnění informovanému klientovi vložit do sítě články s falešnou specifikací odesílatele, které se označuje jako falšování news (news faking). Stejný problém se týká protokolu SMTP (Simple Mail Transfer Protocol). Avšak rozšíření protokolu NNTP umožňuje u některých příkazů vyžadovat autentizaci uživatele, čímž se možnost vytváření falešných zpráv částečně omezí.\n\nNejpoužívanějším balíkem protokolu NNTP je v současnosti démon NNTP, jehož původními autory jsou Phil Lapsley a Stan Barber, kteří ho původně vytvořili, aby jeho prostřednictvím přiblížili detaily .\n\nMezi jinými balíky, kdy máme na výběr mezi balíky binárních souborů, nebo různé programy pro instalaci můžeme použít také balík nazvaný „InterNet News“ (INN). Autorem INN je Rich Salz a tento balík umožňuje jak přenos NNTP, tak i starší UUCP-news. Tento balík je spíš navržen pro větší systémové servery.\n\nServer NNTP se nazývá \"nntpd\" a lze ho zkompilovat dvěma různými způsoby, které závisí na očekávaném zatížení systému news. Z důvodu žádných neexistujících již zkompilovaných verzí se veškerá konfigurace provádí skrze makro, které je definováno v souboru \"common/conf.h\"\n\n\nOmezení přístupu k NNTP:\n\nPřístup ke zdrojům NNTP je řízen souborem \"nntp_access\", který je uložen v adresáři \"/usr/lib/news\".\n\nŘádky v tomto souboru specifikují přístupová práva přidělená vzdáleným hostitelům. Každý řádek má následující formát:\n\nJakmile se klient připojí na NNTP-port, pokusí se server nntpd pomocí zpětného překladu IP adresy získat doménové jméno klienta. Doménové jméno a jeho IP adresa jsou porovnávány s polem \"site\" každého záznamu v takovém pořadí, v jakém jsou uvedeny v souboru. Shoda může být buď částečná, nebo úplná. V případě úplné shody ji použije, kdežto v případě částečné shody ji použije jen pokud se nenajde žádná další částečná shoda.\nZáznamy s obecnější specifikací adres jsou uváděny na začátku souboru, protože případné shody jsou pozdějšími přesnějšími záznamy potlačeny.\n\n"}
{"id": "37740", "url": "https://cs.wikipedia.org/wiki?curid=37740", "title": "Lokomotiva Jawn Henry", "text": "Lokomotiva Jawn Henry\n\nLokomotiva Jawn Henry je příkladem americké obří parní turbínové lokomotivy s elektrickým přenosem výkonu.\n\nLokomotiva byla postavena v roce 1954 lokomotivkou Baldwin s podporou firmy Westinghouse pro společnost Norfolk & Western Railway. Byla vybavena vysokotlakým vodotrubnatým kotlem Babcock–Wilcock, který párou zásoboval stejnosměrný turbogenerátor o výkonu 3 000 kW. Ten napájel dvanáct trakčních motorů.\n\nJednalo se o jednu z největších a nejsilnějších lokomotiv na světě – i s naloženým tendrem vážila 586 t a vyvozovala víc než dvakrát větší tažnou sílu, než je povolené maximum na železnicích v Evropě. Ve Spojených státech ale mají železnice poněkud jiné rozměry. Vyřazena byla zhruba po deseti letech provozu.\n\nDalší parametry:\n"}
{"id": "37741", "url": "https://cs.wikipedia.org/wiki?curid=37741", "title": "Metrovagonmaš", "text": "Metrovagonmaš\n\nMetrovagonmaš (\", do roku 1992 Mytiščinský strojírenský závod, \") je strojírenský podnik v Mytišči nedaleko Moskvy. Je znám především jako výrobce souprav metra pro země RVHP, kromě vozů metra vyrábí i mnoho dalších strojů z různých jiných odvětví, včetně vojenské techniky.\n\nRoku 1934 vznikly první vlaky typu A pro Moskevské metro, později se pokračovalo s jejich inovací, a to až do 70. let minulého století, kdy se objevily vlaky série E. Od roku 1976 se pak vyrábějí soupravy série 81-71, které již mají zvlášť čelní a vložené vozy. Tyto soupravy nahradily modernější typu 81-72 (známé také jako Jauza), v roce 1998. Kromě nich jsou v závodu vyráběny i vlaky lehkého metra (série 81-74).\n\nDo pražského metra byly dodávány soupravy Ečs (81-709) a 81–717/714. Dnes už se však v běžném provozu setkáme pouze s modernizovanou soupravou 81-71M, které jezdí na trase A i na trase B. Vozy Ečs byly až na výjimky sešrotovány a pouze ve výročních chvílích vyjíždí na trasy metra ze Zličínského depa jedna třívozová souprava a/nebo jedna pětivozová souprava 81-71.\n\nV rámci úhrady ruského dluhu se Rusko pokusilo dodat do Česka jednotky typu RA-1 (\"Relsovyj avtobus\"), výrobní typ 731.35. Dvoudílná jednotka tohoto typu dorazila z Mytišči do Brna 6. září 2003. Do vyřízení formalit pro zkušební provoz v ČR byla jednotka uschována v depu Brno-Maloměřice a posléze Brno-Horní Heršpice. 7. prosince 2003 byla přepravena na Železniční zkušební okruh Cerhenice (ŽZO) a poté absolvovala zkoušky na ŽZO i na tratích Správy železnic. 5. ledna 2005 vydal Drážní úřad povolení ke zkušebnímu provozu jednotky s cestujícími a jednotce byla přidělena řada 835, přičemž každý díl má vlastní inventární číslo. Prototyp byl tedy označen 835.001 a 835.201. Jednotka byla majetkem firmy Elektromechanika Úvaly a byla pronajata ČD na dobu zkušebního provozu. Před zahájením zkušebního provozu byla provedena mj. aktualizace software řídícího systému Lokel Intelo, načtení dat a oživení vnitřního a vnějšího informačního systému, prověření vlakového zabezpečovače LS 90, doplnění orientačních piktogramů do interiéru a na skříň jednotky.\n\nZkušební provoz s cestujícími byl zahájen 14. února 2005. Po několika měsících byl provoz ukončen a jednotka byla vrácena majiteli.\n\n"}
{"id": "37743", "url": "https://cs.wikipedia.org/wiki?curid=37743", "title": "Ostrovecká olšina", "text": "Ostrovecká olšina\n\nOstrovecká olšina je přírodní památka ev. č. 1412, lokalita Krty v okrese Rakovník. Přírodní památku tvoří podmáčené louky a olšiny. Nachází se uprostřed lesů mezi obcemi Krty a Velečín, severně od vesnice Ostrovec u levého přítoku Ostroveckého potoka. Správa AOPK Praha.\n\nDůvodem ochrany je zachování zbytku přirozených společenstev podmáčených luk a olšin s výskytem vzácných slatinných druhů rostlin. Z původně lučního biotopu se náletem vyvinula jasanová olšina, doprovodnými dřevinami jsou jasan ztepilý a topol osika. Na území s též nachází zajímavé druhy rostlin. Jsou to především prstnatec májový, upolín evropský, pcháč bahenní, kozlík dvoudomý, škarda bahenní, blatouch bahenní, hadilka obecná, bledule jarní.\n\n"}
{"id": "37744", "url": "https://cs.wikipedia.org/wiki?curid=37744", "title": "M1", "text": "M1\n\nSpojení písmene M a číslice 1 může mít různé významy:\n\n"}
{"id": "37746", "url": "https://cs.wikipedia.org/wiki?curid=37746", "title": "Lokomotiva Big Boy", "text": "Lokomotiva Big Boy\n\nLokomotiva \"Big Boy\" (\"Velký chlapec\") je považována za největší parní lokomotivu na světě. Přitom méně známá Virginian Class AE měla větší tažnou sílu až 700 kN a lokomotiva Triplex až 712 kN. V mnoha parametrech nebyla překonána ani lokomotivami jiných trakcí.\n\nLokomotivy této řady byly vyráběny lokomotivkou ALCO v letech 1941 - 1944 pro americkou společnost Union Pacific. Bylo jich vyrobeno celkem 25 kusů ve dvou sériích. Jejich úkolem byla vozba v čele těžkých nákladních vlaků přes Skalnaté hory. Byly schopny táhnout 4000 t těžký vlak rychlostí 35 km/h na 90 km dlouhém stoupání 12 promile, nebo 3000 t těžký vlak rychlostí 40 km/h.\n\nLokomotiva Big Boy váží 548,2 t. Je 5 m vysoká a 40,4 m dlouhá, její maximální rychlost byla 128 km/h. Výkon lokomotiv Big Boy byl po přechodu na motorovou trakci nahrazován až pěti lokomotivami.\n\nZajímavá je též konstrukce pojezdu u těchto strojů. Při jejich délce a hmotnosti bylo využito uspořádání pojezdu systému Mallet (jaký měla v Česku U47.001 B'B). U této lokomotivy je použito uspořádání (2'D)'D 2', což znamená, že jen čtyři nápravy tohoto stroje jsou pevně uloženy v rámu lokomotivy. Díky tomuto uspořádání pojezdu byly lokomotivy schopny projíždět oblouky 20°, což odpovídá poloměru 88 m. Jejich pevný rozvor činil jen 6300 mm.\n\nDodnes se zachovalo 8 těchto lokomotiv, stroj č. 4014 společnost Union Pacific zprovoznila po mnohaleté muzejní odstávce a poprvé vyjel 2. května 2019.\n"}
{"id": "37748", "url": "https://cs.wikipedia.org/wiki?curid=37748", "title": "Logical Block Addressing", "text": "Logical Block Addressing\n\nLogical Block Addressing (LBA) je v informatice metoda, při které se ve vnější paměti jednotlivé logické bloky s daty číslují lineárně (postupně) od 0 (nuly). Jeden logický blok (někdy též \"sektor\") má v pevných discích velikost 512 bajtů, avšak SSD disky jej mají 1024 bajtů a optická média 2048 bajtů (CD-ROM, DVD). Metoda adresace logických bloků pomocí LBA je nástupcem metody Cylindr-Hlava-Sektor (CHS), která byla používána dříve.\n\nPrvní logický blok na disku má adresu 0 (nula), další 1 atd. V základní variantě LBA je délka adresy 28 bitů, je tedy možné adresovat až 2 sektorů, což při velikosti logického bloku 512 bajtů znamená maximální kapacitu disku 128 GiB. Pro větší pevné disky je používán nový standard ATA (konkrétně ATAPI-6, resp. ATA 100), který zavádí 48bitovou LBA adresu, takže je možné adresovat až 128 PiB (128 miliónů GB pro logické bloky velikosti 512 bajtů).\n\nV počítačích IBM PC kompatibilních byla od počátku pro adresaci logických bloků dat používána metoda Cylindr-Hlava-Sektor (CHS), která přímo odrážela fyzickou strukturu pevného disku. Tato metoda obsahovala limity, které omezovaly velikost disku na 100 MB. Kvůli jednoduchému překonání tohoto limitu byla zrušena přímá vazba CHS adresy na fyzickou strukturu disku. V CHS adrese se uváděl vyšší počet hlav (až 64) a výsledná fyzická adresa adresovaného logického bloku s daty byla v řadiči uvnitř disku přepočtena. Tato metoda umožnila adresovat až 7,8 GB disky bez toho, aby bylo nutné měnit kód obslužných rutin obsažených v BIOSu počítače, který pro přístup k datům využíval operační systém DOS.\n\nFyzická konstrukce disku se již v adresaci přestala projevovat a operační systém tak již nemohl dostatečně exaktně provádět optimalizace přesunu hlaviček pevného disku. Proto se pouze předpokládá, že blízké LBA adresy se nacházejí na disku též blízko u sebe nebo že nižší LBA adresy se nacházejí blíže ke středu disku (začátek) a vyšší adresy na vnějším okraji (konci) disku. V moderních pevných discích navíc není konstantní počet logických bloků na všech stopách, protože jejich počet je měněn tak, aby byla zachována optimální hustota zaznamenaných dat (tj. vnitřní stopy obsahují méně logických bloků, než stopy na vnějším okraji, které jsou delší a mohou obsahovat více logických bloků). Všechny tyto skutečnosti vedly k zavedení NCQ u SATA disků, kdy o optimalizaci operací rozhoduje sám disk, který ví, jaká je přesná fyzická struktura disku.\n\nLBA bylo do ATA zavedeno po vzoru SCSI disků, které byly dražší, výkonnější (zpočátku i s vyššími kapacitami) a používaly se zejména v serverech nebo pracovních stanicích. \n"}
{"id": "37750", "url": "https://cs.wikipedia.org/wiki?curid=37750", "title": "Souprava metra 81-71", "text": "Souprava metra 81-71\n\n81–71 je typ sovětských souprav metra vyráběných v Mytiščinském strojírenském závodě ( , dnes Metrovagonmaš) u Moskvy. Tento typ byl vyvinut zejména na základě požadavků pražského dopravního podniku, ale byl dodáván i do ostatních socialistických států sdružených v RVHP. V Praze jsou tyto vozy v provozu od roku 1978, od roku 2009 ale již pouze v modernizovaném provedení 81-71M. Několik vozů bylo kvůli špatnému technickému stavu sešrotováno.\n\nNa rozdíl od souprav typu Ečs tvoří soupravu dva typy vozů. Jednak jde o řídící vůz typu 81–717.1 a dále o vložený vůz 81–714.1. Vozy pro moskevské metro měly označení 81–717 a 81–714, zatímco pro budapešťské metro měly označení 81–717.2 a 81–714.2.\n\nVývoj nového typu metra pro Moskvu (a samozřejmě i další města tehdejšího východního bloku) začal roku 1976. Poprvé zde byly, na rozdíl od ostatních předešlých souprav (výjimku tvoří souprava metra I, která nebyla vyráběna sériově), rozlišeny čelní a vložené vozy. Hlavním důvodem byla jednak úspora vybavení, nutná pro řízení vlaků, jednak snaha zvýšit přepravní kapacitu jednotlivých vagónů. Vyměněno bylo elektrické zařízení, zvýšila se přepravní rychlost i cestovní komfort; stará světla nahradily výkonnější zářivky. Oproti vlakům složeným z vozů typu E se dosáhlo úspory ve spotřebě energie o 5–6 %. Technicky je možné spojit čelní a vložené vozy až do osmivozové soupravy, což je maximum, které je v Moskvě využíváno.\n\nExperimentální souprava byla vypravena na linku Kolcevaja v Moskvě a opatřena zajímavým nátěrem; každý z vagónů měl jinou barvu (později byl vyměněn za standardní tmavomodrý u všech vozů). Nově byl strojvedoucímu k dispozici i pomocník; obsluha tedy byla dvoučlenná.\n\nDo výroby se dostaly vlaky typu 81-71 v roce 1977, o rok později se objevily i v Praze. Poprvé v historii Vagonmaše nedostal nový typ soupravy písmenné označení (předchozí typy vlaků nesly písmena A, B, V, G, D, E a I). Od roku 1980 výroba těchto souprav probíhala také v petrohradském závodě I. E. Jegorova.\n\nO dalších sedm let později pak došlo k několika modifikacím, hlavně co se týče protipožární bezpečnosti; označení vozů se tak změnilo na 81-717.5 a 81-714.5. Poslední vlaky tohoto typu byly dodány do Prahy v roce 1990; v SSSR a později Rusku se však vyráběly i nadále.\n\nNově vyráběným soupravám se v roce 1993 zmodernizovalo jejich vybavení, hlavně co se zabezpečení a motorů týče. Místo lavic s koženkovým potahem se také objevily dělené sedačky, stále však v podélném uspořádání. Přibyly také další čtyři světlomety na přední stranu čelních vozů. Tyto nejnovější soupravy jsou již označovány jako 81-717.5М či 81-714.5М\n\nSoupravy metra typů 81-71 či jejich modifikace byly dodávány do následujících měst: Moskva, Petrohrad, Kyjev, Baku, Tbilisi, Novosibirsk, Minsk, Dnipro, Samara, Charkov, Nižnij Novgorod, Jekatěrinburg, Praha (1978–1991; 204 čelních vozů 81-717.1 a 303 vložených vozů 81-714.1), Varšava, Budapešť, Sofie, Jerevan a Taškent.\n\nV Praze byl jejich provoz zahájen v roce 1978, provoz souprav v původním provedení byl ukončen 2. července 2009. Čelní vůz č. 2374 je od roku 2010 umístěn v Muzeu městské hromadné dopravy v Praze, Dopravní podnik hl. m. Prahy si ponechal pětivozovou soupravu č. 2159+2213+2429+2637+2504 pro historické jízdy a jiné výjimečné příležitosti na trasách linek A a B. V letech 1996–2011 bylo 93 pětivozových souprav modernizováno na typ 81-71M, které nadále zajišťují dopravu na linkách A a B.\n\n"}
{"id": "37751", "url": "https://cs.wikipedia.org/wiki?curid=37751", "title": "RAID", "text": "RAID\n\nRAID ( – \"vícenásobné diskové pole nezávislých disků\", dříve \"inexpensive disks\", tj. \"levných disků\") je v informatice metoda zabezpečení dat proti selhání pevného disku. Zabezpečení je realizováno specifickým ukládáním dat na více nezávislých disků, kdy jsou uložená data zachována i při selhání některého z nich. Úroveň zabezpečení se liší podle zvoleného typu RAID, které je označováno čísly (nejčastěji RAID 0, RAID 1, RAID 5 či nověji RAID 6). RAID je často používán na serverech, avšak je nutné si uvědomit, že RAID nenahrazuje zálohování dat.\n\nPojem RAID vznikl v roce 1988, kdy byla Univerzitou California – Berkeley vydána publikace A Case For Redundant Arrays of Inexpensive Disks (David Patterson, Randy Katz a Garth Gibson). Písmenko I bývá vysvětlováno jednak jako Inexpensive = levný (například Adaptec), jednak jako Independent = nezávislý (například Microsoft). Obojí je pravda, protože RAID pole je složeno z obyčejných sériově vyráběných pevných disků, které nejsou nijak upravovány.\n\nTechnologie RAID prošla postupným vývojem, kdy byly zjištěné nedostatky odstraňovány nebo bylo odlišným přístupem dosaženo vyššího výkonu výsledného RAID pole.\n\nOdlišné způsoby ukládání dat jsou realizovány buď softwarově nebo hardwarově. V softwarovém řešení obsluhuje zápis do pole RAID operační systém (resp. speciální mezivrstva nebo přímo ovladač zařízení), a proto se jedná o nejlevnější řešení, které však trpí některými nedostatky (snížení rychlosti). Hardwarové řešení tyto nedostatky odstraňuje pomocí speciálního zařízení (řadič), který obstarává obsluhu RAID sám a hlavní procesor počítače tak není zatěžován. Problémem je, že většina lacinějších RAID řadičů na trhu je ve skutečnosti softwarově řízena, takže se o hardwarové řešení nejedná.\n\nPokud dojde při provozu RAID pole k výpadku některého disku (resp. členu pole), dostane se pole do tak zvaného \"degradovaného stavu\", ve kterém je jeho výkon typicky nižší, avšak stále jsou všechna uložená data k dispozici. Správce počítače vymění havarovaný disk za nový a ten začlení zpět do pole ( ), čímž začne tak zvaná \"rekonstrukce\" pole, při které jsou dopočítány chybějící údaje a zapsány na nový disk. Data jsou typicky během rekonstrukce stále přístupná. Po dokončení rekonstrukce je RAID pole opět takzvaně \"synchronizováno\". Někdy je v poli trvale k dispozici rezervní disk ( ), takže rekonstrukce pole může být zahájena zcela automaticky.\n\nRAID pole vytváří logický (virtuální) úložný prostor, se kterým se dá typicky pracovat stejným způsobem, jako by to byl jediný pevný disk. Jednotlivé disky v poli nazýváme \"členy pole\". Implementace RAID pole je typicky taková, že data na degradovaném nebo právě rekonstruovaném poli jsou stále k dispozici, i když obvykle se sníženým výkonem (rychlostí čtení a zápisu).\n\nČastou chybou je považování RAID pole za zálohování dat. RAID totiž data nechrání před omylným smazáním či úmyslným smazáním virem, pouze před fyzickým selháním jednoho nebo více disků. Skutečná záloha tak vyžaduje doplňující operace (uložení dat na bezpečné místo, jejich fyzické zabezpečení, šifrování zálohy, možnost návratu ke starší verzi dat apod.). Proto není možné při používání RAID pole samotné zálohování vyloučit.\n\nPole RAID 0 není vlastně skutečný RAID, protože neobsahuje žádné redundantní informace a tedy neposkytuje uloženým datům žádnou ochranu (porucha členu znamená ztrátu dat). Jednotlivá zařízení jsou jen spojena do logického celku a vytváří tak kapacitu součtu všech členů. Spojení může být realizováno dvěma způsoby: jako zřetězení (tj. lineárně, ), anebo prokládání ( ).\n\nNejjednodušší, ale poměrně efektivní ochrana dat. Provádí se zrcadlení (mirroring) obsahu disků. Obsah se současně zaznamenává na dva disky. V případě výpadku jednoho disku se pracuje s kopií, která je ihned k dispozici. Podobná technika může být uplatněna o úroveň výše, kdy jsou použity dva samostatné řadiče. Tato technika se nazývá duplexing a je odolná i proti výpadku řadiče. Teoreticky se může výrazně zvýšit rychlost čtení a o něco snížit odezva, avšak záleží na konkrétním řadiči (softwarové řadiče většinou možnost čtení z obou disků nevyužijí vůbec). Zato zápis může být pomalejší, protože se ukládají stejná data na dva disky. Technika výrazně zvyšuje bezpečnost dat proti ztrátě způsobené poruchou hardware. Nevýhodou je potřeba dvojnásobné diskové kapacity.\n\nRAID 5 vyžaduje alespoň 3 členy, přičemž kapacitu jednoho členu zabírají samoopravné kódy (neboli parity), které jsou uloženy na členech střídavě (a ne pouze na jednom, čímž byla odstraněna nevýhoda RAID 4). Výhodou je, že lze využít paralelního přístupu k datům, protože delší úsek dat je rozprostřen mezi více disků, takže čtení je rychlejší. Nevýhodou je pomalejší zápis (nutnost výpočtu samoopravného kódu). Je odolný vůči výpadku jednoho disku.\n\nObdoba RAID 5, používá dva paritní bloky na každém z použitých disků, přičemž na každém z nich je samoopravný kód vypočten jiným způsobem. Opět kvůli přetížení paritních disků jsou paritní data uložena střídavě na všech discích. Výhodou je odolnost proti výpadku dvou disků. Rychlost čtení je srovnatelná s RAID 5, ale zápis je pomalejší než u RAID 5, právě kvůli výpočtu dvou sad paritních informací. RAID 6 je možno sestavit z minimálně čtyř disků (pokud bychom neuvažovali rozprostření paritních informací na všechny disky, pak by se dalo zjednodušeně říci, že dva jsou datové a dva paritní). V této minimální konfiguraci se však s ohledem na výslednou kapacitu příliš nepoužívá, neboť kapacita pole je poloviční, tedy stejná jako v konfiguraci zrcadlení (RAID 1) dvou párů disků. Při zrcadlení navíc není třeba počítat dvě sady paritních informací, je tedy mnohem rychlejší při zápisu a nepotřebuje vysoký výpočetní výkon. RAID 6 je tedy výhodné při použití pěti a více disků.\n\nJedná se o dvouúrovňové pole. Někdy bývá také označováno jako RAID 01. Data uložíme prokládaně (stripováním) na dva disky (A, B), poté totéž uděláme s dalšími dvěma disky (C, D). Získáme tak dva logické disky AB, CD, které mají zrcadlený obsah. (Máme-li soubor, který se při stripování rozdělí na dvě poloviny, první část souboru máme na disku A a C, druhou na disku B a D) RAID 0+1 je odolný proti výpadku všech disků jednoho podpole, popřípadě x disků s rozdílnými daty, když x je počet RAID 0 podpolí (v popisovaném příkladě disky A a D nebo B a C) Výhodou tohoto způsobu je, že nejen rozkládáme zátěž mezi více disků při čtení a zápisu, ale data jsou také uložena zrcadleně, takže se dají po chybě snadno obnovit. Mezi nevýhody patří využití pouze 50 % celkové diskové kapacity, a při výpadku jednoho ze čtyř disků ztrácíme redundanci dat. Celková využitelná kapacita se vypočítá následovně (c = kapacita nejmenšího použitého disku; n = celkový počet disků v diskovém poli):\n\nformula_1\n\nPole RAID 1+0 (stripování) je opět kombinací RAID 0 a RAID 1, ale postupujeme obráceně. Nejdříve uložíme stejná data na disk A, B, poté na disk C, D. Získáme tak dva logické disky AB, CD, na nichž jsou data uložena stripovaně. (Máme-li soubor, který se při stripování rozdělí na dvě poloviny, první část souboru je na disku A a B, druhá část je na disku C a D, na rozdíl od RAID 0+1) RAID 1+0 je odolný proti výpadku jednoho disku v každém podpoli. Výhody jsou podobné RAID 0+1, navíc je obnova dat po chybě oproti RAID 0+1 mnohem rychlejší. Díky stripování dat a faktu, že se nemusí dopočítávat paritní data toto pole, dosahuje velkých přenosových rychlostí, proto se často používá pro hodně vytížené databázové aplikace. Nevýhodou je opět využití pouze 50 % kapacity, využitelná kapacita se vypočítá následovně (c = kapacita nejmenšího použitého disku; n = celkový počet disků v diskovém poli):\n\nformula_1\n\nRAID 50 je dvouúrovňové pole, vytvořené prokládáním několika RAID 5 polí. Prokládání zvyšuje rychlost oproti jednoúrovňovému RAID 5, ovšem v každém podpoli je potřeba jeden disk navíc na paritní data, to znamená, že pole je odolné proti selhání jednoho disku každého podpole (oproti RAID 60, které je odolné proti selhání dvou disků v každém podpoli). Celková velikost se vypočítá podle následujícího vzorce, kde n = počet disků v podřazeném poli RAID 5; c = kapacita disku; p = počet podřazených polí.\n\nformula_3\n\nJedná se o dvouúrovňové pole, vytvořené prokládáním (stripingem) několika polí typu RAID 6. Ty poskytují vyšší zabezpečení než RAID 5, zatímco RAID 0 nad nimi pomůže k vysoké přenosové rychlosti. Minimální počet disků je 8, ovšem při použití pouze osmi disků je efektivnější vytvoření RAID 100 (které má při osmi použitých discích stejnou kapacitu a větší rychlost, protože nemusí dopočítávat paritní data). V současné době se jedná o jedno z nejbezpečnějších řešení pro vysoké výkony. Zároveň je zde možnost vysoké efektivity využití kapacity, pokud se použije větší množství disků. Velikost se spočítá stejně jako u pole RAID 50, pouze odečítáme dvojku (RAID 6 má dva disky s paritními daty, oproti RAID 5, který má pouze jeden)\n\nformula_4\n\nRAID 10+0 nebo RAID 100 je tříúrovňové pole, vytvořené dvouúrovňovým prokládáním dat na zrcadlené podpole (RAID 1). K vytvoření takového diskového pole je potřeba minimálně 8 disků. Mezi výhody patří větší přenosové rychlosti díky prokládání a odolnost proti výpadku jednoho disku v každém podpoli. Nevýhodou je využití pouze 50 % kapacity, využitelná kapacita se spočítá následovně (c = kapacita nejmenšího použitého disku; n = celkový počet disků v diskovém poli):\n\nformula_1\n\nJe složitější verze RAID 3, kde jsou data po bitech stripována mezi jednotlivé disky. Data jsou zabezpečena pomocí tzv. Hammingova kódu. Díky němu lze rovněž rozpoznat a opravit chyby při čtení. Počet redundantních disků je úměrný počtu datových disků. Výhodou je zkrácení doby odpovědi při dlouhých přístupech na disk (spouštění paralelně), nevýhodou je malá propustnost.\n\nJe použito N+1 stejných disků. Na N disků jsou ukládána data a na poslední disk je uložen exkluzivní OR - XOR (parita) těchto dat. Při výpadku paritního disku jsou data zachována, při výpadku libovolného jiného disku je možno z ostatních disků spolu s paritním diskem ztracená data zrekonstruovat. Výhodou je potřeba jen jednoho disku navíc, navíc se zkracuje doba odpovědi stejně jako u RAID 2. Nevýhoda je, že paritní disk je takzvaný \"bottle neck\", neboli problémové místo systému, a je vytížen při zápisu na jakýkoliv jiný disk. Proto lze očekávat i jeho vyšší opotřebení a tím i nižší spolehlivost.\n\nDisky jsou stripovány po blocích, ne po bitech a parita je na paritním disku opět ukládána po blocích. Výhody a nevýhody jsou stejné jako u RAID 3.\nRAID 7 bylo vytvořeno firmou Storage Computer Corporation. Je odvozené od RAID 3 a RAID 4 a liší se zejména tím, že k nim přidává vyrovnávací paměť.\n\n"}
{"id": "37753", "url": "https://cs.wikipedia.org/wiki?curid=37753", "title": "Universal Serial Bus", "text": "Universal Serial Bus\n\nUniversal Serial Bus (USB) je univerzální sériová sběrnice, moderní způsob připojení periferií k počítači. Nahrazuje dříve používané způsoby připojení (sériový a paralelní port, PS/2, Gameport apod.) pro běžné druhy periférií – tiskárny, myši, klávesnice, joysticky, fotoaparáty, modemy atd., ale i pro přenos dat z videokamer, čteček paměťových karet, MP3 přehrávačů, externích pevných disků, externích optických mechanik a dalších. Do budoucna by se mohla funkčnost a využití USB zvyšovat a to i díky příchodu USB-C.\n\nVýhodou je možnost připojování Plug & Play bez nutnosti restartování počítače nebo ručního instalování ovladačů. Zařízení lze připojit za chodu k počítači a během několika sekund je přístupné.\nPři připojení nového zařízení nejprve \"hub\" podle zdvižené datové linky pozná, že se objevilo nové\nzařízení. Pak proběhnou následující kroky:\n\nRozlišuje se mezi zařízeními s vlastním napájecím zdrojem a zařízeními, která jsou napájena přes sběrnici USB. V mnoha případech je možno volit oba způsoby. Zařízení pak má například konektor pro napájecí zdroj, který je možno volitelně propojit s externím napájecím zdrojem. Podle specifikace USB je proudový odběr ze sběrnice automaticky omezen. Je-li tudíž odebírán větší proud než přípustný, napájení by mělo být odpojeno. Připojeným zařízením USB poskytuje i stejnosměrné napájecí napětí 5 V (přípustné meze jsou 4,4–5,25 V). Připojené zařízení tak může po sběrnici odebírat proud až 100 mA, v případě potřeby může zařízení ve standardu USB 2 požádat o větší proud, maximálně však o 500 mA. U osobních počítačů občas bývají napájecí vodiče sběrnice vyvedeny přímo ze zdroje počítače a USB zařízení připojené k počítači tak může odebírat i mnohem vyšší proud. Tohoto triku zneužívají například některé externí USB pevné disky, jejichž odběr je vyšší než požadovaných 500 mA a které po připojení k některému počítači nemusí fungovat.\n\nDvojice datových vodičů (DATA+ a DATA−, standardně zelený a bílý vodič) je kroucená, vodiče VCC (+5 V, červený) a GND (černý) nikoli. Celý kabel je potom stíněný hliníkovou fólií.\n\nUSB vzniklo za spolupráce firem Compaq, Hewlett-Packard, Intel, Lucent, NEC, Microsoft a Philips. Nahrazuje rozsáhle používaný sériový port RS-232. Univerzální sériová sběrnice ulehčuje obecně práci uživateli a má větší šířku pásma než sériový port RS-232. První specifikace USB byla navržena v roce 1995, jako levné univerzální rozhraní pro externí zařízení, která vystačí s nižší průchodností dat. Jeho účelem bylo sjednotit způsob připojování těchto periférií. \nSkutečného rozšíření se dočkalo až v roce 1998, a to pravděpodobně díky dvěma faktům. Jednak byl na trh uvedený revoluční počítač iMac firmy Apple. Tento barevný poloprůhledný počítač byl jako první na světě vybaven pouze porty USB a podnítil výrobce k většímu zájmu o výrobu USB periférií a příslušenství. Počítačů iMac se prodalo za celou dobu produkce několik miliónů kusů a mimo své úlohy na rozšíření USB znamenal také návrat firmy Apple na stoly běžných spotřebitelů. Druhým podnětem pro zahájení hromadné výroby USB periferií bylo uvedení operačního systému Microsoft Windows 98 (25 milionů prodaných licencí za rok 1998). Do té doby používané Windows 95 totiž podporovaly USB pouze od verze OEM Service Release 2.1 bez možnosti doinstalování do starších verzí, koncové verze Windows 95 (tzv. \"krabicové\") USB nepodporovaly vůbec (zdroj).\n\nVe verzi USB 1.1 existují pomalá (Low-Speed) zařízení s přenosovou rychlostí 1,5 Mbit/s (187,5 kB/s) a rychlá zařízení (Full-Speed) s rychlostí 12 Mbit/s (1,5 MB/s). USB 1.1 však nebylo schopno konkurovat vysokorychlostním rozhraním, např. FireWire (IEEE 1394) od firmy Apple (400 Mbit/s; až 63 zařízení).\n\nV roce 1999 se začalo uvažovat o druhé generaci USB, která by byla použitelná i pro náročnější zařízení (např. digitální kamery). Tato nová verze, označovaná jako USB 2.0, přišla v roce 2000 a nabídla maximální rychlost 480 Mbit/s (60 MB/s) v režimu Hi-Speed, avšak zachovala zpětnou kompatibilitu s USB 1.1 (režimy Low-Speed a Full-Speed).\n\nVětšina síťových zdrojů k nabíjení mobilních telefonů je v dnešní době sjednocená a má výstup pro USB kabel. Aby mohl být síťový zdroj co nejjednodušší, je řízení nabíjení integrováno do regulátoru v přístroji (mobilním telefonu, tabletu...). Nabíjecí elektronika zjistí, že je připojená ke zdroji schopnému dodávat větší proud, otestováním odporu mezi datovými vodiči - má být mezi 0 a 200 Ohmy,\n\nTřetí verze (označovaná také jako Superspeed USB) byla hotová již 17. listopadu 2008, ale pravděpodobně kvůli finanční krizi se její masové rozšíření opozdilo a rozvíjet se začíná až roku 2010. USB 3.1 disponuje více než desetinásobnou rychlostí, přenosová rychlost je 5 Gbit/s (671 MB/s). Nová technologie má 9 vodičů namísto původních 4 (datové vodiče jsou již 4), přesto zpětně podporuje USB 2.0 a slibuje možnou nižší spotřebu energie (díky Power managementu). Díky tomu je možné používat libovolnou kombinaci zařízení a portů USB 2.0 a USB 3.1.\n\nVerze 3.1, též pod názvem USB SuperSpeed+ 3.1, byla představena 31. července 2013.. Hlavní avizovanou vlastností byla zpětná kompatibilita a plánovaná rychlost 10 Gb/s, čímž se vyrovná konkurenčnímu Thunderboltu první verzi (možná neaktuální).\n3. prosince 2013 byl znám konkrétní návrh standardu a konektoru (nazývaného typ C). Ten se má rozměry blížit variantě microUSB, svými vlastnostmi konektoru Lightning od Applu. Stejně jako ten půjde typ C USB 3.1 zasunout oběma směry navíc i vzhůru nohama, takže bude opět lehčí potmě zapojit nabíječku. První zařízení s novým USB-C se začala objevovat v polovině roku 2014. (Nový MacBook). Nový konektor nebude disponovat pouze datovou prostupností 10 Gb/s, ale může být použit i k napájení. Maximem je 5 A při 20 V, tedy 100 W (v porovnání se starší verzí je to až 40x více), což bude dostačovat i pro napájení většiny notebooků. Tento konektor je kompatibilní s: Linux, Windows 10, Windows 8.1, OS X, Android 6 a Chrome OS. USB typu C má na obou stranách stejný konektor skládající se z 24 kontaktů (12 shora, 12 zespoda). Díky již zmíněným zajímavostem bude USB-C používáno téměř ve všech zařízeních.\n\nPříklady využití: nabíjení zařízení, jako datový kabel, pro připojení k internetu, k přenosu obrazu (jako je DisplayPort, MHL či HDMI).\n\nOznačení jednotlivých verzí USB může být pro někoho matoucí:\n\nUSB je sběrnice jen s jedním zařízením typu Master, tj. všechny aktivity vycházejí z PC.\nData se vysílají v krátkých paketech o 8 bajtech a delších paketech o délce až 256 bajtů. PC může požadovat data od zařízení, naopak žádné zařízení nemůže vysílat data samo od sebe.\n\nVeškerý přenos dat se uskutečňuje v tzv. rámcích, které trvají přesně 1 milisekundu. Uvnitř jednoho rámce mohou být postupně zpracovávány pakety pro několik zařízení. Přitom se mohou spolu vyskytovat pomalé (low-speed) i rychlé (full-speed) pakety. Obrací-li se PC na více zařízení, zajišťuje jejich rozdělení jako rozdělovač sběrnice (hub). Zabraňuje také, aby signály s plnou rychlostí (full-speed) byly vedeny na pomalá zařízení. Časový průběh přenosu informace je předepisován výhradně masterem. Zařízení typu slave se musí synchronizovat s datovým tokem.\n\nJednotlivé bity jsou kódovány metodou Non Return to Zero Inverted (NRZI). Nuly v datech vedou ke změně úrovně, jedničky nechávají úroveň beze změny. Kódování a dekódování signálů je čistě hardwarovou záležitostí. Přijímač musí být schopen získat signál, přijmout a dekódovat data. Speciální prostředky zajišťují, aby nedocházelo ke ztrátě synchronizace.\n\nObsahuje-li původní datový tok šest po sobě jdoucích jedniček, přidá vysílač automaticky jednu nulu (vkládání bitů – bit-stuffing), aby se tím vynutila změna úrovně. Přijímač tuto nulu z datového toku opět odstraní. Každý datový paket má za účelem synchronizace speciální zaváděcí bajt (00000001b). Přijímač v důsledku kódování NRZI a vsouvání bitů vidí osm střídajících se bitových stavů, na které se může synchronizovat. Během následujícího přenosu musí synchronizace zůstat zachována. Všechny tyto procesy se odehrávají pouze v odpovídajících hardwarových součástkách. Přijímač a vysílač jsou realizovány vždy společně v jedné součástce.\n\nZařízení USB obsahuje jednotku zvanou Serial Interface Engine (SIE), která přebírá vlastní práci. K výměně dat mezi SIE a zbytkem zařízení slouží buffery FIFO. FIFO jsou paměti, které mohou postupně přijímat a vydávat data podobně jako posuvné registry. Připojený mikrořadič tedy potřebuje jen přečíst data z FIFO a jiná data do FIFO zapsat. Ve většině případů je SIE součástí mikrořadiče USB. Zařízení USB má obecně několik pamětí FIFO, jejichž prostřednictvím je možno přenášet data.\n\nNapříklad myš, která je připojena přes USB, má vždy koncovou endpoint 0 a endpoint 1. Endpoint 0 se používá při inicializaci. Vlastní užitková data se z mikrořadiče v určitých časových odstupech zapisují do endpointu 1 a odtud si je vybírá PC. USB software tvoří tzv. roury (pipes) k jednotlivým endpointům (koncovým adresám). Jedna pipe je logický kanál k jednomu endpointu v jednom zařízení. Pipe si můžeme představit jako datový kanál tvořený jediným vodičem. Ve skutečnosti však jsou data v pipe přenášena jako datové pakety v milisekundových rámcích a hardwarem rozdělována na reálné paměti podle jejich koncové (endpoint) adresy. Jedno zařízení může současně používat několik rour (pipes), takže přenosová rychlost celkově vzroste.\n\nV roce 2009 byla představena technologie Wireless USB. Má velmi dobré vyhlídky do budoucna – výrobci by rádi navázali na úspěch USB, které je dnes standardem prakticky v každém osobním počítači. Zatím předpokládané rychlosti jsou od 110 Mbit/s na vzdálenost 10 metrů až po 480 Mbit/s na vzdálenost 3 metrů. Připojit půjde až 127 zařízení sdílejících tuto sběrnici – nový standard by také měl přinést zjednodušenou správu a sdílení zařízení mezi více PC.\nOčekávána je také rozšířená verze USB nazývána také jako \"PowerUSB\", nebo \"SuperPower USB\", která má univerzálnost konektoru a sběrnice ještě rozšířit. V současné době stále standard USB zaručuje napětí 5 V a protékající proud pouze 500 mA (celkem tedy 2,5 W), což stačí pouze pro napájení jednoduchých zařízení. Již se však objevují zejména stolní počítače s maximálním proudem i 1,5 A. Nová rozšířená specifikace by však měla jít mnohem dále. Zaručovat bude jak různá napětí (zřejmě 5, 9, 12, 18 a 24 V), tak daleko větší možnou proudovou propustnost. Celkové výkony by se údajně měly pohybovat až ke 100 W. Konektor by tak sloužil i například pro napájení notebooků.\n\nAlternativou USB je použití standardu IEEE 1394 neboli FireWire.\n\nV současné době jsou k dispozici dvě verze FireWire - původní označovaná dnes jako FireWire 400 neboli IEEE 1394a s rychlostí 400 Mbit/s a FireWire 800 neboli IEEE 1394b s rychlostí až 800 Mbit/s. FireWire na rozdíl od USB není tolik rozšířen. Ačkoli nominální rychlost FireWire 400 (400 Mbit/s) se zdá být nižší než u USB 2.0 (0,69 Mbit/s), v reálu FireWire dosahuje vyšších rychlostí přenosu dat než USB 2.0, zejména díky nižší režii přenosového protokolu.\nDnes se FireWire používá tam, kde rychlost USB 2.0 nedostačuje – zejména na připojení digitálních videokamer, externích disků, v ojedinělých případech i na síťové spojení počítačů peer-to-peer (několikrát vyšší rychlost než 100Mbit Ethernet).\n\n\nZařízení připojené do jiného portu počítače nebo USB hubu často může odposlechnout komunikaci na jiném portu. Pak například hardwarový keylogger skrytý v zařízení připojeném na jiný port může odposlouchávat USB klávesnice, kterými se například zadávají hesla.\n\n\n\n"}
{"id": "37754", "url": "https://cs.wikipedia.org/wiki?curid=37754", "title": "George Frost Kennan", "text": "George Frost Kennan\n\nGeorge Frost Kennan (16. února 1904 Milwaukee ve státě Wisconsin – 17. března 2005 Princeton) byl americký diplomat, historik, politolog a rusista specializující se na dějiny a politiku Sovětského svazu (resp. Ruska).\n\nVe 40. letech vlivný politik, jehož dílo dalo podnět ke vzniku Trumanovy doktríny a americké politice zadržování komunismu. Stejně tak stál u vzniku Marshallova plánu. Po celý život zůstal významnou autoritou na problematiku studené války. Proto je někdy nazýván „architektem studené války“.\n\nJeho prastrýcem byl spisovatel a specialista na imperiální Rusko George Kennan (1845–1924), autor knihy \"Siberia and the Exile system\" (1891).\n\nKennan se narodil v Milwaukee, ve státě Wisconsin. Navštěvoval vojenskou akademii v Delafieldu a od podzimu 1921 univerzitu v Princetonu. Po jejím ukončení v roce 1925 uvažoval o studiu práv, ale nakonec se z finančních důvodů rozhodl pro práci v diplomatickém sboru Foreign Service. Po úspěšném složení zkoušek odjel do Švýcarska, později sloužil v Německu, Estonsku, Litvě a Lotyšsku.\n\nV roce 1929 začal v Berlíně studovat ruskou historii, politiku a také jazyk a od tohoto roku se Rusko a Sovětský svaz staly doménou jeho zájmu. Během několika let se Kennan naučil kromě ruštiny ovládat i další jazyky: němčinu, francouzštinu, polštinu, češtinu, portugalštinu a norštinu. V roce 1931 se oženil s norskou občankou Annelise Sørensenovou (1910 - 2008).\n\nV roce 1933 byly mezi USA a SSSR obnoveny diplomatické vztahy a Kennan doprovázel vyslance Williama C. Bullitta do Moskvy. V polovině 30. let patřil Kennan spolu s Charlesem E. Bohlenem a Loy W. Hendersonem k předním expertům na sovětskou problematiku v Moskvě. Tito specialisté byli výrazně ovlivněni Robertem F. Kelleym, hlavou východoevropského oddělení ministerstva zahraničí. Spojovalo je přesvědčení, že pro spolupráci se SSSR není příliš mnoho prostoru a to dokonce i ve spolupráci proti společnému nepříteli.\n\nKennan také podrobně analyzoval vývoj Stalinových čistek ve 30. letech, což do budoucna ovlivnilo jeho celkový názor na podstatu sovětského režimu. V září 1938 nastoupil na americké vyslanectví v Československu. Výběr z Kennanovy diplomatické i osobní korespondence, zachycující mj. události sudetské krize, Mnichova, okupace českých zemí a vznik Slovenského štátu, byly publikovány v roce 1968 pod titulem \"From Prague after Munich\". V roce 1939 se Kennan služebně vrátil do Berlína, kde byl po vstupu USA do války v roce 1941 šest měsíců internován. Po propuštení výměnou za německé zajatce byl jmenován chargé d’affaires americké legace v Lisabonu, kterou vedl v době jednání západních Spojenců se Salazarovým režimem o využití leteckých základen na Azorách britským a americkým letectvem. Na konci roku 1943 a během 1944 byl poradcem americké delegace v European Advisory Commission, která připravovala spojeneckou politiku v Evropě.\n\nKennan působil v čele americké mise v Moskvě od května 1944 do dubna 1946. Na konci tohoto období poslal telegram o 8000 slovech ministrovi zahraničí Jamesi Byrnesovi, ve kterém byla vytyčena nová strategie diplomatických vztahů vůči SSSR.\n\n„Základem kremelského neurotického přístupu k světovým událostem je ruský tradiční instinktivní pocit nejistoty“. Po říjnové revoluci se tento pocit smísil s komunistickou ideologií a „orientálním tajnůstkařením a pletichařením“. Sovětské chování v mezinárodní sféře odráží vnitropolitickou scénu v tom smyslu, že Stalin potřebuje nepřátelský svět, aby mohl legitimizovat vlastní autoritativní režim.\nStalin používá marxismus-leninismus k ospravedlnění sovětského instinktivního strachu z vnějšího světa a tím i ospravedlňuje diktátorství, bez kterého neumí vládnout.\nPodle Kennana měl Západ posílit své instituce, které by takto mohly čelit sovětské výzvě, která by přišla spolu s případným vnitřním oslabením sovětského režimu.\n\nJames Forrestal, Trumanův spolupracovník a představitel tvrdé linie v politice vůči SSSR, pod vlivem dlouhého telegramu zařídil Kennanův návrat do Washingtonu a následnou publikaci stati X. Ve Washingtonu se Kennan stal vedoucím nového oddělení státního departmentu, které se mělo zabývat politickým plánováním. V této pozici zůstal do prosince 1949.\n\nZatím v březnu 1947 Truman také na základě dlouhého telegramu pronesl řeč, jejíž obsah vešel ve známost jako Trumanova doktrína.\n\nV červenci 1947 se objevil v časopise Foreign Affairs Kennanův článek (pod pseudonymem X) s názvem \"The Sources of Soviet Conduct\" (Zdroje sovětského jednání). Článek začínal úvahou, že je Stalinova politika formována jednak marxismem-stalinismem a jednak Stalinovým odhodláním užívat ideu kapitalistického obklíčení k upevňování vlastní vnitropolitické pozice. Stalin nemohl tento kurz změnit a proto úlohou Západu bylo pevně a vytrvale odolávat expanzivní politice SSSR. USA budou muset toto poslání vzít na sebe samotné, ale nemusí to ohrozit jejich ekonomickou základnu ani politickou stabilitu. Naopak sovětská strana by po období dlouhodobého tlaku měla skončit buď rozpadem nebo postupným rozmělněním moci.\n\nPublikace článku podnítila intenzivní debatu na téma studené války. Brzy se stalo známým, že X je Kennan, který se nedávno stal hlavou jednoho z oddělení státního departmentu. Tato informace způsobila, že článek začal být chápán jako vyjádření oficiálního názoru Trumanovy administrativy.\n\nKennanova představa aktivní obrany vůči rozšiřování komunismu byla často špatně interpretována jako pouze vojenská obrana. Tomuto se Kennan bránil, podle něj článek nevyjadřoval názor, že automaticky se má čelit všem expanzivním krokům podstoupených sovětskou vládou, bez rozlišení primárních zájmů. Dále zde není nikde upřesněno, že se má jednat o vojenské řešení situace, spíše než politické či ekonomické kroky.\n\nZnovu se k tomuto problému Kennan vyjádřil v interview s Davidem Gergenem v polovině 90. let. Opět upozornil, že Sověty nevnímal jako především vojenskou hrozbu. \"Nebyli jako Hitler… toto nedorozumění pochází z jedné věty v X článku, kde jsem napsal, že kdekoli by nás tito lidé, tedy sovětské vedení, ve světě konfrontovali, měli bychom udělat všechno možné, abychom je zadrželi a nenechali je dále expandovat. Měl jsem tehdy vysvětlit, že od nich neočekávám vojenský útok. Bylo absurdní si po válce myslet, že by se otočili a zaútočili na Spojené státy. Nemyslel jsem, že toto musím vysvětlovat, ale je zřejmé, že jsem měl.\"\n\nV době mezi dubnem 1947 a prosincem 1948, kdy byl George C. Marshall ministrem zahraničí USA, byl Kennanův vliv asi nejsilnější. Patřil k jeho nejbližším poradcům a stal se i prvním šéfem nově zřízeného Politického plánovacího štábu. Kennan stál i v pozadí Marshalllova plánu a pomáhal s organizací ekonomické pomoci Evropě. Přestože považoval SSSR za příliš slabé, aby riskoval otevřenou válku, přece jen věřil, že je schopný rozšířit svůj vliv do západní Evropy skrze západoevropské komunistické strany získávající silný vliv v poválečné demoralizované Evropě. Aby se tento sovětský vliv oslabil, byla Kennanovým řešením přímá hospodářská pomoc a skrytá politická podpora. Takto by USA dokázaly obnovit rovnováhu sil v Evropě.\n\nNavíc v červnu 1948 Kennan navrhoval skrytou podporu levicovým stranám a dělnickým uniím, které se neorientovaly na Moskvu a tak zvětšit rozkol mezi dělnickým hnutím na Západě a Moskvou. Podobně navrhoval využít roztržku Moskvy s Titovou Jugoslávií.\n\nNa Kennanův popud Trumanova administrativa změnila svůj postoj k Francovu režimu ve Španělsku a zajistila si tak vliv ve Středomoří.\n\nKennanův vliv po nástupu Deana Achesona silně opadl. Acheson nevnímal sovětskou hrozbu jako předně politickou, ale vojenskou. To se mu zdál potvrzovat i další vývoj – berlínská blokáda od června 1948, v srpnu 1949 první sovětská zkouška atomové zbraně, komunistické převzetí moci v Číně v září 1949 a začátek korejské války v červnu 1950. Kennan odmítal militarizaci americké zahraniční politiky, vznik NATO a fixaci obranné strategie USA na jaderný arzenál.\n\nPod vlivem kritiky republikánského senátu kvůli „ztrátě Číny“, se rozhodl Acheson a Truman změnit politiku a vymezit sféru západního vlivu založenou na systému spojeneckých států.\n\nTato nová politická linie byla vytyčena ve zprávě Národní rady bezpečnosti USA NSC-68 v dubnu 1950, kterou sepsal Paul Nitze. Kennan spolu s Charlesem Bohlenem se snažili ovlivnit koncept NSC-68, protože podle jejich názoru pouze zintenzivňoval studenou válku. Kennan odmítal myšlenku, že se Stalin snaží realizovat plán světové nadvlády, ze které ve své zprávě vycházel Nitze. Naopak se podle něj Stalin bál přílišného rozšíření sovětské moci. Kennen se bránil změně politiky také proto, že věřil, že je nová linie příliš strnulá a zaměřená na vojenskou konfrontaci.\n\nVe stejné době Kennan vystoupil proti výrobě vodíkové bomby a znovuvyzbrojení Německa, což byly všechno rozhodnutí založená na zprávě NSC-68. Stejně tak se stavěl proti plánům postoupit v Koreji na sever od 38 rovnoběžky, resp. dokonce znovusjednotit Koreu pod americkým vlivem.\n\nNásledkem těchto názorů byl Kennan nahrazen ve své pozici Nitzem a přijal místo v Institut for Advanced Study od Roberta Oppenheimera.\n\nI přes svůj nesporný vliv se Kennan nikdy nestal standardním členem administrativy. Považoval sebe sama za outsidera a neměl trpělivost s kritiky. W. Averell Harriman, americký vyslanec v Moskvě v letech 1944–1946 o Kennanovi řekl, že „byl mužem, který rozuměl Rusku, ale ne Spojeným státům“.\n\n21. prosince 1951 Truman oznámil Kennanovo jmenování vyslancem v SSSR, tuto volbu snadno schválil i Senát. Kennan nastoupil do úřadu v době, kdy diplomacie ve vzájemných vztazích nehrála významnou roli. V Moskvě se Kennan setkal s vypjatou situací, když byl všude sledován policejní eskortou, byl mu omezen styk se sovětskými občany. V tuto dobu sovětská propaganda obviňovala Spojené státy z přípravy budoucí války a Kennan toto chápal jako reakci na politiku USA. „Začal jsem se sám sebe ptát…, zda jsme nepřispěli … naší militarizací politiky a stanovisek…k víře Moskvy, že naším cílem je skutečně válka.“\n\nV září 1952 se Kennan dopustil pochybení, která jej stála pozici velvyslance. Během tiskové konference přirovnal podmínky velvyslanecké rezidence s těmi, se kterými se setkal v Berlíně v rámci své internace po vstupu USA do války. Sověti jej prohlásili \"nežádoucí osobou\" a zakázali mu vstup do země.\n\nKennan se vrátil do Washingtonu, kde i přes zklamání z jestřábí politiky Johna Fostera Dullese, spolupracoval s novou administrativou. V létě 1953 jej prezident Eisenhower požádal, zda by neparticipoval na práci jednoho z tajných týmů v rámci Operation Solarium, která se zabývala otázkou, do jaké míry pokračovat v Trumanově zahraniční linii vůči Sovětskému svazu. Ke kritickému přezkoumání dosavadní politiky USA vedly prezidentovy obavy, že není dlouhodobě možné zatěžovat státní rozpočet neodůvodněně vysokými armádními výdaji.\n\nV letech 1961–1963 se stal americkým velvyslancem v Jugoslávii a v roce 1967 byl pověřen setkáním se Světlanou Alilujevovou ve Švýcarsku a přesvědčil ji k odjezdu do Spojených států.\n\nZbytek svého života Kennan strávil v akademických kruzích a zabýval se dále zahraniční politikou USA. Během své kariéry na Institute for Advanced Studies napsal 17 knih a velké množství článků k mezinárodním vztahům. Získal Pulitzerovu cenu za historii a Národní knižní cenu (National Book Award) za \"Russia Leaves the War\" (1956). Podruhé vyhrál Pulitzerovu cenu v roce 1967 za své memoáry. Jeho historické práce zahrnují šestisvazkovou práci o vztazích mezi Ruskem (carským i Sovětským svazem) a Západem od roku 1875 do Kennanovy současnosti. Hlavním tématem těchto prací se stalo selhání západních demokracií, konkrétně USA v zahraniční politice.\n\nV roce 1989 mu prezident George H. W. Bush udělil Medal of Freedom, národní nejvyšší občanské ocenění. Přesto zůstal předním kritikem americké politiky. Podle něj se měla americká vláda „stáhnout z pozice veřejné obhajoby demokracie a lidských práv“. „Tato pozice, kdy se vnímáme jako centrum politického osvícení a učitelé velké části zbytku světa se mi zdá nepromyšlená, vychloubačná a nežádoucí“ prohlásil v interview pro New York Review of Books v roce 1999. „Dával bych přednost, kdyby se naše vláda postupně stáhla z obhajování demokracie a lidských práv. Vlády by měly jednat s dalšími vládami jako takovými a měly by se vyhýbat zbytečnému zasahování, konkrétně osobnímu s vůdci jiných vlád“. Tyto myšlenky byly konkrétně myšleny na vztahy USA k Číně a Rusku. Byl proti americkému zásahu v Kosovu a rozšíření NATO, které mohlo zhoršit vztahy s Ruskem. Ze stejných důvodů byl proti válce v Iráku.\n\nVaroval před válkou v Iráku a považoval Bushovu snahu spojit al-Kajdu a Saddáma Husajna jako „pateticky nenosnou a nespolehlivou“.\n\n\"Každý, kdo kdy studoval historii americké diplomacie, konkrétně vojenské diplomacie, ví, že je možné začít válku s určitými ideami o tom, proč to děláš, ale nakonec zjistíš, že bojuješ za úplně jinou věc, o které si dříve nepřemýšlel… Jinými slovy válka má své vlastní momentum a unese tě daleko od tvých důmyslných záměrů, když se do ní dostaneš. Jestli bychom dnes šli do Iráku, jak nás přesvědčují prezidenti, víme, kde začít. Ale nikdy nemůžeme vědět, kde skončíme.“\n\nKennan zemřel 17. března 2005 ve věku 101 let ve svém domě v Princetonu. Přežila ho jeho žena Annelise, kterou si vzal v roce 1931. Měli spolu tři dcery a syna.\n\n\n\nhttp://hledani.rozhlas.cz/iRadio/?query=&reader=&stanice%5B%5D=%C4%8CRo+Plus&porad%5B%5D=Portr%C3%A9ty\n"}
{"id": "37772", "url": "https://cs.wikipedia.org/wiki?curid=37772", "title": "Právo a spravedlnost", "text": "Právo a spravedlnost\n\nPrávo a spravedlnost (polsky \"Prawo i Sprawiedliwość\", zkratka PiS) je polská sociálně konzervativní politická strana. Vznikla 13. června 2001. Hlavními představiteli byli bratři Lech Kaczyński (čestný předseda strany) a Jarosław Kaczyński (předseda), až do smrti Lecha Kaczyńského, tehdy polského prezidenta, při letecké havárii u Smolenska v dubnu 2010. Podle polských sdělovacích prostředků i podle vlastních slov je hlavním stratégem Jarosław Kaczyński.\n\nV roce 2001 ve všeobecných volbách PiS získal 44 (z 460) křesel v dolní komoře polského parlamentu (Sejmu) s 9,5 % hlasů.\nV roce 2002 byl Lech Kaczyński zvolen starostou Varšavy.\n\nV parlamentních volbách v září 2005 strana vyhrála ze ziskem 26,99 % hlasů. V říjnu 2005 voliči zvolili Lecha Kaczyńského prezidentem Polska, který poté oznámil, že ze strany vystoupí.\n\nV předčasných parlamentních volbách v říjnu 2007 skončila druhá za vítěznou opoziční Občanskou platformou. Ačkoliv si strana procentuálně oproti minulým volbám, které vyhrála, mírně polepšila, byl tento výsledek vzhledem k náskoku Občanské platformy hodnocen jako volební porážka.\n\nV parlamentních volbách v říjnu roku 2011 se opoziční Právo a spravedlnost s lídrem Jarosławem Kaczyńskim umístilo na druhém místě; po volbách pokračovala Donaldem Tuskem vedená koalice Občanské platformy a Polské lidové strany, Právo a spravedlnost zůstala nadále opoziční stranou.\n\nV parlamentních volbách v říjnu 2015 strana Právo a spravedlnost drtivě zvítězila a jako první strana od pádu komunismu získala absolutní většinu v Sejmu i Senátu.\n\nV červenci 2016 označil polský Sejm masakry polského obyvatelstva na Volyni ze strany ukrajinských nacionalistů za genocidu. Jarosław Kaczyński prohlásil: „Nikdy nesmíme zapomenout na tento zločin spáchaný na Polácích, žádný takový zločin nesmí být zapomenut, relativizován nebo označen jinak než jako genocida.“\n\n\nStrana se hlásí k morálním hodnotám spojeným s polským tradicionalismem a katolickou církví (zákaz interrupcí, boj proti registrovanému partnerství a eutanázii).\n\nNesouhlasí s legalizací tzv. měkkých drog a s odlukou církve od státu. Prosazuje zostření trestů za trestné činy, včetně obnovení trestu smrti. Mezi další body patří boj proti korupci, zlepšení fungování státu. Chce zveřejnit všechna akta tajné policie z doby komunistické PLR.\n\nV ekonomické sféře má sociálně-konzervativní pohledy, je proti omezování sociálních výdajů, prosazuje silnou roli státu, zavedení státem garantovaných půjček na byty, udržení bezplatného vzdělání a zdravotnictví, kdy zdravotnictví by mělo být financováno přímo ze státního rozpočtu.\n\nOdmítá přijímat migranty na základě uprchlických kvót stanovených EU. V reakci na teroristické útoky v Katalánsku v srpnu 2017 prohlásil polský ministr vnitra Mariusz Błaszczak, že „Evropa by se měla probudit,“ protože máme „co do činění se střetem civilizací“. Podle Błaszczaka „Přesídlování uprchlíků je systém, který povzbuzuje miliony lidí, aby se vydali na cestu do Evropy.“\n\nPředseda strany Jarosław Kaczyński říká, že brexit je velmi špatná událost a že polské místo je stále v Evropské unii. Dále však uvedl, že Evropská unie potřebuje reformu, jako například rozdělení pravomocí či úplné zrušení Lisabonské smlouvy, tedy vytvořit novou smlouvu pro EU.\n\nBývalý polský prezident Lech Wałęsa prohlásil v prosinci 2015, že se za polskou vládu Práva a spravedlnosti stydí. Ke kritice se připojili také bývalí polští prezidenti Aleksander Kwaśniewski a Bronisław Komorowski, předseda Evropské rady Donald Tusk, a předseda Evropského parlamentu Martin Schulz. Podle průzkumu z ledna 2016 si 56% Poláků myslí, že je demokracie v Polsku v ohrožení.\n\nJeště jako starosta Varšavy Lech Kaczyński odmítl povolit pochod homosexuálů, které označil za „zvrhlíky“. Antoni Macierewicz, první místopředseda PiS a od roku 2015 polský ministr obrany, byl obviňován z antisemitismu a proti jeho jmenování ministrem protestovala americká Anti-Defamation League. V roce 2001 Macierewicz napsal: „Snaží se Židé povykem okolo pogromu v Jedwabném zakrýt svou zodpovědnost za komunismus a sovětskou okupaci?“ V červenci 2016 Macierewicz prohlásil, že „skutečný nepřítel“, Rusko, nese zodpovědnost za volyňský masakr Židů a Poláků, který provedla Ukrajinská povstalecká armáda v letech 1943 až 1944 na Němci okupované severozápadní Ukrajině. Macierewiczovo tvrzení bylo kritizováno ruskou vládou i Federací židovských obcí Ruska.\n\nJarosław Kaczyński obvinil vládu Donalda Tuska z havárie Tu-154 u Smolenska v roce 2010, při které zahynul jeho bratr Lech. Mnoho vedoucích členů PiS je přesvědčeno, že havárii letadla způsobil atentát ze strany Ruska.\n\nPo vzoru této polské strany bylo koncem roku 2005 založeno také české politické hnutí, které ve volbách 2006 kandidovalo pod názvem Právo a Spravedlnost - ANO tradiční rodině, NE korupci a kriminalitě.\n\n\n"}
{"id": "37773", "url": "https://cs.wikipedia.org/wiki?curid=37773", "title": "Občanská platforma", "text": "Občanská platforma\n\nObčanská platforma (: \"Platforma Obywatelska\", zkratka PO) je polská pravicová politická strana. Stranická ideologie může být definována jako liberálně konzervativní a křesťansko-demokratické strany. Jedná se o hlavní vládní stranu první i druhé vlády Donalda Tuska.\n\nStrana vznikla 19. ledna 2001, ale zaregistrována byla teprve 5. března 2002 pod názvem \"Platforma Obywatelska Rzeczypospolitej Polskiej\" (: \"Občanská platforma Polské republiky\"). Původně se měla oficiálně jmenovat Platforma Obywatelska, ale při registraci je předběhl politický protivník, který se nechal tento název zaregistrovat.\n\nStrana vyhrála předčasné parlamentní volby v říjnu 2007. Polský prezident Lech Kaczyński jmenoval 16. 11. 2007 vládu složenou z liberální Občanské platformy a Polské lidové strany, jejímž předsedou se stal Donald Tusk. Tato vláda pokračovala i po parlamentních volbách v říjnu 2011, jež skončily opět vítězstvím Občanské platformy. V roce 2014 vystřídala Eva Kopacz Donalda Tuska ve funkci premiéra. Občanská platforma vládla do podzimních voleb 2015.\n\nObčanská platforma vykazuje dobré volební výsledky především v západních a severních částech Polska.\n\nObčanská platforma podporuje zvýšenou úlohu Evropského parlamentu v rámci EU. V roce 2007 platforma prohlásila ochotu k prohloubení spolupráce v oblasti energie a společné zahraniční politiky. Občanská platforma podporuje aktivní účast Polska na užší spolupráci v rámci Evropské unie. Zastává eurofederalistické postoje. Během své vlády podporovala dobré vztahy s Německem a Ruskem, zastávala se Ukrajiny během konfliktu na Ukrajině. V zahraniční politice se zaměřuje i na ochranu práv křesťanů v jiných zemích.\n\nObčanská platforma je zastáncem ordoliberalismu. Je pro privatizaci státního sektoru v polské ekonomice, reformu pracovního práva, nízké zdanění, nezávislou monetární politiku Polské národní banky a decentralizaci státní správy. Podporuje přijetí eura. Dále podporuje zeštíhlení státní správy a její elektronizaci.\n\nPO je proti legalizaci eutanázie, interrupcí, obnovení trestu smrti, registrovanému partnerství, legalizaci tzv. měkkých drog a odluce církve od státu. V těchto otázkách ale zastává umírněnější postoje než Právo a spravedlnost. Naopak prosazuje značné zmenšení role státu v ekonomice, zavedení rovné daně, většinový volební systém do Sejmu (dolní komory), likvidaci Senátu (horní komory parlamentu), částečné školné na státních vysokých školách a finanční spoluúčast ve veřejném zdravotnictví a zveřejnění aktů tajných služeb komunistické PLR.\n\nPodle stanov jsou orgány strany shodné s vedením parlamentního klubu, což je jediné řešení tohoto typu v Polsku. Předsedou parlamentního klubu PO je Bogdan Zdrojewski.\n\n\n"}
{"id": "37774", "url": "https://cs.wikipedia.org/wiki?curid=37774", "title": "Sebeobrana Polské republiky", "text": "Sebeobrana Polské republiky\n\nSebeobrana Polské republiky (polsky Samoobrona Rzeczpospolitej Polskiej) je polská národně levicová politická strana, která vznikla v roce 1992.\n\nByla založena v roce 1992 jako politická reprezentace odborů z iniciativy Andrzeje Leppera, který byl předsedou až do své tragické smrti 5. srpna 2011. Do roku 2000 působila pod názvem Przymierze Samoobrona. Je považována za stranu populistickou, kvůli jejím protestním akcím, kdy například docházelo k vysypávání obilí na koleje či silnice.\n\nV roce 2001 obdržela od voličů 10 % hlasů a v roce 2005 12 %. Zpočátku pouze tiše podporovala menšinovou vládu PiS, ale od konce dubna je ve vládě s PiS a Ligou polských rodin. Získala tři ministerstva (zemědělství, práce a sociální věci a stavebnictví). Kromě ministra zemědělství se Andrzej Lepper stal i vicepremiérem. Přitom před rokem byla Samoobrona vnímána jako izolovaná strana. Koaliční formace trvala až do 13. srpna 2007, kdy se koalice rozpadla.\n\nV předčasných parlamentních volbách v říjnu 2007 dostala Sebeobrana 1,53 % hlasů a nedostala se do Sejmu ani do Senátu.\n\nV listopadu 2007 Andrzeje Leppera opustila část nejbližších funkcionářů (Krzysztof Filipek, Danuta Hojarska), kteří založili Stranu regionů.\n\nSebeobrana požaduje větší podporu zemědělství a zvyšování sociálních výdajů. Peníze chce získat především zavedením daně z obratu, likvidací části zbytečných agentur a fondů, které jsou financovány ze státního rozpočtu. Chce také snížit finanční prostředky určené na splácení státních dluhů a uvolnit bankovní rezervy. Argumentuje tím, že „ve většině států EU veřejný dluh překračuje 60 % HDP a v některých zemích (Itálie, Belgie) překračuje 100 % HDP.“\n\nPodle Sebeobrany by hlavními sektory polské ekonomiky měly být zemědělství, stavebnictví, malé a střední podniky. Je proti velkým zahraničním investicím do Polska. Byla proti vstupu Polska do EU. Často se pokládá za stranu, která se chce více orientovat na Rusko. Je proti euthanázii, interrupcím, rovné dani, legalizaci tzv. měkkých drog, odluce církve od státu. Požaduje obnovení trestu smrti, okamžité stažení polských jednotek z Iráku, zachování bezplatného vzdělání a zdravotnictví, zveřejnění akt polských komunistických tajných služeb a registraci homosexuálních partnerství.\n\n"}
{"id": "37778", "url": "https://cs.wikipedia.org/wiki?curid=37778", "title": "Svaz demokratické levice", "text": "Svaz demokratické levice\n\nSvaz demokratické levice, polsky Sojusz Lewicy Demokratycznej, zkratka SLD, je polská levicová strana. Je označována za postkomunistickou, protože značná část členů přešla z komunistické PZPR přes nástupnickou organizace SdRP do SLD, která vznikla v roce 1999. Oficiálně se však od komunistických kořenů distancuje a označuje se za moderní sociálně-demokratickou stranu.\n\nV minulosti patřila k nejsilnějším stranám v Polsku, dvakrát vyhrála parlamentní volby (1993 a 2001) a stala se pro dané volební období vládní stranou. Od roku 2015 nemá žádné zastoupení v polském parlamentu (v Senátu trvá tento stav již od roku 2005).\n\nPodporuje zachování většiny funkcí sociálního státu. V programu prosazuje světskost státu a světonázorovou toleranci, včetně práva matek na plánované rodičovství. Je proti rovné dani, legalizaci eutanazie, stažení vojsk z Iráku, legalizaci tzv. měkkých drog, obnovení trestu smrti a zveřejnění aktů komunistických tajných služeb. Je pro legalizaci interrupcí, registrovaná partnerství, zachování bezplatného vysokého školství a zdravotnictví.\n\nStrana je vzhledem ke svému původnímu členstvu považována za nástupnickou stranu komunistické PZPR, byť se od ní distancuje a považuje se za moderní sociálnědemokratickou stranu. Od svého založení se řadila mezi nejsilnější strany Polska, byť tedy byla zároveň poněkud osamocená, protože její původ, levicovost v morálních otázkách a antikatolicismus z ní činily pro většinu Poláků nepřijatelnou a antisystémovou stranu.\n\nKdyž v roce 1993 vyhrála volby, měla obrovský problém najít koaličního partnera - nakonec se spojila s Polskou lidovou stranou, která navzdory horšímu výsledku obsadila post premiéra a většinu ministrů. Vláda se ukázala nestabilní a rozpadla se pro především personální spory už po necelém půldruhém roce existence. Koalice přežila, ale následně se na scéně vystřídali dva další pemiéři z SDL. SDL sice v dalších volbách mírně posílila, ovšem podpora jejího koaličního partnera se smrskla na méně než polovinu a volby i tak vyhrála sjednocená pravice, takže SDL musela přejít do opozice. Skandály pravicové vlády jí ovšem připravily pohodlnou cestu k velkého triumfu v dalších volbách.\n\nNa vrcholu moci se SDL ocitla v září 2001, kdy v koalici s Unií práce drtivě vyhrála parlamentní volby při zisku 41 % hlasů. V 460členném Sejmu získala SDL-UP 216 poslanců (sama SLD 196 poslanců), ve stočlenném Senátu dokonce 75 křesel, vládní koalici uzavřela opět s Polskou lidovou stranou. SLD sám zabředl do řady největších korupčních skandálů, od nejnižších příček (na místní úrovni) až po nejvyšší patra. K největším patří Rywinova aféra, která podle pozorovatelů, tisku a členů sejmové vyšetřovací komise sahala až k premiérovi Leszku Millerovi. Po aférách se ze strany se odštěpila skupina politiků včetně maršálka (předsedy) Sejmu Marka Borowského, která založila stranu Socjaldemokracja Polska (SdPL). Další skupina odešla do nově vytvářené Demokratické strany. Zároveň se během 1,5 roku na postu předsedy SLD vystřídali čtyři politici.\n\nSkandály a nestabilita hodně poznamenaly volební podporu pro SDL. V roce 2004 se k průzkumům přidal i reálný výsledek v podobě propadáku ve volbách do Evropského parlamentu, kdy strana získala pouze 9,35 % hlasů. Podle průzkumů před parlamentními volbami v září 2005 se SLD v jednu chvíli třásl o samotné překročení pětiprocentní hranice pro vstup do parlamentu, ale nakonec získal přes 11 % hlasů a 55 křesel v Sejmu, v senátních volbách ale zcela propadl. SDL doufala, že se podpora voličů časem opět vzpamatuje, ale její naděje se ukázaly liché. V předčasných volbách v roce 2007, které následovaly poté, co skandály dezintegrovaly menší koaliční partnery ve vládě Jaroslawa Kaczyńského, kandidovala SDL spolu s větším počtem levicových a liberálních stran, ovšem celé uskupení získalo pouze 13,15 % hlasů a bylo rozpuštěno krátce po volbách. V Senátu nezískalo jediné křeslo.\n\nPak už následoval jen rychlý pád. Před volbami v roce 2011 opustila SDL část členů a příznivců, která se pak zapojila do Palikotova hnutí, stavícího svoji prezentaci na ještě tvrdším a otevřenějším antikatolicismu než SDL. Strana získala jen 8,24 % hlasů. Další vrchol jejího úpadku přišel ve volbách v roce 2015, kdy strana neprozřetelně utvořila s drobnými levicovými uskupeními další volební koalici, která ale nedokázala překročit 8% hranici pro koaliční uskupení a se ziskem pouhých 7,6 % hlasů skončila zcela mimo Sejm i Senát.\n\n\n"}
{"id": "37780", "url": "https://cs.wikipedia.org/wiki?curid=37780", "title": "Klasicismus (literatura)", "text": "Klasicismus (literatura)\n\nKlasicismus je v literární historii pojem označující především francouzskou literaturu 17. století, anglickou literaturu konce 17. a začátku 18. století a německou literaturu konce 18. století, může však být analogicky užíván i pro jiné země a literatury. Kolébkou klasicistní doktríny se stala již v průběhu 16. století Itálie. Odtud pak její teze pronikly do Francie, kde klasicismus dosáhl největšího rozkvětu. Klíčový je obdivný vztah k antice a k autoritě a odkaz na uměleckou dokonalost a formální přesnost. Literární klasicismus je úzce spojen s konceptem klasicismu jako uměleckého slohu v rámci dějin umění. Zatímco francouzský a anglický literární klasicismus byl latinský a vycházel z římské literatury, německý klasicismus se hlásil k starořeckému dědictví. Toto rozdělení je však pouze přibližné, klasicismus ve všech zemích obvykle navazoval na řeckou i římskou antiku současně.\n\nNejvýraznějšími autory byli Jean Racine, Pierre Corneille a Molière ve Francii, Alexander Pope a John Dryden v Anglii a Johann Wolfgang von Goethe a Friedrich Schiller v Německu. V nejužším smyslu lze ovšem také jako klasicistní vnímat pouze dvě generace francouzských spisovatelů a dramatiků mezi lety 1660 a 1710, tedy přibližně během vlády Ludvíka XIV. Obtížně vymezitelný je vztah klasicismu k baroku, vzhledem k tomu, že se oba směry do velké míry časově překrývají. Václav Černý je i tak chápal jako víceméně navazující, s tím, že baroko je lidovější, zatímco klasicismus aristokratičtější. Leo Spitzer naproti tomu dokazoval, že francouzský klasicismus je ve skutečnosti potlačeným, tlumeným barokem (zatímco anglický klasicismus má rysy rokokové a realistické a německý klasicismus je romantický, nostalgický a utopický). Pro pozdější fáze klasicismu (1750–1830) se někdy používá pojem „měšťanský klasicismus“, přičemž východiska literární tvorby a myšlení jsou v tomto období spojena zejména s osvícenstvím.\n\nLatinské slovo „classicus“ původně znamenalo prvotřídní nebo výtečný. Teprve v průběhu velkých diskusí o romantismu na začátku 19. století se označení „klasický“ změnilo z hodnotícího výrazu na označení epochy, stylistické tendence nebo typu psaní. V průběhu 19. století se postupně ve většině jazyků prosadil také pojem klasicismus, byť v Německu převládl název „výmarská klasika“. V češtině získal každý z pojmů v kontextu literatury jiné zabarvení: jako klasika (klasická literatura) se označuje jakékoliv kvalitní, časem prověřené dílo, zatímco klasicismus (klasicistní literatura) se vztahuje k antikou inspirované tvorbě, převážně francouzské, mezi 17. a 19. stoletím.\n\nKlasicistní poetiku lze shrnout jako soubor velmi přísných pravidel pro tvorbu literárních textů vycházející z Aristotelovy \"Poetiky\", s důrazem na nápodobu antických řeckých a římských autorů, rozlišování na vysoký a nízký styl podle zpracovávané látky, rigidní oddělení žánrů, předávání poučení a morálního poselství a srozumitelnost a přiměřenost jazyka. Přestože vznikla již v 16. století v Itálii v závěrečném stádiu humanistické tvorby, největšího rozmachu dosáhla ve Francii, kam pronikla v 17. století. Ve Francii klasicismus zcela ovládl dobové literární snažení a byl, na rozdíl od Itálie, využíván také vrcholnými tvůrci své doby. Díky tomu jsou francouzské klasicistní práce méně závislé na východiscích teoretiků, a charakteristiky francouzského literárního klasicismu jsou proto odvozovány spíše až z děl samotných. Za všech okolností však ve středu doktríny zůstávala snaha navazovat antickou tvorbu a starověké poetiky, jakož i touha po umělecké dokonalosti a nejvyšší míře formální a stylové přesnosti. Zatímco italský, francouzský a anglický literární klasicismus vycházel především z latinské římské literatury, německý klasicismus se programově hlásil k odkazu starověkého Řecka. Toto dělení však popisuje pouze hlavní tendence, jelikož klasicistní literatura všech jazyků a období se hlásila současně k řeckému i římskému antickému dědictví.\n\nKlíčovým bodem klasicistního estetického programu bylo studium Aristotelovy \"Poetiky\" a další rozvíjení jejích tezí. Toto rozsáhlé přejímání započalo přibližně v polovině 16. století, v souvislosti s tvorbou italského humanistického teoretika Francesca Robortella (1516–1567). Prostřednictvím jeho textů byl založen závazný kánon klasicistních literárních žánrů, v němž byl kladen důraz především na jejich nepřekročitelné oddělení – zcela opominuty u něj byly dobové smíšené žánry (pastorální drama, rytířský román) a jako nejdůležitější byly kromě tradičních aristotelských žánrů (tragédie a epos) představeny zejména satira, epigram, komedie a elegie. Žánrovým dělením se pak zabývali i četní další teoretikové klasicismu.\n\nKlasicistní estetická ideologie se pak ustálila a zafixovala v 60. letech 16. století, přičemž hlavní úlohu sehrály posmrtně vydané poetiky Julia Caesara Scaligera (1484–1558) a Antonia Minturna (1500–1547) a výklad Aristotelovy \"Poetiky\" od Lodovica Castelvetra (1505–1571). Castelvetro obohatil klasicistní myšlení o přísně racionální strukturu žánrů založenou na kombinaci nástrojů (slovo, hudba, tanec), látky (nejlepší, střední a nejhorší, podle společenského postavení postav) a způsobu (výpravný, předváděcí, zpodobňovací). Různé kombinace umožňovaly celkem 95 žánrů, avšak některé z nich byly pouze hypotetické. Castelvetro proto omezil strukturu na 53 žánrů, přičemž pouze menšina patřila mezi základní.\n\nS odděleností žánrů byla spjata také stylová rovina, která každému žánru příslušela. Každodennímu lidskému životu byl vyhrazen komický styl a s ním spojené žánry, zatímco sféra vysokého stylu, spojená s tragičnem, zpracovávala nejčastěji mytologická témata a osudy postav z vrcholu společenského žebříčku. Badatel Erich Auerbach v publikaci \"Mimesis: zobrazení skutečnosti v západoevropských literaturách\" (1946) označil klasicistní pravidla za vrchol stylové diferenciace a nejradikálnější odvrácení od středověkého mísení stylů. Toto normativně stanovené užívání tří stylových rovin podle zpracovávané látky, zavedené v 17. století, bylo podle něj zcela zrušeno až s příchodem literárního realismu a zejména naturalismu v 19. století.\n\nProdukce klasicistních literárních děl, zejména v raném italském období, byla chápána v první řadě technicky a klíčem k úspěchu bylo přijetí a použití stanovených norem tvorby. Tyto normy vycházely z aristotelských pokusů o jasnou klasifikaci a kodifikaci literární tvorby a byly označovány za protipól „iracionálního blouznění“, které s poetickou tvorbou spojoval Platón. Klasicistní pravidla byla vnímána jako výsledek rozumné a logické argumentace a přijetí obecně uznávaných uměleckých vzorů z antiky. Cílem takto pečlivě zkonstruovaných děl bylo poučení, pobavení a morální edifikace (tedy potvrzení hodnoty ctnosti a čtenářových či divákových mravních zásad).\n\nJak drama, tak básnictví bylo koncipováno především jako produkt rozumových úvah. Nicolas Boileau, významný francouzský teoretik klasicismu, například tvrdil, že literární dílo bere veškerou svou hodnotu ze vztahu k rozumu. Uznával sice, že především tragédie a lyrické básnictví musí kromě racionálního přesvědčování také probouzet emoce a dojímat, zdůrazňoval však, že též tato schopnost vychází z racionálního a jasnými pravidly řízeného postupu autora – a to proto, že i probouzení emocí je možné pouze pomocí zobrazení pravděpodobného a pomocí nápodoby neměnných přírodních jevů a lidských ctností.\n\nVýznamným prvkem klasicismu byly „realistické“ aspirace, přinejmenším v teoretické rovině. Veškeré básně a dramata byly koncipovány jako nápodoba života a přírody – nikoliv však doslovná kopie, nýbrž zpracování na principu pravděpodobnosti. Součástí těchto snah byl příkaz uměřenosti a vyhýbání se drastickým prvkům a veškerým extrémům vůbec. Z požadavku pravděpodobnosti vychází rovněž známá dramatická zásada tří jednot – jednoty děje (fabule neměla obsahovat vedlejší zápletky), jednoty času (omezení děje na 12, 24 či 48 hodin) a jednoty místa (veškerý děj měl být situován do stejného prostoru, představovaného jevištěm). Jednota děje však byla doporučována i pro epiku. Ač bývá zásada tří jednot často označována za Aristotelovo pravidlo, je v jeho \"Poetice\" pouze letmo naznačena; v rigidní poloze ji mezi klasicistní normy definitivně zapracoval teprve Lodovico Castelvetro. Ve francouzském prostředí se pod nejznámější a nejvlivnější pojetí tohoto pravidla podepsal François Hédelin d'Aubignac.\n\nProtože bylo nutné naplnit žánrová pravidla v rámci jejich přísné klasifikace a jelikož většina žánrů navazovala na své antické obdoby, došlo k tomu, že starověká díla byla coby základní žánrové vzory doporučována k napodobení: vzorem eposu byly texty Homérovy a Vergiliovy, vzorem tragédie dramata Senecova, vzorem komedie díla Plautova a Terentiova. Nápodoba antických prací byla preferována i proto, že na rozdíl od „chaotické“ přírody byla díla starověkých mistrů vnímána jako již uspořádaná a rozumná. S požadavkem nápodoby souvisí i stoupající zájem autorů o vnitřní život postav, a to jak v podobě uměleckých studií lidských typů a situací, do kterých se dostávají, tak zájmem o lidskou psychologii a povahu „vášní“ – v tomto ohledu se témata klasicistních literátů stýkala se zájmy dobových filosofů, kupříkladu Descarta.\n\nPodmínkou pro praktické fungování normativní klasicistní estetiky byla existence institucí stanovujících korektní způsob užívání jazyka a vytváření literárních děl. Ve Francii byla již v roce 1570 byla Jean-Antoinem de Baïf a Thibaultem de Courville založena Akademie poezie a hudby (Académie de Poésie et de Musique); jedním z jejích úkolů bylo přepracování francouzských prozódických pravidel tak, aby verše odpovídaly řeckým a římským metrům. Francouzská akademie (Académie française), založená v roce 1634 na Richelieuův popud, stanovovala závazná gramatická, lexikální a syntaktická pravidla francouzštiny a revidovala vydávané texty. Hodnotila však i soulad uměleckých děl s normami klasicistní poetiky a nebála se vystupovat ani proti velmi populárním kusům. Když kardinál Richelieu požádal Akademii o zhodnocení Corneillova \"Cida\", byla hra odsouzena jako „nepravděpodobná“. Hlavním předmětem kritiky byla skutečnost, že ženská hrdinka Chimèna miluje Rodriga (Cida) i poté, co zabil v souboji jejího otce. Takové jednání bylo chápáno jako vysoce nemorální, a tudíž nepravděpodobné; Akademie sice uznávala, že hra je založena na reálné historii, upozorňovala ale, že nepravděpodobné mohou být i skutečné dějinné události.\n\nDůležitou součástí se staly šlechtické literární salóny, ve kterých se předčítala, diskutovala a hodnotila literární díla, čímž byl dán základ systematické literární kritice. V době své největší slávy se nicméně tato shromáždění za salóny neoznačovala, salónem byly nazývány pouze přijímací pokoje, ve kterých se aristokracie se zájmem o literaturu obvykle scházela. Podobně jako jiné aspekty dobového písemnictví se poprvé objevily v 16. století v Itálii, záhy však přešly do Francie, kde se zvyk jejich pořádání jedinečným způsobem rozvinul. Počátek francouzské tradice salónů lze ve Francii umístit přibližně do roku 1610 a toto nejranější období je spojeno zejména s působením markýzy de Rambouillet; jako žena narozená v Římě považovala francouzský dvůr za nedostatečně sofistikovaný, a tak vytvořila vlastní dvorský kroužek scházející se v její ložnici (známé coby „la chambre bleu“). V průběhu 17. století přednášeli a diskutovali své práce v salónech důležití spisovatelé jako Pierre Corneille nebo Marie-Madeleine de La Fayette. Salóny vzkvétaly až do začátku Velké francouzské revoluce (1789). Později, v 19. století, sice ještě došlo k jejich obnově, avšak již s menší prestiží a honosností.\n\nV období literárního klasicismu došlo také k výraznému rozvoji knihoven. Kromě pokračujícího rozšiřování církevních knihoven nabývaly na rozsahu a důležitosti také soukromé bibliotéky. Ve Francii získala ústřední význam rozrůstající se Královská knihovna (Bibliothèque du Roi, základ pozdější Francouzské národní knihovny), od roku 1536 opatřená právem povinného výtisku a od roku 1692 otevřená veřejnosti. Před Velkou francouzskou revolucí (1789) čítal její fond přibližně 157 000 výtisků.\n\nAčkoliv je pojem klasicismus v užším slova smyslu vyhrazen pro tvorbu od 17. do 19. století, v širším chápání pojmu je možné jeho počátky nalézt již ve starověké literatuře a v dobových úvahách o ní. Platónovy a Aristotelovy spisy zastupují dva protikladné přístupy ke slovesnému umění: zatímco u Platóna stála v jádru přemýšlení o hodnotné literatuře božská inspirace a nadšené uskutečňování univerzální krásy bez účasti rozumu, Aristotelés se domníval, že klíčem k úspěšné tvorbě je především znalost poetických pravidel a jejich zručné uplatňování. Právě aristotelské impulzy vedly v raném novověku k ustavení moderní klasicistní estetiky.\n\nVe starořímském řečnictví se klasicistní uměřenost nejsilněji uplatňovala v rétorickém stylu zvaném aticismus, stojícím v protikladu k mnohomluvnému asianismu. Významný badatel Ernst Robert Curtius aticismus dokonce označil za „první formu evropského klasicismu“, stojící v protikladu k „manýrismu“. Marcus Tullius Cicero ještě doporučoval kombinaci obou řečnických stylů, pozdější římské uvažování se nicméně jasně přiklonilo ke střízlivému a umírněnému pojetí řečnictví i literární tvorby, a to jak prostřednictvím Quintilianova důrazu na jazykovou kodifikaci, tak prostřednictvím Horatiova \"Listu Pisonům\", v němž je kladen důraz na tematickou a stylovou jednotu a také na to, aby užitý jazyk, styl a forma odpovídaly zvolenému žánru.\n\nPředpoklady pro vznik klasicismu jako moderní doktríny byly položeny v Itálii již v průběhu 15. století, v rámci rozkvětu humanistického písemnictví. V tomto období především došlo k rozšíření filologických bádání, k odvrácení od živé středověké tradice latiny a k návratu ke „klasické“ ciceronské latině a také k vzestupu vernakulárních jazyků. Protože začala uznávaná novodobá literatura vznikat také v dialektech italštiny, zdálo se dobovým učencům nezbytné standardizovat jejich užívání podobným způsobem jako latinu.\n\nKlíčovou úlohu sehrál humanistický učenec Pietro Bembo (1470–1530). Svým třídílným \"Pojednáním o lidovém jazyce\" (1513–1525) se pokusil stanovit pravidla správného stylu pro florentský dialekt toskánštiny, užívaný v poezii Petrarcou a v próze Boccacciem, v menší míře byl jako vzor chápán také Dante. Bembovy teze o jazyce a stylu florentských humanistů jako ideálního vzoru pro psaní literatury vyvolaly dlouhou a rozsáhlou debatu. Proti zastáncům jiných pravidel pro užívání jazyka je však později podpořila jazyková instituce Accademia della Crusca, založená v roce 1582.\n\nSoučasně s kodifikací jazyka se v průběhu 16. století ustavila normativní literární estetika, když autoři spisů věnovaných této oblasti navázali na antické spisy o poetice (zejména Horatiovy, Ciceronovy a Quintilianovy). Obzvláště vlivnou se stala didaktická báseň Marca Girolama Vidy nazvaná \"Tři knihy o básnickém umění\" (\"Poeticorum libri tres\", 1527) a doporučující rozumnost, vhodnost, přiměřenost, srozumitelnost a dbalost antických vzorů (Homéra, Vergilia, Cicerona). K dalším významným autorům poetik patřili Gian Giorgio Trissino (1478–1550), Bernardino Daniello (asi 1500–1565), Bartolomeo Ricci (1490–1569) a jiní.\n\nZevrubnějšího zpracování, interpretace a doplňování se od poloviny 16. století dočkala Aristotelova \"Poetika\", poprvé přeložená do italštiny v roce 1549 Bernardem Segnim (1504–1558). Žánrové struktuře a morálním záměrům literatury se věnoval Francesco Robortello (1516–1567) ve \"Výkladu Aristotelovy knihy o básnickém umění\" (\"In librum Aristotelis de arte poetica explicationes\", 1548). Podobným směrem se vydali Bartolommeo Lombardi (zemřel 1540) a Vinzenzo Maggi (1498–1564), básník, dramatik a novelista Giambattista Giraldi Cinzio (1504–1573) a další myslitelé jako Antonio Minturno (1500–1574), Julius Caesar Scaliger (1484–1558) či Lodovico Castelvetro (1505–1571). V italské umělecké literatuře se však klasicistní teoretická východiska prosazovala pouze zvolna a většina významných dobových osobností (jako Michelangelo Buonarroti) se odmítala jim podřídit. Rozdělení na klasicistní a antiklasicistní tvůrce bylo patrné zejména v italské lyrické poezii druhé poloviny 16. století, avšak nešlo o nesmiřitelné protiklady. Oba tábory se v mnoha ohledech, například v otázce obdivu k antickému písemnictví či v používání vernakulární italštiny, shodovali a mnoho básníků psalo oběma způsoby (na rozdíl od vyostřeného sporu v epické poezii, kde se střetávali zastánci Ludovica Ariosta a Torquata Tassa). Svou roli přitom hrála i politika a geografie. Zatímco aristokratické klasicistické normy v petrarcovském duchu se uplatňovaly zejména v jihoitalské poezii, v Římě a na severu země dávali autoři obecně přednost antiklasicismu a příslušným žánrům parodickým, satirickým a burleskním.\n\nDo francouzského prostředí pronikaly snahy o ustavení klasicistních pravidel jen s malým zpožděním, zejména díky četným cestám francouzských intelektuálů do Itálie. Důležitou roli hrálo zpočátku dílo Speroneho Speroniho (1500–1588), jehož \"Rozhovor o jazycích\" (\"Dialogo delle lingue\", 1542) parafrázoval do francouzštiny Joachim du Bellay jako \"Obranu a oslavu francouzského jazyka\" (\"La Défense et illustration de la langue française\", 1549). Nové žánrové a stylové zákony reflektovala především renesanční básnická skupina Plejáda; s mnoha jejími členy byl spřátelen Julius Caesar Scaliger, jehož prostřednictvím pronikl do francouzského prostředí také důraz kladený na Aristotelovu \"Poetiku\". Jako významní učitelé a autority byli vnímání též Vida a Minturno.\n\nOd počátku 17. století se francouzský příklon ke klasicismu stal ještě zřetelnějším díky jazykovému purismu. Jako první jasně zformuloval požadavek standardizace François de Malherbe, na něj pak navázali mladší puristé jako Jean Chapelain, Guez de Balzac a Claude Favre de Vaugelas. V roce 1635 nechal kardinál Richelieu založit Francouzskou akademii (Académie française), instituci, jejímž úkolem bylo fixování jazykových pravidel, očištění jazyka od cizích vlivů a dohled nad stylem vydávaných textů. Na rozdíl do italského návratu k literárnímu jazyku 14. století však korektní a předepsaný jazyk Francouzské akademie odpovídal dobové řeči. Literární pravidla byla i nadále rozvíjena na půdorysu Aristotela; nejvýznamnější z dobových teoretiků, Jean Chapelain, ve svých pracích položil důraz na pravděpodobno a prosadil například jednotu času v divadle nebo klíčovou roli pravděpodobna pro jakýkoliv umělecký text. Další důležité kodifikace pak vzešly ve 40. letech 17. století od Françoise Hédelina d'Aubignac; podrobně rozpracoval například divadelní zásadu tří jednot, způsob navazování jednotlivých výstupů nebo technické aspekty divadelních her a užívané řečové figury.\n\nPřestože francouzský klasicismus bývá obecně vnímán jako neobyčejně rigidní systém, ve skutečnosti byla přísnost jeho pravidel menší než v italské humanistické fázi klasicismu. Mnohé normy byly podrobovány živé diskusi mezi umělci a intelektuály a aristotelská východiska byla přizpůsobována potřebám dobové praxe. Ač si pozici hlavního arbitra umění držel rozum, nebyla zpochybňována ani úloha génia a inspirace. Kromě nápodoby antických autorů se žádoucím zdrojem literatury stávala také nápodoba přírody (přičemž obě tyto nápodoby byly vnímány jako vzájemně komplementární, čímž se tehdejší uvažování lišilo od pozdějších romantických tezí). Do dobových úvah vstupovaly kromě aristotelismu také jiné starověké poetiky, například Longinův spis \"O vznešenu\", ve kterém jsou doporučována mimo jiné silná citová hnutí a uchvacování čtenáře pomocí vznešena.\n\nPředmětem literárněhistorických debat zůstává vzájemný poměr klasicismu a baroka, a to především proto, že oba směry existovaly ze značné části ve stejnou dobu – ve Francii lze například největší rozkvět literatury označované za barokní datovat léty 1590 a 1660, zatímco francouzští klasicistní autoři začali ve větší míře tvořit kolem roku 1630. Václav Černý i tak chápal baroko jako směr na klasicismus víceméně navazující, přičemž baroko označil za lidovější, zatímco klasicismus se podle něj vyznačoval v první řadě aristokratickými tématy a publikem. Leo Spitzer naproti tomu poukazoval spíše na podobné rysy různých směrů, když tvrdil, že francouzský klasicismus je ve skutečnosti potlačeným, tlumeným barokem, anglický klasicismus má rokokové a realistické rysy a německý klasicismus je ve své podstatě romantický, nostalgický a utopický.\n\nV tomto ohledu lze také zřetelně pozorovat rozdíl staršího italského a mladšího francouzského klasicismu. V Itálii šíření klasicistní doktríny baroku předcházelo a barokní tvůrcové počátku 17. století, zejména Giambattista Marino, preferovali jako jediný cíl svých děl vzbuzování údivu a klasicistní normy explicitně odmítali. Ve Francii naproti tomu probíhal klasicismus současně s barokem a po něm, a mohl proto brát na vědomí jeho impulzy. Mnozí významní francouzští klasicisté v barokní estetice začínali nebo ji zapracovávali do svých děl. Například dramatik Pierre Corneille, považovaný za jednu z největších osobností klasicismu, zpracovával ve svých tragédiích typicky barokní konflikt lásky a cti. Madame de La Fayette sice vytvořila ve své \"Kněžně de Cléves\" (1678) ukázku ukázněně konstruovaného a jemně psychologizovaného klasicistního románu, jádro příběhu je však možné chápat stále jako barokní milostnou historii. Barokní patos lze nalézt v Bossuetových kázáních nebo u epistolografa a tříbitele klasicistního stylu, Gueze de Balzac. Nápodobou barokních textů začínal rovněž François de Malherbe, jeden ze zakladatelů francouzského klasicistního básnictví. Styčné body mezi barokním a klasicistním myšlením naznačuje také skutečnost, že oba směry vycházely v první řadě z Aristotela, byť baroko před jeho \"Poetikou\" dávalo přednost \"Rétorice\".\n\n18. století se vyznačovalo šířením klasicistních tendencí do dalších zemí (Anglie, Německo), ale také pokračováním a dalším rozvíjením klasicismu v jeho tradičních baštách, jako byla Itálie a především Francie. Literární historikové se však většinou pokoušejí různými přívlastky odlišit tuto fázi od původního klasicismu. Často se objevuje pojem „neoklasicismus“, Václav Černý dokonce užíval označení „pseudoklasicismus“. Pro pozdější období (od roku 1750) se někdy zavádějí spojení „rokokový klasicismus“ či „měšťanský klasicismus“. Objevuje se také označení „osvícenský klasicismus“ či „osvícenská literatura“, jelikož východiska literární tvorby a myšlení jsou v tomto období propojena zejména s šířící se filosofií osvícenství.\n\nVe francouzském prostředí musela klasicistní literatura v 18. století soupeřit s pomalu se rodícím romantickým viděním světa a rozpadla na několik proudů. Zatímco část neoklasicismu bezprostředně navázala na tvorbu předchozího století, pouze s přísnějšími normami a postupným vyčerpáváním doktríny, rokokově laděná varianta klasicismu využívala galantních a melancholických prvků. Na konci 18. století a počátku 19. století pak přišlo poslední vzepětí klasicistních tendencí, označované obvykle jako empír.\n\nLatinský výraz „classicus“ znamenal původně prvotřídní či výtečný. Slovo v tomto významu poprvé použil ve 2. století Aulus Gellius (123 – po roce 165), když ve svém poznámkovém spisu \"Attické noci\" (\"Noctae atticae\") napsal, že nejlepší autor je „scriptor classicus, non proletarius“, čímž bylo metaforicky vyjádřeno, že spisovatel je mezi tvůrci ve stejné pozici jako příslušník římské nejvyšší majetkové třídy, nikoliv člen nemajetného proletariátu. Ve středověku se pak tento pojem někdy využíval k označení antických autorů vyučovaných ve školních třídách („in classes“). V období renesančního humanismu se začala jako klasická či prvotřídní označovat celá antická kultura, avšak stále pouze příležitostně; častěji se hovořilo jednoduše o starých či starověkých autorech.\n\nTeprve na začátku 19. století přestalo být označení „klasický“ v první řadě označením kvalitního díla. Místo toho se slovo začalo užívat pro označení epochy, stylistické tendence nebo typu psaní. Tento posun vycházel z dobového slovníku romantiků, kteří hledali jednoznačné označení pro starší kulturu 17. a 18. století, vůči níž se vymezovali. Zároveň se utvořilo vnímání protikladů: na jedné straně pravidelné „klasické“ umění a proti němu stojící nepravidelné „manýristické“ či romantické umění. Badatelé jako Ernst Robert Curtius a Gustav René Hocke později toto napětí dvou estetických koncepcí (jedné založené na rozumu a technicky definovatelných pravidlech a druhé zdůrazňující iracionální momenty tvorby) vnímali jako konstantu celých dějin literatury a umění.\n\nV průběhu 19. století se postupně ve většině jazyků prosadil také pojem klasicismus, jen pro německou tvorbu na přelomu 18. a 19. století ujal název „výmarská klasika“. V češtině získal každý z pojmů v kontextu literatury jiné zabarvení: jako klasika (klasická literatura) se označuje jakékoliv kvalitní, časem prověřené dílo, zatímco klasicismus (klasicistní literatura) se vztahuje k antikou inspirované tvorbě, převážně francouzské, mezi 17. a 19. stoletím. Původní koncepce starověku jako klasiky v pravém slova smyslu přitom vytrvala například v angloamerické literární vědě. V ní bývá zvykem za klasicismus označovat tvorbu antických autorů, zatímco pro raněnovověký klasicismus s centrem ve Francii je častěji vyhrazen pojem neoklasicismus. I tam se však lze setkat s rozlišováním na raněnovověký francouzský klasicismus a o něco pozdější anglický neoklasicismus.\n\nLiterární historikové se k pojmu klasicismus v českém prostředí vždy stavěli spíše rezervovaně, a to především proto, že velkolepý dvorský či akademický klasicistní proud není v české literatuře na rozdíl od západoevropských kultur možné vysledovat. Jaroslav Vlček se pro druhou polovinu 18. století v českých zemích pokusil zavést pojem „literární rokoko“, Karel Krejčí užíval označení „pseudoklasicismus“ a podobně. Dalibor Tureček uvedl, že klasicistní prvky se v českém prostředí střetávaly s jinými a objevovaly se přibližně mezi lety 1770 a 1860. Alexandr Stich pracoval s pojmem „osvícenský klasicismus“ a umisťoval jej do poslední třetiny 18. století, zejména v souvislosti s postupným rozvojem vědeckého a literárního ducha a vlastivědnými, přírodovědeckými, technickými, právnickými a dalšími výzkumy. Za typické dobové autory označil piaristického mnicha Gelasia Dobnera (1719–1790) a jeho dějepisecké snahy, paulinského mnicha Václava Fortunáta Durycha (1735–1802), zabývajícího se jazykovědou, a za vyvrcholení těchto snah pak Josefa Dobrovského (1753–1829), zakladatele slavistiky. Z beletrie pak ke klasicismu přiřadil obrozenecké almanachy Václava Tháma (1765–1816) a jeho okruhu (\"Básně v řeči vázané\") a Antonína Jaroslava Puchmajera (1769–1820) a jeho družiny (\"Sebrání básní a zpěvů\"). České drama osvícenského klasicismu reprezentují především komedie navazující na tradici barokních frašek a historické hry – díla Prokopa Šedivého (1764–1810), Jana Nepomuka Štěpánka (1783–1844) a Václava Klimenta Klicpery (1792–1859). Klasicistní prvky byly pak ve 20. a 30. letech 19. století povětšinou vytlačeny tvorbou preromantiků v čele s Františkem Ladislavem Čelakovským; oddělování žánrů bylo nahrazeno jejich spojováním a prostupováním a ve všech literárních druzích nabyl převahy lyrismus.\n\nArne Novák chápal jako český klasicismus pouze tuto pozdní, téměř již preromantickou fázi. V \"Přehledných dějinách literatury české\" jej vymezil jako období mezi léty 1815 až 1830, ačkoliv předpoklady a počátky se podle něj objevily již ve starším písemnictví. Domníval se však, že klasicismus přišel do českých zemí se značným zpožděním a vedený německou inspirací, zejména herderovskou a goethovskou. Počátek byl v tomto pojetí stanoven příchodem Josefa Jungmanna, „teoretika a vůdce českých klasicistů“, do Prahy v roce 1815; v roce 1827 pak Jungmann vydal zásadní práci \"O klasičnosti v literatuře\". Klasicistní umělecká i badatelská činnost byla reprezentována především Jungmannovou básnickou školou, Milotou Zdiradem Polákem, Antonínem Markem, Janem Kollárem, ale také badateli jako Pavel Josef Šafařík nebo František Palacký; první polovinou svého díla spadal do tohoto směru také František Ladislav Čelakovský. Od 30. do 50. let se však klasicistní formy (epos, óda, idyla, epigram) ještě objevovaly v časopisech a vznikaly klasicizující převody antických textů do češtiny – k významným překladatelům té doby patřil především Karel Alois Vinařický (1803–1869).\n\nFrancouzský klasicismus zrodil tři velké dramatiky:\n\nPierre Corneille dosáhl se svou tragédií \"Cid\" největší ohlasu. Diskutovalo se o ní v salónech i v nedlouho předtím založené akademii. Rodrigo zabije hraběte Gormu, otce své milé Chimeny, protože urazil Rodrigova otce. Chimena miluje Rodriga, ale nad jejím citem převáží čest rodiny a dívka žádá krále, aby potrestal vraha. Dramatická situace, za níž oba hrdinové trpí, neboť se vzájemně milují, ale přitom trvají na představách cti. Konflikt končí smírně zásahem krále, neboť Rodrigo odčinil svou vinu udatností v boji.\n\nCorneille se stal tvůrcem moderní tragédie, když jí dal pevnou kompoziční zákonitost. Jeho hrdiny nedrtí náhodný osud ani nejsou hříčkou svých vášní. Konflikt vyplývá ze střetnutí osobních citů a nadosobními povinnostmi.\n\nTragédii psychologickou vytvořil Jean Racine. Konflikt v jeho hrách vzniká střetnutím citu s egoistickými vášněmi. Antické náměty mívají u Racina jen antické roucho, pod nimi se rýsují současné postavy a soudobé problémy. V milostných příbězích zobrazoval Racine zhoubný vliv vášně, která ničí nejen ty, kdo jí podlehnou, ale i lidi jim blízké. Racinovo dramatické umění patří k vrcholům klasické tragédie; velmi výstižně zobrazuje psychologii svých hrdinů, zejména ženských postav.\n\nKomedie měla v období klasicismu schůdnější cestu k vyjádření životní reality než tragédie, neboť mohla navazovat na lidové a pololidové hry, které měly blízko ke skutečnosti. Největší dramatický autor komedií byl Molière. Od mládí jej přitahovalo divadlo. Působil u hereckých kočovných společností jako herec, režisér a spisovatel frašek a komedií. Později se stal ředitelem královského divadla v Paříži. Ve svých hrách předváděl soudobou pestrou mravní problematiku. Problematika byla velmi široká – týkala se postavení ženy ve společnosti i v rodině, mravního cynismu feudálů, chorobné lakoty, úlisnosti, náboženského pokrytectví, snahy měšťáků o napodobení šlechty. \n\nNejodvážnější z jeho komedií byla \"Tartuffe.\" Hra odhalovala pokrytectví a svatouškovství a svou titulní postavou mířila proti církvi. Tartuffe si získal důvěru měšťana Orgona, ovládá ho a nabývá vlivu nad jeho rodinou. Usiluje o jeho ženu, má si vzít jeho dceru a členové rodiny se marně pokoušejí překazit tyto záměry. Orgon zcela podléhá Tartuffovi, dokonce mu připíše i svůj majetek a jen králův zásah zabrání úplnému zničení rodiny.\n\nDruhou nejproslulejší Molièrovou komedií je \"Lakomec\". Titulní postava, lichvář Harpagon, je ochoten pro peníze obětovat\nvšechno a ztráta pokladnice pro něho znamená životní tragédii, poloviční šílenství a nenávist k celému lidstvu. Další Molièrovy komedie: \"Škola žen\", \"Misantrop\", \"Měšťák šlechticem\", \"Šibalství Skapinova\" a \"Zdravý nemocný\". Jejich humor byl útočnou zbraní proti předsudkům a zlořádům ve jménu zdravého rozumu a bodré lidové morálky. V postavách svých komedií vytvořil Molière velkolepé typy právě tím, že v nich objevil pravdivou podstatu lidských charakterů, které žijí v nejrůznějších dobách a společenských systémech.\n\nNa rozdíl od mohutného rozvoje dramatu byl vývoj poezie mnohem skromnější. V klasicistní poezii hovoří daleko víc rozum než srdce. Převládá proto \"popisná, úvahová a satirická báseň \" – epigram, satira, zábavná poéma a bajka. V drobnějších básnických útvarech měl neobyčejný úspěch Jean de La Fontaine sbírkou bajek, jejichž ohlas pronikl do celé Evropy. Vychází ze znalosti starších autorů bajek od Ezopa přes středověké moralistické bajky. Shrnuje mravní naučení ve smyslu praktické životní morálky, ale často bajky aktualizuje k potřebám společenské kritiky.\n\nProtipólem vznešené klasicistické tragédie byla italská komedie, u lidového publika neobyčejně oblíbená. Hry neměly pevnou stavbu a herci děj improvizovali podle stručně nastíněného obsahu. Komedie měla své ustálené postavy (např. bohatý obchodník, sluhové, služka). Z tohoto základu společensky nezávazné komedie vytvořil zakladatel italské národní veselohry Carlo Goldoni. Jeho komedie byly výstižnými charakteristikami soudobého měšťanského světa jako například \"Chytrá vdova\" nebo šlechtických typů jako \"Jemnostpán markýz\". Za nejlepší dílo Goldoniho se pokládá komedie \"Poprask na laguně\" s žárlivou mileneckou dvojicí z lidového rybářského prostředí.\n"}
{"id": "37783", "url": "https://cs.wikipedia.org/wiki?curid=37783", "title": "Bilokace", "text": "Bilokace\n\nBilokace je nadpřirozená schopnost vyskytovat se v jeden okamžik na dvou místech současně. Řadí se v církvi mezi zázraky, jindy mezi paranormální jevy.\n\nBilokace chápaná jako zázrak je připisována některým svatým: například peruánskému léčiteli Martinovi de Porres, italskému světci Pateru Piovi nebo sv. Janu Boscovi.\n\nMezi další osoby, u nichž byla bilokace údajně zaznamenána, patří švédský filozof Emanuel Swedenborg. Je zmiňována také řeholnice Maria Coronel de Ágreda, která se zjevila indiánům na americkém západě.\n\nIslandské ságy hovoří o bojovnících, kteří se přivedli do transu a pak se objevili na bojišti stovky kilometrů vzdáleném.\n"}
{"id": "37784", "url": "https://cs.wikipedia.org/wiki?curid=37784", "title": "Stigmata", "text": "Stigmata\n\nJako stigmata (množné číslo od pův. řeckého stigma, znamení) se označují rány na těle v místech, kde měly být způsobeny Ježíši Kristovi během ukřižování. V křesťanském mysticismu je vnímán jako zázračný jev. Nejznámějším katolickým nositelem stigmat je svatý František z Assisi.\n\nRány se zpravidla objevují v místech označovaných \"Kristovy rány\" nebo Pět ran Kristových: otvory po hřebech v dlaních a nohách a rána v boku od tzv. svatého kopí. Údaje o ranách pocházejí z Janova evangelia, kde se píše o probodení boku během ukřižování a o ráně v boku a otvorech po hřebech v rukách ve scéně s nevěřícím Tomášem. Dále se může jednat o jiné rány způsobené během pašijí, například od trnové koruny.\n\nZa prvního nositele stigmat je obvykle považován sv. František z Assisi, který je měl získat na hoře La Verna (u Chiusi della Verna) dne 17. září 1224. Podobné případy se však objevují i o něco dříve, roku 1222 v Anglii u dvou lidí, kteří byli ovšem upáleni na hranici jako kouzelníci, nebo belgická mystička Marie z Oignies († 1213), která se záměrně zranila, aby mohla nosit Kristovy rány.\n\nV pozdním středověku se potom osob se stigmaty objevuje velké množství, mezi jinými Lukardis z Oberweimaru, Kateřina Sienská, Gertruda z Oosten, Kateřina Janovská, Kateřina z Ricci. Toto rozšíření má souvislost i se zbožností zaměřenou k úctě ukřižovaného Krista a k jeho utrpení. Bolestná zranění nemusela být vždy viditelná – tak Kateřina Sienská mohla pozorovat svá stigmata podle své výpovědi pouze sama.\nStigmata se objevují i u osob v moderní době. U patera Pia se podle jeho výpovědi vyskytly po duchovním zážitku, a to již v mladém věku.\nDalší nositelkou byla Therese Neumann von Konnersreuth, která v průběhu svého života trpěla 6 stigmaty a měla i dar uzdravování a zároveň byla breathariánkou.\nAsi nejznámější stigmatičkou současnosti je Catalina Rivas žijící v Bolívii. U ní se stigmata objevují jen jednou do roka na velký pátek.\nDalším současným nositelem stigmat je P.James Manjackal. Stigmata se u něj projevují zejména při mši svaté při proměňování.\n\nStigmata nemusejí být přímo fyzickými ranami, ale také duševním stavem, ve kterém člověk trpí s Kristem a ztotožňuje se s ním a jeho utrpením.\n\nStigmata také bývají vykládána jako psychosomatický jev nebo rány, které si postižený sám přivodil.\n\nLidé si také způsobují stigmata, aby byli prohlášeni za svaté nebo z důvodů podmíněných nějakou specifickou duševní poruchou; mezi takové případy patří například Magdalena de la Cruz (1487–1560), která přiznala, že se u ní jedná o podvrh.\n\nZ vědeckého pohledu mívají stigmata zásadní rozkol s historickými fakty, jelikož u lidí se stigmaty se objevují na dlaních rukou, což neodpovídá metodice, kterou během ukřižování používali staří Římané, kteří své oběti přitloukali na kříž přes zápěstí. (Ukřižovaný za dlaně by nevydržel vlastní váhu svého těla a z kříže by spadl, což vedlo k přibití člověka na kříž přes zápěstí, kdy se hřeb umisťoval mezi malé kůstky v zápěstí.) Předpokládá se, že stigmata na dlaních jsou odrazem toho, jak je zachycují umělecké představy na mnohých náboženských malbách, a nikoliv toho, jak byl skutečně Ježíš Kristus ukřižován.\n\n\n"}
{"id": "37788", "url": "https://cs.wikipedia.org/wiki?curid=37788", "title": "Ryan Giggs", "text": "Ryan Giggs\n\nRyan Joseph Giggs (* 29. listopadu 1973, Cardiff, Wales jako Ryan Joseph Wilson) je bývalý velšský fotbalový záložník a později asistent hlavního trenéra Louise van Gaala v anglickém klubu Manchester United.\n\nNarodil se jako Ryan Joseph Wilson, s tímto jménem také zažil debut v Manchesteru United ve svých 17 letech. Příjmení Giggs přijal o dva roky později po matce, která se s otcem rozvedla.\n\n3. září 2013 nastoupil ke 145. zápasu v Lize mistrů (proti Šachtaru Doněck, remíza 1:1) a překonal tak rekord Španěla Raúla v počtu startů v LM.\n\nNarodil se ve Walesu, ale vyrůstal v Anglii. Byl součástí anglické mládežnické reprezentace, ale jako dospělý hrál za velšskou reprezentaci. Podle pravidel totiž Giggs za anglickou reprezentaci hrát nesmí, jelikož se v Anglii nenarodil, ani nemá anglické předky. Giggs je na druhém místě v rámci Premier League v počtu vstřelených branek u hráče, jenž není útočník.\n\nZa sezónu 2008/09 získal ocenění Hráč roku Premier League (PFA Player of the Year).\n\nVe 34. kole Premier League 20. dubna 2013 porazil Manchester United Aston Villu 3:0, Giggs mohl v předstihu slavit se spoluhráči ligový titul (dvacátý v historii klubu). S Manchesterem získal 13 mistrovských titulů (rekord, platí po vítězné sezóně 2012/13) a dvakrát vyhrál Ligu mistrů. V květnu 2014 oznámil konec aktivní hráčské kariéry.\n\nPřestože 2. června 2007 ukončil svoji reprezentační kariéru v zápase proti České republice, v roce 2012 na Letních olympijských hrách 2012 v Londýně působil jako historicky první kapitán fotbalové reprezentace Velké Británie.\n\n4. července 2013 se stal v Manchesteru United hrajícím trenérem a spolupracoval s hlavním trenérem Davidem Moyesem. 22. dubna 2014 byl odvolán z funkce David Moyes a dočasně ho nahradil Ryan Giggs. Jeho premiéra v roli hlavního kouče United byla vítězná, Manchester porazil Norwich City FC 4:0. United vedl do konce sezóny, poté se stal v klubu asistentem nizozemského trenéra Louise van Gaala.\n\n"}
{"id": "37791", "url": "https://cs.wikipedia.org/wiki?curid=37791", "title": "Sisak", "text": "Sisak\n\nSisak () je město ve středním Chorvatsku. Žije zde 47 768 obyvatel a je správním střediskem Sisacko-moslavinské župy. Město leží přesně na soutoku řek Kupa a Sáva, jihovýchodně od hlavního města Záhřebu.\n\nV dnešním Sisaku žijí lidé už 2 500 let, poloha na soutoku těchto dvou řek z něj časem udělala významné město. V dobách Římské říše nesl název Siscia. V této době zde byl téměř zavražděn svatý Quirinus, který je dodnes patronem města.\n\nNejznámější Sisacká stavba, pevnost, zde stojí už od 16. století a dnes je hojně navštěvována turisty. Dnes z ní je muzeum, a je také připomínkou vítězství nad Turky, v roce 1593. V této bitvě utrpěli Osmané poprvé na evropské půdě tak velkou porážku. Z pozdějších dob jsou tu pak památky barokní (Mali Kaptol), klasicistní (Velki Kaptol, Stari most), dnes jsou také navštěvovány turisty.\n\nBěhem 2. světové války, v době ustašovského Chorvatska se zde nacházela dětská část koncentračního tábora Jasenovac, jednoho z největších chorvatských koncentračních táborů, popravováni tu byli zejména Srbové, Židé a Romové.\n\nHlavními odvětvími, ve městě zastoupenými je zemědělství a metalurgie, zpracovávání kůže a výroba potravin. Nedaleko těžená ropa se upravuje v místní rafinerii. Nachází se tu také fakulta metalurgie Záhřebské vysoké školy. Sisak má také mnoho horkých minerálních pramenů, které mají teplotu od 42 do 52 °C. Na obou místních řekách se rybaří, nedaleko je také přírodní park Lonjsko polje.\n\n\n"}
{"id": "37792", "url": "https://cs.wikipedia.org/wiki?curid=37792", "title": "Kyzyl", "text": "Kyzyl\n\nKyzyl (tuvinsky i rusky: \"Кызы'л\") je město ležící v Ruské federaci a hlavní město Tuvinské republiky. Kyzyl znamená v tuvinštině červenou barvu (stejně jako v mnoha dalších turkických jazycích).\nKyzyl byl založen 1914 jako Bělocarsk, 1918 přejmenován na Chem-Beldyr a 1926 konečně na Kyzyl.\n\nKyzyl leží v Tuvinské kotlině na soutoku řek Malý Jenisej (Ка-Хем) a Velký Jenisej (Бий-Хем). Většina města i jeho střed se rozkládá na jižním břehu Jeniseje. Žije zde obyvatel.\n\nKyzyl bývá někdy pokládán z střed Asie. Je otázka, zda tomu tak je doopravdy. V centru města se na břehu Jeniseje nachází pomník (obelisk) \"Středu Asie\". \n\nStarostou Kyzylu byl v letech 2002 až 2008 Robert Dermejevič Doržu; od té doby je jím Vladislav Tovariščtajevič Chovalyg.\n\n"}
{"id": "37796", "url": "https://cs.wikipedia.org/wiki?curid=37796", "title": "Tepelná vodivost", "text": "Tepelná vodivost\n\nVe fyzice označuje tepelná vodivost schopnost daného kusu látky, konstrukce (např. zdi), vést teplo. Představuje rychlost, s jakou se teplo šíří z jedné zahřáté části látky do jiných, chladnějších částí.\n\nTepelná vodivost dané látky je charakterizována součinitelem tepelné vodivosti. Součinitel tepelné vodivosti bývá často chybně označován přímo jako \"tepelná vodivost\", součinitel je však \"měrná tepelná vodivost\".\n\nJe definován jako koeficient úměrnosti mezi hustotou tepelného toku (q) v dané látce a záporně vzatým gradientem teploty (\"T\"):\n\nJe-li tepelný tok homogenní a ustálený, lze tento definiční vztah vyjádřit názorněji:\nkde \"Q\" je množství tepla, které za čas \"t\" projde mezi dvěma shodnými plochami obsahu \"S\" kolmými ke směru toku a vzájemně posunutými v tomto směru o vzdálenost \"d\", je-li mezi nimi rozdíl teplot Δ\"T\".\nTuto definici lze také vyjádřit tak, že součinitel tepelné vodivosti vyjadřuje množství tepla, které za jednotku času (1 sekunda) projde jednotkou plochy (v SI 1 čtverečním metrem) homogennní desky jednotkové tloušťky (v SI 1 metr), jejíž stěny mají po celé ploše stejnou teplotu, je-li mezi nimi udržován jednotkový teplotní rozdíl (v SI 1 kelvin).\n\nJako převrácená hodnota součinitele tepelné vodivosti je definován měrný tepelný odpor.\n\n\nMnožství tepla formula_4, které projde za čas formula_5 plochou formula_6 do hloubky formula_7 se určí ze vztahu\nkde formula_9 je součinitel tepelné vodivosti a formula_10 je rozdíl teplot na vzdálenosti formula_7.\n\nTento vztah platí pouze v případě, že lze tepelný tok považovat za homogenní a ustálený. V opačném případě je nutno řešit diferenciální rovnici vedení tepla.\n\nSoučinitel tepelné vodivosti formula_9 je materiálová konstanta, která se zjišťuje experimentálně.\n\nU materiálů s definovanou tloušťkou se často udává součinitel prostupu tepla \"U\", který je definován jako výkon, který projde plochou jednoho čtverečního metru při rozdílu teplot 1 kelvin.\n\nTepelná vodivost společně s tepelnou kapacitou také ovlivňuje subjektivní vnímání teploty těles při doteku. Např. dotýkáme-li se dvou chladných předmětů se stejnou teplotou, z nichž jeden je kovový a druhý dřevěný, zdá se nám dřevěný předmět teplejší, protože jeho povrch se zahřívá tělesným teplem snadněji, zatímco kovový předmět teplo snadněji odvádí daleko od povrchu.\n\nTepelná vodivost je mírně závislá na teplotě. U kovů s rostoucí teplotou klesá, u polovodičů naopak s teplotou roste.\n\nTepelná vodivost kapalin a plynů je udávána v klidu (tzn. nedochází k přenosu tepla prouděním).\n\nTabulka udává hodnoty tepelné vodivosti vybraných materiálů při teplotě 25 a 20 °C.\n"}
{"id": "37798", "url": "https://cs.wikipedia.org/wiki?curid=37798", "title": "Mozeček", "text": "Mozeček\n\nMozeček (\"malý mozek\", \"Cerebellum\") je část mozku. Nachází se částečně mezi a částečně pod týlními laloky mozkových hemisfér. Vpředu přiléhá k střednímu mozku, Varolově mostu a prodloužené míše. S kmenovými strukturami CNS je na každé straně propojen třemi pedunkuly (horním, středním a dolním). Mozeček má stejně jako přední mozek vrstevnatou strukturu – na jeho povrchu je šedá hmota tvořená těly neuronů, uvnitř je bílá hmota tvořená nervovými vlákny. Povrchová šedá vrstva – mozečková kůra – je silně zvrásněná jemnými záhyby, které jsou do určité míry pravidelně a souběžně orientované. V řezu mozečkem toto uspořádání vytváří strukturu označovanou jako strom života (\"Arbor vitae\"). Hmotnost mozečku odpovídá asi 1/10 hmotnosti předního mozku, jeho povrch je však velký asi jako 3/4 povrchu předního mozku.\n\nMozeček zajišťuje koordinaci pohybů (jemných, přesných, rychlých) a udržování rovnováhy. Jeho činnost je podvědomá. Na rozdíl od hemisfér předního mozku kontrolují hemisféry mozečku stejnolehlou část těla (levá levou a pravá pravou). Svou modulační činností navíc ovlivňuje i poznávací funkce (např. zpracování vizuálních (zrakových) informací, myšlení) a řeč.\n\nMozeček není pokládán za životně důležitou součást mozku – lidé jsou schopni uspokojivě žít i při jeho vrozeném nevyvinutí (agenezi). Avšak jeho poškození v dospělosti může mít závažné trvalé následky v podobě neurologické poruchy zvané mozečková ataxie. Obdobnou poruchu způsobuje vliv nadměrného množství alkoholu na tuto část mozku v průběhu opilosti, jde např. o známé poruchy rovnováhy (\"motání se\") u opilců.\n\nMozeček tvoří střední nepárová červovitá část (\"vermis\") a dvě hemisféry.\n\nPodle původu se mozeček člení na tři oddíly:\n\njsou lokalizována v hloubce, tvoří čtyři skupiny a vznikají ze společného základu \"nucleus cerebelli\".\n\nRozlišujeme:\n\nje na rozdíl od mozkové kůry histologicky homogenní. Je členěna do tří vrstev:\n\nI. Stratum moleculare zevní vrstva, obsahuje košíčkové buňky, jejichž axony propojují několik dalších Purkyňových buněk.\nII. Stratum gangliosum (\"vrstva Purkyňových buněk\") – obsahuje velké buňky lahvovitého tvaru s axony, které jsou jedinými eferentními vlákny mozečkové kůry a vedou k mozečkovým jádrům. Dendrity těchto buněk se mohutně větví v molekulární vrstvě.\nIII. Stratum granulosum – je tvořeno zrnitými buňkami, jejichž axony míří do molekulární vrstvy, kde se větví.\n\nMozečková kůra je spojena s aferentními vlákny přicházejícími z bílé hmoty a projektuje se do kmene, thalamu a mozkové kůry. Neurotransmitery jsou u šplhavých vláken excitační kyseliny – glutamová a aspargová. Inervace z \"locus coeruleus\" je noradrenergní, z nc. ruber serotonergní. Vlastní buňky mozečkové kůry používají pro přenos vzruchu hlavně GABA (γ-aminomáselná kyselina).\n\nA. Dostředivé (aferentní) spoje:\n\n\"a) Dráhy spinálního původu\" – tractus spinocerebellaris dorsalis a tractus spinocerebellaris ventralis vedou vzruchy z proprioreceptorů a exteroreceptorů.\n\n\"b) Dráhy bulbopontomezencefalického původu:\"\n\n\"c) Dráhy kortikopontocerebelární\" – propojují mozkovou kůru s postranními neocerebelárními oddílymozečku. Většina eferentních spojů se přepojuje v mozečkových jádrech.\n\n\"d) Krátké kortikofugální dráhy\" – nc. fastigii přijímá spoje od střední části vermis, nc. emboliformis a globosus z oblasti paravermis, nc. dentatus je zásoben z laterálních oblastí.\n\n\"e) Dlouhé kortikofugální dráhy\" – směřují k vestibulárním jádrům a k retikulární formaci prodloužené míchy, a to bez přerušení. Tvoří v porovnání s ostatními drahami menšinu.\n\n\"f) Dráhy z cerebelárních jader:\"\n\nMozečková kůra má dva systémy somatických projekcí s obrácenou somatotopií. \"První\" je ipsilaterální (tj. na stejné straně), umístěná na lobulus quadrangularis (pars anterior a zčásti i na p. posterior). \"Druhá\" projekce je bilaterální (na obou stranách), umístěná v lobulus semilunaris superior et inferior.\n\n\"Zraková a sluchová projekce\" se vzájemně překrývají, takže se mluví o audiovizuální oblasti. Je lokalizována v částech folium, tuber a lobuli semilunares, tedy v neocerebelu.\n\n\"Čich\" je umístěn v laterální oblasti paleocerebela.\n\n\"Projekce X. hlavového nervu (n. vagus)\" a \"splanchniku\" je v oblasti somestetické projekce.\n\n\nMozeček tedy koordinuje pohyby, dostává informace ze svalů o kortikospinální aktivitě a téměř současně také zprávy z proprioreceptorů o výsledných svalových pohybech. Tyto údaje pak srovnává s informacemi přicházejícími z oka, ucha a hmatových receptorů.\n\nMozeček se podílí na řízení:\n\nVšechny tři oddíly pracují jako jeden funkční celek.\n\nMozečková ataxie je postižení hybného aparátu. Hlavními příznaky jsou:\n\na) Poruchy stoje – zvláště významné jsou při stoji na úzké základně (nohy u sebe), kdy pacient s mozečkovým poškozením kolísá (titubuje). Často padá, většinou dozadu. Při zavření očí se poruchy nezhoršují.\n\nb) Poruchy volních pohybů:\n\n\n"}
{"id": "37801", "url": "https://cs.wikipedia.org/wiki?curid=37801", "title": "Servomotor", "text": "Servomotor\n\nServomotor, zkráceně servo, je motor pro pohony (většinou elektrické, ale existují také hydraulická, pneumatická či dokonce parní serva), u kterých lze na rozdíl od běžného motoru nastavit přesnou polohu natočení osy. Ovládají se jím například posuvy u CNC strojů, nastavení čtecí hlavičky u pevného disku. Všechny RC (Radio control) modely používají malá modelářská serva.\n\nServo také často pracuje na podstatně menších otáčkách, než je pro daný typ stroje obvyklé.\n\nV širším slova smyslu je servomotorem jakýkoli motor sloužící k motorickému řízení polohy nahrazující práci člověka. Může to být:\n\nServomotor může zařízení polohovat:\n\nO poloze zařízení lze usuzovat bez zpětné vazby, např.:\n\nVlastnosti servomotoru vylepšuje použití snímačů pro odečet polohy. Signál těchto čidel lze využít k dalšímu řízení pohonu, například vypnout motor po dojezdu do krajní polohy. Zavedením lineární záporné zpětné vazby lze servomotorem řídit polohu zařízení v celém rozsahu jeho pracovní dráhy. Je k tomu zapotřebí řídicí systém zvaný regulátor.\n\nPoloha hřídele servomotoru bývá zjišťována elektricky pomocí fotoelektrického snímače (encoder) nebo pomocí rozkladače (selsynu). Pro levné aplikace lze použít optické snímání pomocí kódového kotoučku či proužku, gray code. Nedoporučuje se potenciometr.\n\nSignál snímače polohy je přiveden pomocí zpětné vazby na regulátor, který porovnává skutečnou polohu motoru s žádanou polohou. Na základě rozdílu žádané a skutečné polohy regulátor (často velmi složitý) řídí měnič a tak nastavuje motor na žádanou polohu.\n\nPro uspokojení zvýšených energetických nároků regulovaného pohonu na napájení (zrychlené dojezdy a dobrždování pro zrychlení práce) se používají servozesilovače. Ty mohou být mechanické, hydraulické nebo elektronické zařízení, podle druhu servomotoru.\n\nElektrické servomotory jsou z důvodu tepelných ztrát řízeny prakticky výhradně tranzistorovými měniči s pulzně šířkovou modulací (PWM), aby se předcházelo přehřívání.\n\nStřídavé servomotory jsou dnes nejpoužívanější typy servomotorů. Střídavé servomotory jsou bezkartáčové motory s třífázovým vinutím statoru: buď synchronní s permanentními magnety na rotoru, nebo asynchronní s kotvou nakrátko.\n\nDnešní řídicí systémy už jsou schopny regulovat přesnou polohu i u asynchronních motorů, což činí celé řešení velice levné a robustní.\n\nDnešní konstrukce používají permanentní magnety na bázi vzácných zemin (nejčastěji typ neodym - železo - bór). Motory lze několikanásobně momentově přetížit, a proto jsou vhodné pro dynamicky náročné úlohy.\n\n"}
{"id": "37804", "url": "https://cs.wikipedia.org/wiki?curid=37804", "title": "Fullereny", "text": "Fullereny\n\nFullereny jsou molekuly, tvořené atomy uhlíku uspořádanými do vrstvy z pěti- a šestiúhelníků s atomy ve vrcholech, která je prostorově svinuta do uzavřeného tvaru (nejčastěji do tvaru koule nebo elipsoidu). Vzhledem k této struktuře jsou mimořádně odolné vůči vnějším fyzikálním vlivům.\nV dutině molekuly fullerenu může být uzavřený jiný atom, několik atomů či malá molekula.\n\nZatím nejstabilnější známý fulleren obsahuje 60 atomů uhlíku.\n\nFullereny se uměle připravují nejčastěji v elektrickém oblouku s uhlíkatými elektrodami nebo pyrolýzou organických sloučenin v kontrolovaném plameni.\n\nFullereny byly nazvány po americkém architektovi Buckminsteru Fullerovi, který projektoval geodetické kopule podobného tvaru.\nZa objev a studium vlastností fullerenů byla v roce 1996 udělena Nobelova cena za chemii Robertu F. Curlovi a Richardu E. Smalleymu a Haroldu W. Krotoovi. V současné době je výzkum vlastností a metod přípravy fullerenů velmi intenzivně studován na řadě vědeckých institucí po celém světě (v Česku od 80. let zkoumal průkopník jejich nanotechnologických užití Zd. Slanina).\n\nV roce 1992 předpověděl P. R. Buseck, že fullereny mohou být nalezeny ve fulguritech neboli sklech protavených úderem blesku. O rok později tento předpoklad potvrdil T. K. Dally při výzkumu fulguritu ze Sheep Mountain v Coloradu.\n\nSystematicky byly prozkoumány fullereny až do molekuly obsahující 96 atomů uhlíku. Organická chemie se nejvíce rozvíjí kolem molekul s 60 a 70 atomy. Pro metallofullereny, tedy fullereny které mají ve své dutině umístěn atom či i několik atomů kovu (La, Ca, Li; ale i He, N - tzv. endohedrální fullereny), se jako základ používají i vyšší molekuly jako třeba C či C. Z fullerenů se odvozují i uhlíkaté nanotrubičky. Ty na jedné straně respektují hlavní topologický rys fullerenů - výstavba z proměnlivého počtu šestiúhelníků a dvanácti pětiúhelníků, jejich typickým tvarem je ale protažený válec. Vlastní fullereny přitom bývají tvarem poměrně blízké kouli.\n\nNejnověji se ukazuje možnost připravit i fullereny menší než C, např. C, a molekuly tvaru fullerenů složené i z jiných prvků než z uhlíku. Tzv. BN-fullereny například obsahují pouze bór a dusík.\n\nPevné krystalické formy fullerenů se nazývají fullerity. Stlačením fulleritu za vysoké teploty lze připravit mikrokrystalický diamant zajímavých vlastností.\n\nDo vnitřní dutiny fullerenů lze vložit (enkapsulovat) některé malé molekuly, jako je např. vodík, dusík,\nScN či vodu. Takto vložené molekuly pak ovlivňují výsledné vlastnosti fullerenů.\n\n\nStrukturu blízkou fullerenům (tedy tvořené vrstvou nebo několika málo vrstvami atomů uhlíku uspořádaných do pětiúhelníků a šestiúhelníků) mají:\n\nJsou známy čtyři způsoby přípravy pyrolýzou:\n\nPostupný rozvoj průmyslové produkce významně snížil ceny fullerenů. Časově nejnáročnější fází celého procesu je separace jednotlivých fullerenů pomocí kapalinové chromatografie.\n\nNejvětší prostředky jsou v současnosti vynakládány na výzkum fullerenů jako nových perspektivních materiálů pro techniku. Mezi nejdůležitější vlastnosti patří jejich supravodivost. Ukázalo se, že je možno vytvářet sloučeniny C s alkalickými kovy, které jsou supravodivé při teplotách 18 K i vyšších.\n\nDalším perspektivním oborem, kde se dá předpokládat jejich využití, je lékařství. Např. by je šlo využít jako léčiva na AIDS.\n\nJiž od počátku 21. století jsou fullereny využívány jako mikrokomponenty v nanoinženýrství.\n\n\n"}
{"id": "37812", "url": "https://cs.wikipedia.org/wiki?curid=37812", "title": "Mirek Topolánek", "text": "Mirek Topolánek\n\nMirek Topolánek (* 15. května 1956 Vsetín) je český politik, v letech 2002–2010 druhý předseda Občanské demokratické strany a v období 2006–2009 předseda vlády České republiky. Od ledna do května 2009 byl také předsedou Rady Evropské unie.\n\nKandidoval v prezidentských volbách 2018, kde se v prvním kole umístil na 6. místě se ziskem 221 689 hlasů (4,30 %).\n\nVystudoval Vojenské gymnázium Jana Žižky z Trocnova v Opavě a poté strojní fakultu VUT v Brně. Podle informací jeho učitelů otištěných časopisem Týden byl v době středoškolských studií aktivním členem komunistické organizace Socialistický svaz mládeže. Pracoval jako projektant a později jako samostatný projektant v OKR , závodu Automatizace a mechanizace k.ú.o. Ostrava, Výstavní 10. Mezi lety 1987–1991 pak působil v Energoprojektu Praha, závod Ostrava jako vedoucí projektant specialista. V roce 1991 spoluzaložil a řídil obchodní společnost VAE, spol. s r. o. (jako výkonný ředitel a generální ředitel), která se zabývala energetickými projekty. V roce 1996 společnost zanikla bez likvidace a jejím právním nástupcem se stala obchodní společnost VAE a.s., v níž zastával do roku 2003 funkci předsedy představenstva.\n\nPřed listopadem 1989 nebyl politicky organizován v žádné straně; v mládí měl v podprůměrné finanční situaci nabídku vstoupit do KSČ, ovšem jak uvádí ve své knize, jeho manželka byla proti a rozhodl se nepřijmout. V roce 1989 působil v Občanském fóru. V roce 1994 vstoupil do Občanské demokratické strany.\n\nV roce 1996 byl zvolen do senátu za obvod č. 70, Ostrava-město. V letech 1998–2002 byl předsedou senátního klubu ODS a od roku 2002 do roku 2004 pak byl místopředsedou Senátu. V listopadu 2002 se stal po Václavu Klausovi předsedou ODS.\n\nZa dobu Topolánkova předsednictví ODS vyhrála tato strana volby senátní, krajské, evropské, komunální a v roce 2006 i volby do Poslanecké sněmovny. V roce 2008 již jako strana vládní ODS drtivě prohrála krajské a senátní volby a ztratila tak všechny své hejtmany a rovněž i nadpoloviční většinu v senátu.\nNejvyšší stranickou funkci však Topolánek i po těchto volbách, stejně jako v letech 2004 a 2006, obhájil.\n\nV roce 2006 byl ve volbách do Poslanecké sněmovny Parlamentu České republiky volebním lídrem v Praze a získal nejvíce preferenčních hlasů ze všech kandidátů v těchto volbách. Jako vítěz voleb byl pověřen sestavením vlády. Nejprve se pokusil o tzv. trojkoalici spolu s KDU-ČSL a Stranou zelených, přestože tato měla dohromady pouze 100 hlasů ze 101 hlasů potřebných pro vyslovení důvěry vládě (pokud je přítomno všech 200 poslanců, obecně stačí většina přítomných poslanců). Trojkoalice nepřesvědčila ČSSD, aby ji podpořila, a tak se rozpadla. Následně Topolánek přistoupil na jednobarevnou vládu ODS tolerovanou ČSSD, pro niž se pokoušel získat podporu ČSSD.\n\nPoté, co jednání s Jiřím Paroubkem zkrachovala, předložil Mirek Topolánek návrh vlády složené z devíti členů ODS a šesti nestraníků, kterou Václav Klaus jmenoval 4. září. Vláda požádala o důvěru poslanecké sněmovny dne 3. října, avšak poprvé v historii České republiky ji nezískala. Pro vládu hlasovalo 96 poslanců, 99 hlasovalo proti. 11. října 2006 podala tato vláda demisi.\n\n8. listopadu prezident Klaus znovu jmenoval Topolánka premiérem a pověřil ho sestavením vlády. 21. prosince požádal premiér prezidenta o jmenování vlády složené z členů ODS, KDU-ČSL a Strany zelených. Ten ji ale zprvu jmenovat odmítl s tím, že očekával vládu, která nebude závislá na přeběhlících. Měl také výhrady k jejímu personálnímu složení. Vláda byla nakonec jmenována 9. ledna 2007 a o 10 dní později získala důvěru Poslanecké sněmovny, neboť poslanci ČSSD Miloš Melčák a Michal Pohanka opustili před hlasováním zasedací sál Sněmovny. Miloš Melčák a Michal Pohanka později uvedli, že tak učinili po poradě s Milošem Zemanem. Pro vládu tedy hlasovalo všech 100 poslanců koalice, 97 hlasovalo proti, 2 se nezúčastnili a 1 se zdržel. „Musím říct, že mě celkem překvapilo, příjemně, že oba jsou fiskálně odpovědní. To znamená, že jim je jasné, že nemohou sáhnout do podstaty problému. Uvědomují si, že je nutné změny provést,“ pochválil oba „přeběhlé“ poslance premiér Mirek Topolánek.\n\nReforma veřejných financí je stěžejním projektem koaliční vlády ODS, KDU-ČSL a Strany zelených. Mirek Topolánek se aktivně angažuje v jednáních s USA o umístění radaru, který bude součástí protiraketové obrany Spojených států. V říjnu 2007 představil Mirek Topolánek tzv. „5 premiérských priorit“. Také podpořil rozvoj vědy prezentací projektu VIVAT. Topolánkovo stanovisko vůči EU je konzervativní, akcentuje zejména její ekonomický význam.\n\nDne 24. března 2009 proběhlo hlasování o setrvání vlády vedené Mirkem Topolánkem. Poslanecká sněmovna vyjádřila vládě nedůvěru. Proti kabinetu hlasovalo 97 poslanců opozice (ČSSD a KSČM), rebelové ODS Vlastimil Tlustý, Jan Schwippel a bývalé poslankyně SZ Věra Jakubková a Olga Zubová. Opozice zvítězila v poměru 101:97. 26. března 2009 podal premiér demisi, čímž odstoupila celá vláda.\n\n15. září 2009 rezignoval na svůj poslanecký mandát poté, co ČSSD oznámila, že nebude hlasovat pro rozpuštění poslanecké sněmovny, které by umožnilo vypsání předčasných parlamentních voleb. V debatě v České televizi pak oznámil, že zvažuje setrvání v politice i v čele ODS.\n\n1. dubna 2010 rezignoval na post volebního lídra ODS kvůli svým vyjádřením pro časopis \"LUI\". Jeho pravomoci přešly na pověřeného místopředsedu a volebního lídra pro parlamentní volby 2010 Petra Nečase (který stranu vedl až do dalšího volebního kongresu, na kterém byl zvolen jako nový předseda strany). Na post předsedy strany pak oficiálně rezignoval až 13. dubna 2010, den po zasedání výkonné rady.\n\nOdstranění Topolánka z předsednického postu může být vnímáno jako ukázka mediální manipulace. Topolánek byl sice jako předseda již delší dobu pro ODS přítěží, strana ale pro jeho odstranění použila výroky, kterých se nedopustil. Ve výsledku však nahrazení Topolánka Petrem Nečasem pomohlo ODS k lepšímu výsledku v nadcházejících parlamentních volbách, a tím i k sestavení vlády.\n\nTopolánek přednášel na NF VŠE, sháněl zakázky pro firmu VAE Controls nebo se pro slovenskou CTY Group snažil získat zakázky ve strojírenství a petrochemickém průmyslu v Kazachstánu.\nOd září 2011 je předsedou výkonné rady Teplárenského sdružení České republiky a od října 2011 je předsedou dozorčí rady Elektrárny Opatovice.\n\nV dubnu 2015 oznámil předseda ODS Petr Fiala, že Mirek Topolánek přestal platit členské příspěvky a proto už není členem ODS.\n\nMirek Topolánek je autorem knihy \"Hlavně se z toho neposrat\", v níž odkrývá mnohé z pozadí české politiky. Např. naznačuje, že Václav Klaus byl v roce 2008 zvolen prezidentem díky úplatkům.\n\nV listopadu 2017 oznámil svou kandidaturu v prezidentských volbách 2018. Vyjádřil se, že rozhodnutí kandidovat bylo spíše emotivní než rozumové. Vyjednávat podporu pro svou kandidaturu začal u poslanců a senátorů až 4. listopadu, přičemž termín pro odevzdání kandidátních listin na Ministerstvo vnitra byl 7. listopadu 2017. Jeho kandidaturu uvítala například místopředsedkyně ODS Alexandra Udženija, ačkoliv bývala jeho oponentem, a předseda strany TOP 09 Miroslav Kalousek. Šanci získat hlasy by měl mít podle politologa Ladislava Mrklase od podstatné části voličů ODS, TOP 09 a částečně i Starostů a KDU-ČSL.V prosinci 2017 byla Topolánkova kandidatura podpořena Stranou soukromníků ČR.\nDíky podpoře 10 senátorů se stal jedním z devíti prezidentských kandidátů.\n\nV únoru 2010 se rozvedl s Pavlou Topolánkovou, s níž má dcery Petru, Janu a syna Tomáše. V červnu téhož roku se oženil s Lucií Talmanovou, s níž žil již od roku 2007., mají syna Nicolase (nar. 24. červenec 2007). V době, kdy se objevily první veřejné dohady o Topolánkově vztahu k Talmanové, oznámila jeho manželka Pavla Topolánková svou kandidaturu proti ODS v senátních volbách; u voličů v Ostravě ale za stranu Politika 21 neuspěla.\n\nV letech 2009 až 2011 se zúčastnil rallye na soutěži Pražský Rallysprint jako navigátor Václava Pecha.\n\nPodle výpisu z obchodního rejstříku:\n\n\n\n\n\n\n\n\n\n"}
{"id": "37818", "url": "https://cs.wikipedia.org/wiki?curid=37818", "title": "Metro v Londýně", "text": "Metro v Londýně\n\nMetro v Londýně, Londýnské metro (\"London Underground\") je podzemní dráha v oblasti Velkého Londýna a blízkého okolí. Jde o kolejový systém městské hromadné dopravy a navzdory svému názvu vede 55% jeho tratí na povrchu a pouze zbytek v podzemí. Běžně je označován jménem \"Tube\". Metro v současnosti zahrnuje 292 stanic a více než 408 km trati. V období let 2004 až 2005 přepravilo metro rekordní počet cestujících 976 miliónů, což představuje 2 670 000 lidí denně.\n\nLondýnské metro je nejstarší podzemní dráha na světě. První vlaky zde projely 10. ledna 1863 na lince \"Metropolitan Railway\" mezi stanicemi \"Paddington\" a \"Farringdon\". První den bylo přepraveno 40 000 cestujících. Vlaky jezdily v odstupech 10 minut. V roce 1880 přepravilo metro 40 miliónů cestujících za rok. Brzy nato byly vybudovány další trasy a v roce 1884 byla dokončena celá trasa \"Circle Line\".\n\nTehdejší vlaky byly poháněny parou, což vyžadovalo účinný systém ventilace. Pokrok v elektrické trakci později dovolil umístit dráhu do podzemí (\"deep-level\"), hlouběji než původní podpovrchové (\"cut-and-cover\") trasy. První takováto podzemní trasa - \"City & South London Railway\", nyní část trasy \"Northern Line\", byla zprovozněna v roce 1890.\n\nNa počátku 20. století provozovalo různé trasy metra šest nezávislých společností, což působilo potíže cestujícím – v mnoha místech museli vystupovat na povrch aby přešli mezi zastávkami různých společností. Rovněž náklady na provozování tohoto systému byly značné a byly hledány zdroje pro financování rozšíření tras metra na předměstí Londýna a na elektrifikaci tras, které používal parní vlaky.\n\nNejdůležitějším investorem byl Američan \"Charles Yerkes\", který 9. dubna 1902 založil \"Underground Electric Railways of London Company Ltd\" (Underground), která vlastnila mimo jiné – \"Metropolitan District Railway\", rozestavěnou \"Charing Cross, Euston & Hampstead Railway\" (později část trasy \"Northern Line\"), \"Great Northern & Strand Railway, Brompton & Piccadilly Circus Railway\" (později základ trasy \" Piccadilly Line\") a \"Baker Street & Waterloo Railway\" (trasa \"Bakerloo Line\"). Společnost také vlastnila mnoho tramvajových linek a \"London General Omnibus Company\".\n\nV roce 1933 byla založena společnost \"London Passenger Transport Board\" (LPTB). Do její správy byly začleněny \"Underground Group\", \"Metropolitan Railway\", městské a nezávislé autobusové a tramvajové linky, což je zhruba rozsah činností, které zajišťuje současný Transport for London (TfL). Tato společnost vytvořila plán rozvoje městské hromadné dopravy pro léta 1935 až 1940 – plán obsahoval návrh rozšíření některých linek a návrh na převzetí některých provozovatelů dopravy pod LPTB.\n\nPo druhé světové válce se zvyšoval rozsah dopravy. Byla vybudována trasa \"Victoria Line\" ve směru severovýchod-jihozápad přes centrum Londýna, která převzala většinu nárůstu poválečné dopravy. Trasa \"Piccadilly Line\" byla prodloužena k letišti Heathrow v roce 1977 a \"Jubilee Line\" v roce 1979.\n\nOd ledna 2003 je londýnské metro provozováno v rámci veřejnoprávně soukromého obchodního sdružení (\"Public-Private Partnership\" - PPP). Zatímco celá infrastruktura je udržována soukromými firmami s 30letými kontrakty, metro vlastní a provozuje TfL. Síť byla rozdělena na tři části JNP (trasy \"Jubilee\", \"Northern\" a \"Piccadilly\" – udržuje firma \"Tube Lines\"), BCV (trasy \"Bakerloo\", \"Central\" a \"Victoria\" - udržuje firma \"Metronet\") a SSL (podpovrchové trasy \"District\", \"Metropolitan\", \"East London\", \"Circle\" a \"Hammersmith & City\" - udržuje firma \"Metronet\").\n\nV londýnském metru se používá rozdělení stanic do zón, tak jak je použito v systému TfL Travelcard. Zóna 1 je vnitřní zóna s hranicemi odpovídajícím zhruba trase \"Circle Line\". Zóna 6 je vnější zóna, která obsahuje i stanice letiště Heathrow. Zóny 1 – 6 pokrývají celé území Velkého Londýna.\n\nJen několik zastávek za hranicemi Velkého Londýna je v zóně 5 a 6. Pro ostatní stanice mimo Velkého Londýna jsou vytvořeny zóny 7 - 9. Zóna 9 obsahuje nejvzdálenější stanice jako například \"Amersham\" a \"Chesham\". Tyto zóny jsou použity pouze na trase \"Metropolitan Line\".\n\nVšeobecně platí, že čím větším počtem zón probíhá cesta, tím dražší je jízdné. Jízdné v zóně 1 je dražší, než jízdné ve vnějších zónách. Většina známých turistických pozoruhodností je dosažitelná v rámci zóny 1. Jízdenky je možno zakoupit v úředních hodinách v kancelářích TfL a v automatech.\n\nPříklady vydávaných jízdenek (stav v roce 2005):\n\nPodrobné aktuální informace jsou na oficiálních stránkách.\n\nLondýnské metro má v současné době 292 stanic.\n\n\nTrasy metra je možno rozdělit do dvou typů – podpovrchové a podzemní. Jízdní dráhy podpovrchových tras jsou v úrovni cca 5 m pod zemí a vlaky, které na nich jezdí, mají stejný profil jako vlakové soupravy na běžných železnicích. Podzemní trasy jsou v úrovni cca 20 m pod zemí a vlakové soupravy jezdí v oddělených tunelech. Tunely těchto tras mají průměr 3,56 m takže rozměry vlakových souprav jsou výrazně menší než u podpovrchových tras.\n\nTrasy obou typů v oblastech mimo centra města vedou na povrchu, s výjimkou trasy \"Victoria Line\", která je celá v podzemních tunelech a \"Waterloo & City Line\", která je příliš krátká (2 km). Z celkové délky metra je v podzemních tunelech pouze 45 %.\n\nMetro je napojeno na mezinárodní vlakové spojení Eurostar ve stanici \"King's Cross St. Pancras\".\n\nTrasa \"Piccadilly Line\" spojuje centrum města s letištěm Heathrow. I když je tento způsob dopravy mnohdy přeplněný a pomalejší (cca 52 minut do stanice \"Green Park\") než Heathrow Express, je daleko levnější.\n\nSpojení s letištěm Stansted, zajišťované Stansted Expressem, je dosažitelné ze stanic \"Liverpool Street\" (trasy \"Central\", \"Circle\", \"Hammersmith & City\" a \"Metropolitan\") a \"Tottenham Hale\" (trasa \" Victoria\"). Nové spojení se Stansted ze stanice \"Stratford\" dosažitelné metrem (trasy \"Central\" a \"Jubilee\") a DLR bylo zprovozněno v létě 2005.\n\nSpojení s letištěm Gatwick, zajišťované Gatwick Expressem, je dosažitelné ze stanice \"Victoria\" (trasy \"District\", \"Circle\" a \"Victoria\").\n\nTabulka zachycuje trasy metra a jejich barevné označení na mapě londýnského metra, rok otevření první části a délku trasy.\n\nNa trasách metra se v době jeho historie používaly různé druhy souprav. Původní jednotky byly poháněny parou (zrušené od roku 1908). V současné době jsou v provozu dva druhy souprav.\n\nNa podpovrchových trasách (\"Sub-Surface\") jezdí soupravy, které víceméně svými rozměry odpovídají rozměrům vlaků provozovaných na běžných železničních tratích. Na podzemních trasách (\"Tube\") jezdí jednotky s mnohem menším profilem, svými rozměry přizpůsobené rozměrům tunelů ve kterých jezdí.\n\nKompletní přehled vozového parku londýnského metra (anglicky).\n\n\n"}
{"id": "37820", "url": "https://cs.wikipedia.org/wiki?curid=37820", "title": "4-Acetoxy-DiPT", "text": "4-Acetoxy-DiPT\n\n4-Acetoxy-DiPT (též iprocetyl, hovorově 4-ace, aces) je chemická syntetická droga (psychedelikum), patřící mezi psychedelické tryptaminy. Není to příliš rozšířená droga a má krátkou historii používání.\n\nČasto bývá přirovnáván k 2c-b a halucinogenům z hub (psilocybin a psilocin). Většinou se nachází ve formě lehce špinavě bílého prachu a obvykle se užívá orálně. 4-acetoxy-dipt může být buď ve formě hydrochloridu soli, nebo jako volná báze (freebase). Obě chemické formy jsou orálně aktivní, přičemž volná báze (freebase) je asi o 10 % lehčí a tudíž o 10 % silnější, než hydrochlorid (tzn. 20 mg hydrochloridu = přibližně 18 mg volné báze (freebase)).\n\n\n\n4-acetoxy-dipt se v lidském těle metabolizuje na 4-ho-dipt podobným způsobem, jako se psilocybin metabolizuje na psilocin. Při orálním užití mají obě stejné účinky, lehce se liší dávkování.\n\n"}
{"id": "37827", "url": "https://cs.wikipedia.org/wiki?curid=37827", "title": "Potenciometr", "text": "Potenciometr\n\nPotenciometr je elektrotechnická součástka, která slouží jako regulovatelný odporový napěťový dělič. Používá se k přímému řízení elektronických zařízení (například audio a video technika), někdy též jako snímač.\n\nNejjednodušší potenciometr se skládá z odporové dráhy, po níž se ovládacím prvkem pohybuje jezdec. Pokud je tento jezdec na otáčivé ose, mluvíme o otočném potenciometru, pokud je jezdec posuvný lineárně, mluvíme o tahovém potenciometru.\n\nOdporová vrstva je obvykle realizována vrstvou uhlíku, ale používají se i potenciometry s kovovou vrstvou, odporovým drátem nebo vodivým plastem. Odporová hmota bývá nanesena na vhodné podložce (plast, tvrzený papír, pro vysoké nároky keramika), také může být tvořena hmotou, vlisovanou do drážky v podložce nebo výliskem z odporového materiálu. V případě drátových potenciometrů bývá drát navinut na těleso vhodného tvaru (tyč, trubka, pruh izolantu) ať už přímého tvaru, nebo svinutého do části kruhu či spirály.\n\nJezdec bývá tvořen jedním nebo více kovovými perky, výliskem z elektrografitu, vodivého plastu apod.\n\nPodle oblasti upotřebení může mít odporová dráha různé provedení. Existují lineární potenciometry (označeny písmenem B, dříve N), u nichž má odporová dráha po celé délce lineární přírůstek odporu.\n\nPokud je potenciometr používán pro regulaci hlasitosti zvuku, mívá odpor dráhy logaritmický průběh, aby byla regulace přizpůsobena subjektivní citlivosti sluchu. Těmto potenciometrům se říká logaritmické potenciometry (označeny písmenem A, dříve G).\n\nVyrábějí se i další průběhy drah pro různé charakteristiky ovládání, např. exponenciální (označeny písmenem C, dříve E), logaritmické s různým rozsahem regulace, s potlačenou částí dráhy (kolem středu nebo počátků) apod.\n\nPokud chybí na pouzdru označení typu, je dobré si potenciometr proměřit v celém jeho rozsahu.\n\nPro některé účely bývají vyvedeny kromě konců odporové dráhy i některé její další body, např. střed (potenciometry pro některé ekvalizéry), různé úseky (čtvrtina, třetina apod.) pro fyziologickou regulaci hlasitosti aj. U různých výrobců se používají různé systémy značení průběhu drah, obvykle písmenem nebo skupinou číslic a písmene. Systém značení není jednotný a může v některých případech vést snadno k záměně průběhu, v některých případech jsou stejná písmena použita pro odlišné průběhy drah, nebo jsou shodné průběhy u různých výrobců označeny různým kódem.\n\nVe stereofonní technice, kde jsou regulovány současně oba kanály zároveň, se používají tandemové potenciometry. Jedná se o dva stejné potenciometry se společným ovládáním. Pro vícekanálové zařízení a hlavně speciální účely se vyrábějí i s více než dvěma drahami ovládanými zároveň.\n\nPro různé účely se vyrábějí dvojité potenciometry. Terminologie není u všech výrobců stejná, bylo by lépe tuto skupinu označit jako sdružené. Mají více odporových drah, ovládaných např. 2 nebo 3 koncentricky umístěnými hřídeli, nebo jedním hřídelem s možností ovládání drah jednotlivě (popř. po skupinách) při povytažení hřídele nebo zatlačení. Toho se používalo u miniaturizované audiotechniky, zvláště u autorádií, kde jedním potenciometrem se 2 soustřednými hřídelemi bylo možné ovládat např. 4 funkce.\n\nPotenciometr může být vybaven i spínačem nebo přepínačem - u otočných vybaveno v krajní poloze nebo ovládáno tahem či tlakem na hřídel - velmi oblíbené u radiopřijímačů v 40-70 letech minulého století), nebo tlačítkem. U tahových se pro zvláštní účely podobné spínače taky vyskytují, např. v jedné krajní poloze (tzv. funkce \"on fader start\"), nebo v prostřední poloze (indikace polohy - při nule uprostřed). Tyto spínače mohou být tvořeny segmentem odporové dráhy a jezdcem, nebo montáží mikrospínačů či optických závor.\n\nPodle účelu použití se potenciometry vyrábějí v různých mechanických provedeních a kvalitě. U tahových (posuvných) existují různé délky provedení, různé jakostní třídy, různé provedení vlastních těles dle toho, jak to který výrobce vyrábí. Obdobné rozdíly jsou u otočných potenciometrů, liší se tvarem a rozměry tělesa, provedením hřídelů, možným úhlem natočení (obvykle kolem 270-300 st.), životností a mnoha dalšími vlastnostmi. Nejobvyklejší typy potenciometrů bývají u různých výrobců mechanicky shodné nebo velmi podobné, což umožňuje jejich záměny v zařízeních.\n\nPro účely snímání polohy a úhlu (např. v automatizační technice) se vyrábějí potenciometry a potenciometrické snímače v provedeních, přizpůsobených daným účelům. Mívají jakostnější ložiska hřídelů, často podstatně vyšší životnost, odolnost proti opotřebení, nepříznivému prostředí (prach, vlhko, střídání teplot, chemické vlivy apod.) a konstrukční spolehlivost. Pro některé účely mohou být vybaveny několika odporovými drahami a jezdci, aby byla vyloučena chyba při poruše jedné části, nebo aby byla definována jednoznačně poloha hřídele.\n\nPro velmi přesná nastavování hodnot se vyrábějí tzv. spirálové víceotáčkové potenciometry, často v ČR známé pod označením Aripot (výrobcem těchto potenciometrů byla Aritma - pod označením Aripot ovšem existovaly i jiné potenciometry, nejen víceotáčkové). U těch je obvykle potřeba, pro přemístění jezdce z jedné krajní polohy do druhé, 10 nebo 5 otáček hřídele. Tyto potenciometry se často vybavují speciálními stupnicemi, na kterých je zřetelné, jaká hodnota je nastavena (stupnice kromě dělení dílků po obvodu obsahuje jednoduchý mechanismus počítání otáček). Víceotáčkové potenciometry mohou být i odlišného provedení než spirálové, např. obdoba tahového provedení, kde je jezdec posouván závitem na otáčejícím se hřídeli.\n\nOd funkčně podobného odporového trimru se potenciometr liší tím, že je určen k častému ovládání uživateli a jeho ovládání je vyvedeno ven. Trimr je obvykle určen k nastavení parametrů, které uživatel nemění, proto je jej možno nastavit pouze po rozebrání přístroje.\n\n\n"}
{"id": "37831", "url": "https://cs.wikipedia.org/wiki?curid=37831", "title": "Akční výbory Národní fronty", "text": "Akční výbory Národní fronty\n\nAkční výbory Národní fronty, zkráceně AV NF, byly zvláštní mocensko-politické orgány, které vznikly v únoru roku 1948 (v komunistické terminologii a historiografii tzv. Vítězný únor) na výzvu Klementa Gottwalda, předsedy Komunistické strany Československa (KSČ). Jejich ústředním řídícím orgánem byl Ústřední akční výbor Národní fronty a celý systém sloužil komunistům jako nátlakový prostředek k převzetí moci v tehdejším Československu.\n\nVznikat začaly masově ihned po výzvě, kterou k jejich založení ve svém projevu vznesl Klement Gottwald 21. února 1948 na Staroměstském náměstí. Jednalo se o skupiny politických aktivistů, převážně členů KSČ, komunisty ovládaného Revolučního odborového hnutí, Svazu československé mládeže a dalších přívrženců komunistické ideologie z jiných politických stran. Ačkoliv existence akčních výborů neměla žádný právní základ, pod velkým tlakem politické krize došlo k jejich vytváření v obcích, továrnách, vydavatelstvích, školách, na úřadech, ale i na ministerstvech a v parlamentu. Na všech těchto místech se akční výbory snažily uskutečňovat tzv. „očistu veřejného života“ a „potlačování reakce“. Vydávaly rozhodnutí a výzvy, kterými zbavovaly zaměstnání a funkcí politické odpůrce KSČ. Proti těmto rozhodnutím nebylo odvolání.\n\nAkční výbory na pracovištích zanikly po splnění svého úkolu, tzn. po provedení tzv. prověrek a odstranění všech nepohodlných lidí, na úřadech v obcích, okresech a ve státní správě byly přejmenovány na Výbory Národní fronty a existovaly až do roku 1989 (sametová revoluce) jako součást Národní fronty.\n\nProtože neměly žádný právní základ, jejich činnost a rozhodnutí byly v podstatě nezákonné. Existence akčních výborů byla zlegalizována až zákonem č. 213/1948 Sb., „o úpravě některých poměrů na ochranu veřejných zájmů“. Podle tohoto zákona byla všechna jejich opatření od 20. února až do 8. srpna 1948 prohlášena za zákonná, pokud „směřovala k ochraně nebo k zabezpečení lidově-demokratického zřízení“, a to i v těch případech, pokud by jinak nebyla v souladu s právními předpisy. Protože k tomu došlo zpětně, šlo tedy o tzv. pravou retroaktivitu. Zrušen byl navíc až ustanovením § 206 zákona o státní službě k 1. lednu 2015.\n\nVe středu 25. února 1948 byl v zasedací síni Ústřední rady odborů (ÚRO) v Praze na Perštýně za předsednictví náměstka předsedy vlády Antonína Zápotockého a za účasti četných osobností politického i kulturního života ustaven Ústřední akční výbor Národní fronty (ÚAVNF). Předsedou byl zvolen náměstek předsedy vlády a předseda ÚRO Antonín Zápotocký, místopředsedy byli zvoleni gen. tajemník KSČ R. Slánský, ministr průmyslu Zdeněk Fierlinger, ministr pošt. dr. A. Neumann a ministr zdravotnictví P. J. Plojhar. Za členy výboru min. financí dr. Dolanský, spisovatel J. Drda, ministr sociální péče E. Erban, předseda SČM Zd. Hejzlar, místopředsedkyně ÚNS poslankyně A. Hodinová-Spurná, ministryně výživy ing. L. Jankovcová, poslanec Oldřich John, ministr informací V. Kopecký, poslankyně B. Macháčová, poslanec J. Nepomucký, ministr vnitra V. Nosek, ministr dopravy A. Petr, poslanec J. Smrkovský, ministr techniky dr. ing. Emanuel Šlechta a poslankyně M. Švermová. Generálním sekretářem byl jednomyslně zvolen ministr spravedlnosti dr. A. Čepička. Mezi členy se objevili: místopředseda ROH V. Cipro, poslanec E. Vojanec, šéfredaktor deníku »Práce« (listu Revolučního odborového hnutí) Jiří Síla, ministři dr. Zd. Nejedlý a dr. A. Gregor, členové ÚNS: J. Krosnář, J. Štětka, za čsl. soc. dem. stranu místopředseda vlády B. Laušman, členové ÚNS J. Hladký, F. Tymeš, poslankyně prof. A. Jungwirthová, poslanec Jaroslav Pavlán.\n\nNěkolik minut po zahájení se dostavil také předseda vlády Klement Gottwald, který přítomné informoval, že prezident Edvard Beneš návrh nové vlády přijal, což přítomní přijali za povstání bouřlivým potleskem. Ministr Alexej Čepička vystoupil s prohlášením, že by bylo osudovou chybou domnívat se, že byla vyřešena vládní krize:\n\nPo ustanovení začal sekretariát ÚAVNF vydávat autonomní normy formou oběžníků, které dostávaly všechny podřízené akční výbory: Oběžník č. 1 ze dne 9. března 1948 (týkající se NV), oběžník č. 2 ze stejného dne (směrnice o očistě mezi národními správci konfiskovaných živnostenských podniků a rodinných domků), oběžník č. 3 opět ze stejného dne a dodatkem ze dne 17. března 1948 (o očistě mezi přídělci konfiskovaného zemědělského majetku), oběžník č. 6 ze dne 21. března 1948 (o zřizování komisí k úpravě stálých voličských seznamů a spolupůsobení AV při přípravách k parlamentním volbám).\n\n"}
{"id": "37848", "url": "https://cs.wikipedia.org/wiki?curid=37848", "title": "Lynndie Englandová", "text": "Lynndie Englandová\n\nLynndie Rana Englandová (* 8. listopadu 1982 Ashland) je příslušnice americké armády, obviněná z mučení a ponižování válečných zajatců ve věznici Abú Ghrajb v Iráku, kde sloužila jako desátník u 372. roty vojenské policie, amerických armádních rezerv.\n\nSoud ji 28. září 2005 uznal vinnou ve smyslu obžaloby a odsoudil ji k tříletému trestu vězení.\n"}
{"id": "37851", "url": "https://cs.wikipedia.org/wiki?curid=37851", "title": "Žluva hajní", "text": "Žluva hajní\n\nŽluva hajní (\"Oriolus oriolus\") je středně velký druh zpěvného ptáka z čeledi žluvovitých (Oriolidae).\n\nRozlišují se 2 poddruhy:\nPestře zbarvený pták velikosti kosa černého (délka těla 24–25 cm). Hmotnost se pohybuje mezi 42–102 g. Samec je zářivě žlutý, s kontrastující černou uzdičkou, křídly a ocasem. Uprostřed složeného křídla je žlutá skvrna, na ocase dva žluté pruhy. Samice je vybarvena nenápadně, svrchu olivově zeleně a zespodu špinavě bíle s podélnými jemnými proužky. Uzdičku má šedavou. Některé starší samice mohou být zespodu žluté, nečárkované a tudíž dost podobné samcům, dají se však poznat podle šedavé uzdičky a částečně zelenavých ramenních letek a středních ocasních per. Mladý pták je podobný samici. Zobák dospělého je hnědorůžový a mladého tmavě hnědý nebo šedý, nohy olivově modrošedé.\n\nVábení je drsné „vík“, zpěv hlasité flétnovité „dylióliju“.\n\nŽluva hajní je rozšířena ve většině Palearktu, východně po Altaj a Indii. Severní hranice areálu v Evropě prochází jihovýchodem Britských ostrovů, Dánskem a jižním Švédskem a pozvolna se posunuje k severu. Tažný druh, s hlavními zimovišti ve východní a jihovýchodní Africe. Evropská populace je stabilní a čítá více než 3 400 000 párů.\n\nV ČR hnízdí pravidelně, ale nepříliš početně, hlavně v nížinách. Celková početnost byla v letech 1985–89 i 2001–03 odhadnuta na 8000–16 000 párů.\n\nPřílet na naše území probíhá na přelomu dubna a května, na zimoviště odlétá počátkem září.\n\nVyskytuje se ve světlých listnatých lesích, sadech apod.\nHnízdí jednotlivě. Samec se na hnízdišti objevuje o týden dříve než samice a ihned po příletu začíná obhajovat hnízdní okrsek. Hnízdo si splétá z trávy ve vodorovně rostlých vidlicích větví, obvykle vysoko v korunách stromů. Hnízdí 1x ročně od května do července, s případnou náhradní snůškou. Samice klade 3–5 bílých, jemně černě skvrnitých vajec o rozměrech 30,48 x 21,25 mm. Snášena jsou denně, sezení začíná od snesení posledního vejce. Inkubace trvá 14–17 dnů, sedí pouze samice, kterou samec krmí. Mláďata jsou krmena oběma rodiči a hnízdo opouštějí po 14–15 dnech. S rodiči zůstávají až do odletu na zimoviště. Většina ztrát je způsobena predací (hlavně krkavcovitými a veverkami) a nepříznivým počasím. Pohlavní dospělosti dosahují v 1. roce života, nejvyšší známý věk kroužkovaného ptáka je 14 let a 10 měsíců.\n\nŽiví se různými bezobratlými (hmyzem, pavouky, měkkýši) a dužnatými plody, např. moruše, střemchy, vinné révy, třešně.\n\n\n"}
{"id": "37853", "url": "https://cs.wikipedia.org/wiki?curid=37853", "title": "Knin", "text": "Knin\n\nKnin je město v Chorvatsku, v Dalmácii, na železnici Záhřeb–Split, 56 km od pobřeží Jaderského moře. Městem protéká řeka Krka, která 3 km východně odtud i pramení. Žije zde 11 000 obyvatel.\n\nV 1. století př. n. l. se 18 km od dnešního Kninu nacházel římský vojenský tábor Burnum. Dnešní město je zmiňováno až v 10. století byzantským císařem Konstantinem VII. Během 11. století zde vznikla diecéze, roku 1080 už byl Knin vyhlášen hlavním městem státu, za vlády krále Zvonimira. Až do 13. století zde byla velmi významná vojenská pevnost; o kterou během následujících století bojovali Turci, Maďaři, Rakušané a Francouzi. Roku 1522 město dobyli právě Turci, a Chorvati ho tak opustili. Pod Osmanskou nadvládou zůstal Knin ještě dalších 150 let, poté ho získala Benátská republika. Uprchlí Chorvati se vrátili, roku 1709 zde postavili navíc kostel a františkánský klášter. Ke konci 18. století, roku 1797 se stal rakouským majetkem, během této doby prosperoval. Po rozpadu Rakousko-Uherska se stal součástí Království SHS a později Jugoslávie.\n\nNa konci 80. let došlo k prudkému zhoršení vztahů mezi místními Srby a Chorvaty. V červnu 1989 si zdejší srbská komunita velkolepě připomněla po vzoru kosovských Srbů 600 let od Bitvy na Kosově poli, paradoxně nedlouho poté Chorvati oslavili v nedaleké obci výročí 900 let od smrti krále Zvonimira. Po těchto manifestacích se vztahy mezi oběma komunitami ještě více zhoršily. Do oblastí Dalmácie, které byly obývané Srby (a jejichž centrem byl právě Knin) dorazila bojová atmosféra, která se již nějakou dobu vyskytovala v Kosovu a kterou úspěšně živil režim Slobodana Miloševiće a antikomunisté, spojení okolo Memoranda SANU. Během srpna 1990 došlo po liberalizaci poměrů v Chorvatsku ke vzpouře Srbů, která začala nabývat ozbrojeného charakteru. Během tzv. balvanové revoluce byly v polovině srpna blokovány barikádami přístupové cesty k městu. Předseda općiny Knin vyhlásil válečný stav a bylo vypsáno referendum o autonomii. Na základě tohoto referenda pak byla vyhlášena tzv. Srbská oblast Krajina, která se později transformovala v Republiku srbskou krajinu.\n\nChorvatská vojska získala vládu nad městem až roku 1995, během tzv. Operace Oluja (bouře). Poté začala poválečná obnova města, avšak ta postupuje pomalu; neboť celý kraj stále není příliš atraktivní pro nově příchozí, kteří by nahradili původní srbské obyvatelstvo.\n\n"}
{"id": "37856", "url": "https://cs.wikipedia.org/wiki?curid=37856", "title": "Dualita částice a vlnění", "text": "Dualita částice a vlnění\n\nMyšlenku duality částic a vlnění zavedl v roce 1905 Albert Einstein pro objasnění fotoelektrického jevu. Fyzikální pojem dualita částice a vlnění se vztahuje ke skutečnosti, že světlo lze popsat buď jako vlnu nebo jako částici, v závislosti na uspořádání experimentu a způsobu pozorování. Ačkoliv se tato dualita v obecnosti týká veškeré hmoty, nejčastěji se s ní lze setkat v případě objektů s velmi malou hmotností, zvláště pak u elementárních částic. Vysvětlením se zabývají interpretace kvantové mechaniky.\n\nNapř. elektromagnetické záření může někdy vykazovat vlnový charakter (např. při ohybu světla), a jindy se chová jako částicové záření (např. u fotoelektrického jevu). Světlo lze tedy popsat vlnovou teorií, ale také teorií kvantovou.\n\nNa otázku, zda má toto záření vlnový nebo částicový charakter, nelze odpovědět jednoznačně. Některé jevy v oblasti optiky lze vysvětlit pouze prostřednictvím vlnového charakteru světla, zatímco jiné jevy (např. fotoelektrický jev) lze vysvětlit pouze pomocí fotonů.\n\nZ tohoto hlediska lze tedy tvrdit, že obě teorie se vzájemně doplňují, a pro daný jev je vždy nutné vybrat vhodný teoretický popis. Světlo tedy chápeme jako fyzikální jev, který má vlnovou i korpuskulární povahu. Právě tato skutečnost je chápána jako dualismus vln a částic.\n\nČásticová povaha elektromagnetického záření se projevuje především v krátkovlnných oblastech (tzn. při vysokých energiích fotonů), vlnová povaha v oblasti dlouhovlnné.\n\nKvantová teorie ukazuje, že vlnové vlastnosti vykazují (v určitých situacích) všechny částice. Tato skutečnost je jedním z důležitých objevů kvantové fyziky. Takovou hypotézu vyslovil poprvé roku 1924\nLouis-Victor de Broglie jenž vyslovil domněnku, že i částice lze popsat vlnovou délkou o velikosti:\nkde \"h\" je Planckova konstanta a \"p\" je hybnost částice. Ve svých důsledcích to znamená, že každému vlnění lze přiřadit určité částicové vlastnosti, a naopak, každá částice se může projevovat jako vlnění. Například rozlišení v elektronovém mikroskopu, kde látku sondují elektrony, závisí na jejich kinetické energii - vyšší rychlost (i kinetická energie) odpovídá vyšší hybnosti, čímž se snižuje jejich vlnová délka a lze tedy dosáhnout vyššího rozlišení.\n\nNapříklad pomocí vibrující hladiny lze vytvořit klasickou analogii (Faradayova vlna odpovídá de Broglieho vlně). Experimentálně realizované makroskopické chování jako u difrakce, atomárního orbitu či tunelování provedl Yves Couder. Později také vědci z MIT vytvořili analogii \"pilotní vlny\", kdy statistika poloh náhodně se pohybující makroskopické částice vykazovala tvar jako u vlnové funkce. A také australští vědci, kteří tak například vytvořili i krystalizaci.\n\n"}
{"id": "37858", "url": "https://cs.wikipedia.org/wiki?curid=37858", "title": "Kůže", "text": "Kůže\n\nKůže (, ), nebo u některých zvířat kožich, kožešina je orgán pokrývající těla obratlovců. Pokrývá tělo a odděluje tak vnitřní prostředí organismu od vnějšího prostředí. U většiny savců je z větší části pokryta ochlupením (někdy tzv. srstí). Plocha kůže u dospělého člověka dosahuje 1,6 až 1,8 m², což z ní dělá největší orgán lidského těla. Hmotnost kůže představuje 7 % celkové tělesné hmotnosti. Na lidskou hlavu a krk u běžného zdravého člověka připadá přibližně 11 % kůže, na trup 30 %, na horní končetiny 23 % a na dolní končetiny asi 36 % celého povrchu kůže. Tloušťka lidské kůže se mění od 0,4 do 4 mm (záda); nejtenčí je kůže na očních víčkách, uchu, penisu a také na vlasové části hlavy.\n\nKůže plní řadu rozmanitých funkcí, mezi něž patří:\n\nKůže se skládá ze tří základních částí, pokožky, škáry a podkožního vaziva.\n\nPokožka (\"epidermis\") je tvořena mnoha vrstvami buněk dlaždicového epitelu. Horní vrstvy kůže neustále rohovatí, odumírají a odlupují se. Je to způsobeno tím, že buňky v horních vrstvách pokožky se postupně více a více vzdalují od zdroje krve a živin, takže pozvolna degenerují, naplňují se keratinem (rohovinou) a odumírají. Veškerá pokožka se obmění asi za tři týdny. Za celý život se z člověka oloupe asi 18–22 kg mrtvých buněk kůže. Buňky ve spodních vrstvách kůže se neustále dělí a vytlačují starší buňky k povrchu. Součástí spodních vrstev pokožky je mj. pigmentové barvivo melanin, které chrání tělo před škodlivými účinky UV-záření. Pokožka neobsahuje žádné kapiláry (vlásečnice) a většinu živin získává ze škáry.\n\nDruhou vrstvou kůže je škára (\"dermis, corium, cutis\"), pevná a pružná vazivová vrstva kůže. Je tvořena sítí kolagenových a elastických vláken. Na hranici pokožky a škáry se nacházejí škárové papily, ve kterých jsou kapilární sítě a nervová zakončení. Za účelem dosažení větší plochy, kterou do pokožky pronikají živiny, jsou papily silně zvlněné. Právě jedinečné zvlnění papil je důvodem k odebírání otisků prstů, které zkoumá daktyloskopie.\n\nVe škáře je množství nervových zakončení. Nervová tělíska:\n\nŠkára obsahuje vlasové folikuly, potní žlázy, mazové žlázy a krevní cévy.\n\nZtráta pružnosti škáry je přirozeným projevem stárnutí – kůže se uvolňuje a skládá do záhybů a vrásek.\n\nPodkožní vazivo (\"hypodermis, tela subcutanea\") je vrstva kůže pod škárou. V různých místech obsahuje více či méně tukových buněk, které slouží jako zásobárna energie a jsou v nich rozpuštěny vitamíny A, D, E a K. Funkcí podkožního vaziva je izolovat a chránit svaly. Tato vrstva obsahuje Vater-Paciniho tělíska, což jsou receptory tlaku a tahu. Podkožní tuková vrstva určuje tvar a hmotnost celého těla. U žen bývá vrstva podkožního vaziva silnější.\n\nMezi kožní deriváty (přídatné kožní orgány) patří vlasy, chlupy, kožní žlázy nebo nehty.\n\nBarvu kůže určují kožní barviva – melanin, karoten a hemoglobin. Melanin se tvoří ve specializovaných buňkách, melanocytech. U lidí s tmavou barvou kůže vytvářejí melanocyty více melaninu, který je tmavší než u lidí se světlou barvou kůže. Karoten, který získáváme např. z mrkve, je oranžové barvivo a ukládá se v povrchové vrstvě zvané epidermis. Hemoglobin je v kožních cévách, dodává růžový nádech.\nChoroby kůže:\n\n\nZpracovaná zvířecí kůže (výjimečně u některých přírodních národů i lidská kůže) se od pradávna využívala jako oděv nebo surovina k výrobě oděvů, obuvi, oděvních doplňků a různých artefaktů.\n\nSpecifické využití měla ve výrobě bicích hudebních nástrojů. V civilizovaných zemích byla nahrazena jinými materiály.\n\n"}
{"id": "37859", "url": "https://cs.wikipedia.org/wiki?curid=37859", "title": "Pesticidy", "text": "Pesticidy\n\nPesticid je přípravek, který je určen k tlumení chorob rostlin a hubení plevelů a živočišných škůdců a k ochraně rostlin, skladových zásob, technických produktů, bytů, domů, výrobních závodů nebo i zvířat a člověka. Nejčastěji jsou pesticidy užívány v zemědělství.\n\nPodle určení k hubení určitého organismu pesticidy dělíme na:\n\n\n\n\n\n\nVliv pesticidů na přirozené fungování ekosystému a zdraví člověka je většinou nepříznivý. Je vhodné užívat pesticidy v omezené míře.\n\nLaboratorní studie naznačují, že mnohé pesticidy používané v dnešní době v rámci EU mohou působit toxicky na vývoj nervové soustavy, přičemž poškození vývoje mozku může být vážné a nezvratné.\nVystavení pesticidům může také zvyšovat riziko vzniku leukémie u dětí. Řada pesticidů má schopnost narušovat hormonální systém člověka i živočichů a jsou řazeny mezi endokrinní disruptory.\nSouvislost mezi pesticidy a Parkinsonovou chorobou ukázala studie izraelských vědců.\n\nMezi nežádoucí důsledky nadměrného nebo nesprávného používání pesticidů patří hynutí včel, protože pesticidy také kontaminují pyl. Dále je to kontaminace povrchových vod, narušení ekosystému nebo jejich kumulace v živých systémech, např. DDT a další chlorované uhlovodíky aldrin, endrin, toxafen atd. V 50. a 60. letech 20. století se DDT používalo masově po celém světě včetně Československa. Pozdější výzkumy prokázaly, že DDT je těžko odbouratelný perzistentní a bioakumulativní jed, který se hromadí ve vrcholných článcích potravního řetězce (člověk a masožravci). V Československu bylo používání DDT zakázáno v roce 1975, v zemích třetího světa se stále v omezené míře používá v boji s malárií. Spolu s dalšími chlorovanými pesticidy je používání DDT regulováno Stockholmskou úmluvou.\n\nDnes se u pesticidů kromě jejich okamžitých účinků zkoumá i postup jejich degradace a přenosu v potravinovém řetězci. Stanovují se maximální limity reziduí (MLR či anglicky MRL) v potravinách, které se sledují. V zemědělské půdě se nacházejí i roky zakázané pesticidy. Nejméně zakázaných pesticidů je v USA.\n\nPoužívání pesticidů souvisí i s geneticky modifikovanými plodinami. Existují dva způsoby užívání genetické modifikace:\n\n\n"}
{"id": "37860", "url": "https://cs.wikipedia.org/wiki?curid=37860", "title": "Ropný zlom", "text": "Ropný zlom\n\nRopný zlom nebo též ropný vrchol je bod, v němž těžba ropy (v rámci ložiska, státu, oblasti nebo světa) dosáhne maxima a od kterého vstupuje do fáze poklesu až ke konečnému vyčerpání. Teorie, zabývající se dlouhodobými předpověďmi spotřeby a vyčerpání ropy a dalších fosilních paliv, se nazývá \"Hubbertova teorie ropného zlomu\" a má své příznivce i kritiky. Tato teorie předpokládá, že zdroje ropy nejsou obnovitelné a říká, že její těžba v okamžiku, kdy bude vytěžena přibližně polovina světových zásob, musí z geologických důvodů nevyhnutelně dosáhnout svého vrcholu, po čemž začne klesat.\n\nObjem vytěžené ropy podle ní v podstatě sleduje zvonovitou tzv. \"Hubbertovu křivku\", která je derivací logistické křivky, podle níž ubývá světových zásob. Tato teorie neznamená, že po ropném vrcholu ropa náhle dojde, ale že se její těžba bude postupně snižovat a následně bude razantně stoupat její cena. Proto se také někdy mluví o „konci levné ropy“.\n\nTato teorie byla pojmenována po americkém geologovi M. Kingovi Hubbertovi. Ten zpozoroval, že nejvíce amerických ropných nalezišť bylo objeveno počátkem 30. let 20. století, a v roce 1956 předpověděl, že těžba ropy v USA dosáhne vrcholu okolo roku 1970. V roce 1971 dosáhla skutečně těžba ropy v USA svého vrcholu a poté delší čas klesala. Díky novým technologiím, vysoké ceně ropy na světových trzích a směřování USA k surovinové soběstačnosti, začala od roku 2008 těžba ropy v USA opět rapidně růst a v roce 2018 produkce ropy dosáhla historického maxima a překonala \"ropný vrchol\" z roku 1970. Tento vývoj zpochybnil Hubbertovu teorii ropného zlomu, resp. vývoj a jednoduchý tvar gaussovy křivky produkce ropy v USA dle Hubberta. Další vývoj těžby ropy v USA je vnímán velice optimisticky vzhledem ke stoupajícím cenám ropy a úrokovým sazbám.\n\nS rozvojem těžby zemního plynu z břidlic však těžba ropy v USA začala opět stoupat, takže Spojené státy americké by měly být v roce 2015 energeticky zcela soběstačné.\n\n\nDo dnešní doby dosáhlo vrcholu těžby mnoho dalších oblastí, např. Severní moře v roce 1999 (nyní v něm klesá produkce tempem 10-12 % ročně). Těžba ropy klesá v 33 ze 48 zemí, které jsou největšími producenty ropy a z 31 největších producentů u 11 těžba roste, u 7 stagnuje a u 13 klesá.\n\n\"Zdroje: a \"\n\nVzhledem k tomu, že ropa je neobnovitelný zdroj energie, je téměř jisté, že podobný vrchol těžby se odehraje i v celosvětovém měřítku. Nejvíce kontroverzní na této teorii je datum, kdy má tento vrchol nastat. Sám Hubbert předpovídal okamžik světového vrcholu těžby na rok 2000. Tento odhad však pochází z doby před ropnými šoky ze 70. a hospodářskou recesí začátku 80. let, v jejichž důsledku se poptávka po ropě snížila a tím oddálil vrchol její těžby.\n\nPokud Hubbertova teorie opravdu platí, bude to mít pro lidstvo závažné důsledky vzhledem k důležitosti ropy pro světovou ekonomiku. Názory na možný následující vývoj se různí, od optimistické víry, že trh vždy na všechno najde řešení, až po katastrofické scénáře kolapsu civilizace. Vzhledem k obrovskému počtu neznámých a velkému množství nejasností, které halí prakticky celou ropnou problematiku, jsou názory dané často spíše politickou a ideovou orientací autorů než skutečnou analýzou problému.\n\nZa předpokladu současného objemu těžby vystačí známé zásoby ropy na dalších 43 let. První problém je právě v předpokladu stálé úrovně těžby. Další problém je v ne zcela věrohodné povaze oficiálních údajů o ropných rezervách. Mezi roky 1980 a 2004 se oficiálně udávané rezervy zvýšily z 667 na 1 189 gigabarelů, aniž by to doprovázel odpovídající trend v objevech nových ropných nalezišť. Křivka nových objevů dosáhla vrcholu v šedesátých letech a od té doby neustále klesá a od roku 1980 spotřebovává lidstvo každý rok více ropy, než činí nové objevy.\n\nRopné rezervy jsou obecně pouze odhady. Nejčastěji se pro jednotlivá ropná pole udávají hodnoty P90, P50 a P10 (množství ropy, které naleziště obsahuje s 90%, 50% a 10% pravděpodobností. Např. určité pole obsahuje s 90% pravděpodobností 500 mil. barelů, ale je tu 10% možnost, že obsahuje o 1500 mil. barelů víc). Velké rozpětí hodnot a složitost problematiky poskytují velký prostor pro manipulace. Jednotlivé země mají řadu pohnutek pro nadsazování svých údajů, např. kvůli výhodnějším podmínkám při čerpání úvěrů od Světové banky. Produkční kvóty členských zemí sdružení OPEC jsou navíc vypočítávány podle jimi udávaných rezerv.\n\nVzhledem k symetričnosti Hubbertovy křivky a skutečnosti, že se ropa ve větším měřítku začala těžit asi před 150 lety, se podle Hubbertovy teorie dá očekávat, že těžba ropy bude po svém vrcholu pokračovat ještě dalších 150 let, ovšem na stále klesající úrovni produkce.\n\nPodle jiných názorů však sklon klesající části křivky bude strmější, neboť díky technologickému pokroku bude možno zachovat vysokou těžbu až do značného vyčerpání ropných polí. Ropní producenti budou motivováni zvyšovat těžbu, aby zabránili nedostatku ropy a předčasnému rozvoji alternativ, z obav z poklesu spotřeby ropy a pádu cen. Z tohoto důvodu lze předpokládat, že pokles těžby ropy bude rychlejší a její ceny vyšší. Alternativní technologie díky předešlému pomalému rozvoji nebudou tak rychle schopny pokrýt vysokou poptávku, čímž dojde k celosvětovému prudkému hospodářskému poklesu.\n\nPodle Hubbertova modelu je na začátku produkce na novém ropném poli malá, protože ještě není vybudována všechna potřebná infrastruktura. Jak jsou uváděna do provozu stále účinnější těžební zařízení, produkce stoupá. V určitém bodě je dosaženo maxima, které nelze překonat ani s lepší technologií ani s dalšími vrty. Po tomto vrcholu těžba nejprve pomalu, pak stále více klesá. Ještě předtím než je naleziště zcela vyčerpáno, je dosaženo bodu, kdy je další těžba neekonomická a pole je opuštěno.\n\nUžitečné pro pochopení může být přirovnání k tesaři, který má za domem les, a vždy, když potřebuje dřevo pro svou práci, musí jít a porazit nějaký strom. Na začátku si bude vybírat velké stromy s kvalitním dřevem blízko k domovu, což je relativně snadné. Postupně bude muset porážet stále více menších stromů, bude muset cestovat dále od svého domu a používat dřevo horší kvality. Tato práce navíc bude trvat déle a tesař bude muset zvýšit své prodejní ceny, aby zůstal nad vodou.\n\nKdyž se uprostřed 19. století začalo s produkcí ropy, na největších nalezištích se dařilo vytěžit 100 barelů na každý jednotlivý barel ropy využité při těžbě, dopravě a zpracování. Tento poměr je často označován jako EROEI (podíl energie získané k energii vložené). Tento poměr se s postupem času stále snižuje. Nyní se pohybuje mezi 3:1 (USA) až 10:1 (Saúdská Arábie). Důvodem je zvyšující se obtížnost těžby, jak se ložisko postupně vyčerpává. Jakmile tento poměr klesne na 1:1, nemá dál smysl těžit ropu jako energetický zdroj a energie se musí získávat z alternativních zdrojů.\n\nRůzné zdroje energie nejsou zcela zaměnitelné, některé mohou být hodnotnější než jiné. Kvůli své vysoké koncentraci energie a relativní bezpečnosti za pokojové teploty jsou benzín a nafta jedinečně vhodné pro použití v dopravě. Ropa je navíc surovinou pro chemický průmysl. Proto je možné, že těžba ropy bude probíhat i pak, když už bude čistě z energetického hlediska nevýhodná.\n\nKontroverzní ASPO (Asociace pro studium ropného vrcholu), kterou založil geolog Collin Campbell, roku 2000 předpověděla globální vrchol pro konvenční ropu v roce 2005, pro zemní plyn pak někdy mezi lety 2010 a 2020.\nMezinárodní energetická agentura (IEA) očekává vrchol těžby konvenční ropy v zemích mimo sdružení OPEC krátce po roce 2010, což bude mít za následek zvýšenou závislost na zemích Blízkého východu, nicméně spotřeba energie ve světě se podle ní má mezi lety 2003 a 2030 zvýšit o více než 70 %.\n\nSoučasná ropná krize je zřejmě způsobena na jedné straně stále rostoucí poptávkou, nejvíc v jihovýchodní Asii (zejména v Číně), a na druhé straně nedostatečnou kapacitou rafinérií hlavně v USA. Zastánci Hubbertovy teorie v této souvislosti tvrdí, že jak se přibližujeme datu konečného vrcholu těžby, neustále se zmenšuje tzv. rezervní těžební kapacita, tj. množství ropy, o které mohou těžařské firmy krátkodobé zvýšit svoji produkci v případě převisu poptávky. Tato rezervní těžební kapacita je dnes skutečně na historickém minimu a tvoří pouhá 2 procenta celosvětové produkce (ještě před několika lety se pohybovala v rozmezí 8-10 procent). Relativně lokální výpadky těžby, jako byl hurikán Katrina, pak vyvolávají velké výkyvy v ceně ropy a trh je také výrazně citlivější k manipulacím spekulantů.\n\nPodle některých zdrojů vyplývá z oficiálních statistik kartelu OPEC, že tzv. lehká sladká ropa (light sweet) se už nyní nachází za vrcholem těžby a její produkce klesá. Tento typ ropy je nejžádanější, protože se nejsnáze zpracovává, a zřejmě bude také nejdříve vyčerpán. Současný nedostatek rafinérských kapacit je podle těchto názorů dán právě tím, že rafinérie nejsou připraveny na zpracovávání většího množství těžší ropy s větším obsahem síry, např. z Blízkého východu.\n\nOdpůrci Hubbertovy teorie pokles rezervní těžební i rafinérské kapacity připisují chronicky nedostatečným investicím vinou dlouhodobě nízké ceny ropy.\n\nVzhledem k tomu, že příčinou ropného vrcholu jsou podle zastánců této teorie geologická fakta, lze jeho příchod pouze posunout.\n\nZda se podaří najít nová velká ropná ložiska, je sporné. Podle některých odborníků by dlouhodobě zvýšená cena ropy mohla podpořit průzkumy zatím nedostatečně zmapovaných oblastí, jako je Sibiř nebo dokonce oblasti Severního a Jižního pólu. Rozjezd těžby nekonvenční ropy si v každém případě vyžádá mnoho let a masivní investice.\n\nSe současnými technikami nelze ropná naleziště zcela vyčerpat, většina ropy (asi 66 %) zůstane v zemi. Při stoupající ceně ropy by se mohlo vyplatit používat nákladnější způsoby těžby a dosáhnout tak dokonalejšího využití nalezišť.\n\nPodle některých expertů je nadměrné, ze strany vyspělých zemí často požadované, zvyšování těžby (např. pomocí vodní injektáže) škodlivé, neboť může výrazně zkrátit životnost ropných polí.\n\nVrchol ropné těžby by zřejmě způsobil globální nedostatek ropy a razantní nárůst její ceny. Tento ropný šok by se zásadně lišil od minulých ropných krizí, protože by byl trvalý. Důsledky tohoto nedostatku by závisely na tempu poklesu těžby a na dostupnosti alternativních zdrojů. S ropou více či méně přímo souvisejí celá průmyslová odvětví, která mají rozsáhlou, desítky let budovanou infrastrukturu. Spolu s poklesem významu ropy bude třeba vyřešit, jak ji sanovat, konvertovat na infrastrukturu alternativní nebo obecně co nejefektivněji zužitkovat. Pokud by levné alternativy nebyly k dispozici, vyústila by situace v nedostatek mnoha zboží a služeb, závislých na ropě, což by vedlo ke snížení životní úrovně nejprve v chudších zemích a nakonec na celém světě. Následují různé scénáře dalšího vývoje.\n\nHospodářský růst a prosperita od průmyslové revoluce závisely velkou měrou na používání ropy a dalších fosilních paliv. Někteří si proto myslí, že eventuální pokles těžby ropy by měl drastický dopad na lidskou kulturu a moderní technologickou civilizaci, která je nyní značně závislá na ropě jako zdroji paliva a surovině pro chemický průmysl.\n\nNa ropě je vysoce závislé i moderní zemědělství, které od čtyřicátých let dramaticky zvýšilo svou produktivitu, hlavně díky používání mechanizace, průmyslových hnojiv a pesticidů. Tato „Zelená revoluce“ umožnila výrazný nárůst světové populace. Pesticidy se vyrábějí z ropy, hnojiva z ropy a zemního plynu a zemědělské stroje vyžadují ke svému pohonu palivo, které je zatím také většinou ropného původu. Na každou kalorii, kterou člověk sní, připadá 5-15 kalorií, nutných k produkci a dopravě potravin. Proto někteří předpovídají, že nedostatek ropy povede ke kolapsu moderního průmyslového zemědělství a k nedostatku potravin. Podle některých názorů byl nedostatek ropy v Severní Koreji, daný rozpadem sovětského bloku, vedle ekonomické neschopnosti komunistické vlády a opakovaného sucha, hlavní příčinou místních hladomorů v devadesátých letech. Zásadně, i když s ne tak katastrofálními následky postihl nedostatek ropy i kubánské hospodářství.\n\nNedostatek ropy by mohl způsobit návrat k ekologickému zemědělství, které by zřejmě vyžadovalo více pracovních sil a které by si vynutilo přesuny obyvatelstva z měst na venkov.\n\nTento vývoj může mít negativní dopad i na životní prostředí, jak bude lidstvo nuceno stále více využívat méně ekologické zdroje energie jako uhlí.\n\nNeúnosné ceny ropy a jejích derivátů zcela jistě ovlivní dosavadní automobilový průmysl – předpokládané snížení osobní dopravy potažmo emisí výfukových plynů pravděpodobně vystřídá změnu strategie ze strany automobilek a začátek výroby dopravních prostředků na pohonu jiném než tom, jehož základem je spalování fosilních paliv.\n\nMírnější scénář, předpokládající pozvolnější pokles těžby ropy a hladký přesun k alternativním zdrojům energie, zahrnuje ekonomickou recesi, vyvolanou vysokými cenami energií. V minulosti, zdražení ropy těsně souviselo s obdobími inflace a hospodářské stagnace. S tímto nesouhlasí mnozí ekonomové, podle nichž je nyní světové hospodářství méně závislé na ropě, než bylo během dřívějších ropných krizí. Na druhou stranu, ropné šoky v minulosti byly vždy relativně krátkodobé záležitosti. Možný budoucí nedostatek ropy by byl trvalý.\n\nPodle řady ekonomů vzrůst cen ropy bude stimulovat investice do alternativních zdrojů energie a/nebo růst efektivity stávajících technologií těžby a spotřeby ropy a/nebo pokles poptávky po ropě, a tím plynule sám odstraní všechny vzniklé problémy.\n\nKritici tohoto scénáře poukazují na nedostatek času, který nám zřejmě zbývá, a považují za lepší zahájit předběžná opatření hned, dokud je ještě prostor pro manévrování, než čekat na působení trhu.\n\nNaopak, kritici nadnárodních těžařských společností a výrobců automobilů, kteří tyto korporace obviňují z odkupování patentů na alternativní zdroje energie a jejich 'držení pod pokličkou' za účelem podržení si zisku ze stávajících technologií, tvrdí, že v okamžiku, kdy tyto technologie přestanou být lukrativní, korporace tato svá aktiva využijí.\n\nHubbertova teorie je znepokojivá hlavně proto, že v současnosti neexistuje dostatek jiných levných zdrojů energie, které by mohly ropu plně nahradit. Vývoj alternativ a vybudování potřebné infrastruktury si patrně vyžádá velké investice a zabere minimálně 10 let.\nBěhem tohoto přechodného období bude nutné snížit spotřebu ropy pomocí úspor, např. převedením dálkové nákladní dopravy na železnici a decentralizací výroby potravin, tj. větším využíváním místní zemědělské produkce.\n\nKapalné uhlovodíky mohou být vyrobeny z oxidu uhličitého, oxidu uhelnatého a metanu pomocí Fisher-Tropschovy syntézy za cenu dodání energie. Zdrojem metanu může být zemní plyn, zdrojem CO a CO je uhlí nebo biomasa. Termální depolymerizací lze naopak na uhlovodíky s kratším řetězcem štěpit komplexní organické materiály, nejčastěji biomasu ale i plastový odpad nebo čistírenské odpadní kaly.\nSuroviny pro výrobu plastů lze získat z rostlinných olejů nebo (přes ethylén) z bioetanolu.\n\nJako náhradní řešení pro pohon automobilů mohou být použity v první řadě díky vysoké efektivitě elektromobily, další alternativy tak příznivé nejsou, jako například zemní plyn, bionafta, bioetanol, dřevoplyn, vodík. Hybridní pohon či dobíjitelný hybrid (plug-in hybrid) v kombinaci předešlého může být přechodnou střednědobou strategií.\n\nBudoucí masové využívání vodíkového pohonu je podle řady studií nereálné jednak z důvodu náročnosti výroby vodíku z elektřiny jako energetického nosiče a také kvůli astronomické ceně těchto vozidel, o neexistující masové vodíkové infrastruktuře nemluvě. Na druhé straně přechod na plné bateriové elektromobily by podle propočtu zatížilo elektrickou síť jen o cca 25 % díky nočnímu nabíjení . Tuto transformaci je z technologického pohledu možné provést okamžitě, již stávající technika vyhovuje požadavkům běžného provozu . Nedořešený problém elektromobilů je nedostatečná hustota energie akumulátorů, která má vliv na velikost, hmotnost a cenu akumulátorů, dojezd a užitečnou hmotnost vozidel. Hustota energie drahých LiOn akumulátorů je stále asi 20x menší než hustota energie v naftě. Další problém je rychlost 'nabíjení' (Joule / min.), která je u nafty několiksetkrát vyšší než u elektromobilu. Více k tomu v článku Bionafta#Výhody.\n\nVzrůst cen ropy by ovšem zřejmě zvýšil i ceny jiných paliv. Ceny zemního plynu jsou do velké míry na cenách ropy závislé, ropné produkty se používají pro pohon těžebních zařízení při dobývání uhlí a také v zemědělství. To vše přechod na alternativní paliva ztíží a akcentuje to roli, kterou budou hrát úspory energií.\n\nPrimárním řešením celého problému je technologie, produkující z dostupných zdrojů postačující množství energie pro další civilizační rozvoj. Za stávajícího stupně rozvoje vědy a techniky se jako jedinou alternativou jeví využití termonukleární fúze. Zdrojem energie by v tomto případě byl vodík a jeho izotopy, kterých je na Zemi a v okolním Vesmíru dostatek. Pokud se tuto jadernou reakci podaří v následujících 50 letech technologicky komplexně zvládnout, je řešením všech výše uvedených problémů.\n\nKritici jako např. Leonardo Maugeri poukazují na fakt, že tato teorie prakticky nebere v úvahu nekonvenční ropu, přestože její zdroje jsou značné a náklady na její těžbu, i když stále vysoké, se snižují díky novým technologiím (její těžba nicméně pravděpodobně nikdy nebude tak výnosná jako těžba současné „lehké“ ropy). Dále uvádí, že od roku 1980 se vytěžitelnost ropných ložisek opět díky novým technologiím zvýšila z 22 % na dnešních 35 %, a předpovídá, že tento trend bude dále pokračovat.\n\nLindsey Williams v jedné z přednášek na \"Granada Forum\" zpochybnil akutnost teorie ropného zlomu, informoval (podle jeho slov „z první ruky“) velkých, však utajených rezervách na Aljašce a obvinil elity finančního a těžařského průmyslu z umělého vyvolávání paniky, která zvyšuje cenu ropy a tím i zisky těžařských firem. Doslova uvedl, že „svět se ropnému zlomu ani zdaleka nepřiblížil“ a „benzín a nafta by mohly stát méně než 1,50 dolaru za galon“.\n\nDalší kritici, jako je ekonom Michael Lynch, zpochybňují ohlašované datum ropného vrcholu. Stoupenci Hubbertovy teorie na to odpovídají, že konkrétní datum není zásadně důležité a je mnohem lepší začít investovat do alternativních zdrojů dříve než později vzhledem k tomu, že jejich vývoj zabere 10 až 20 let.\n\n\n\n\n\n\n"}
{"id": "37871", "url": "https://cs.wikipedia.org/wiki?curid=37871", "title": "Elektrická jednotka 680", "text": "Elektrická jednotka 680\n\nElektrická jednotka 680 je jediná řada jednotek s naklápěcími vozovými skříněmi v provozu Českých drah. Právě od naklápěcího systému je odvozena přezdívka Pendolino (italsky „kyvadélko“). Vyrobila je společnost Alstom Ferroviaria (dříve firma FIAT, která Pendolino vyvinula) v italském Saviglianu. České dráhy původně objednaly celkem 10 jednotek od konsorcia firem v čele s domácím ČKD. Po krachu ČKD se nakonec změněné zakázky ujal Alstom a o několik let později dodal 7 obdobných jednotek.\n\nPrvní jednotka dorazila do Česka v červnu 2003 a poté následovala série testů na zkušebním okruhu Výzkumného ústavu železničního v Cerhenicích. Od roku 2004 byla nasazena ve zkušebním provozu na trati Praha – Děčín; od prosince 2005 je zařazena na pravidelný spoj Praha–Ostrava (jako SC) a na několik let Praha–Břeclav (jako IC). 10. prosince 2006 byly spoje této relace prodlouženy do Vídně a Bratislavy. V roce 2012 bylo těžiště jeho provozu na trati Praha–Ostravsko s řídkým zajížděním do Žiliny a Františkových Lázní (přes Plzeň).\n\nPrvně se objevila souprava Pendolino v Československu koncem září 1989. Jednalo se o prototypovou jednotku ETR 401. S touto jednotkou bylo podniknuto několik zkušebních a předváděcích jízd na trati Pardubice–Přerov. Znovu zavítalo Pendolino na české koleje ve dnech 23.–25. května 1994 v podobě prototypu ETR 460, který se vracel do své vlasti po zkouškách v Polsku. Jednotka se skládala z čelního a dvou vložených vozů, druhý vložený vůz byl jen v podobě skříně vozu na podvozcích a bez naklápění. Jednotka byla předvedena veřejnosti v Praze a v Brně a byla s ní podniknuta krátká zkušební jízda na trati Praha – Kralupy nad Vltavou. Potřetí se objevilo Pendolino na českých tratích v roce 1996 – tentokrát šlo o třívozovou prototypovou jednotku ETR 470.\n\nMezitím v roce 1995 České dráhy vyhlásily soutěž na výrobu vysokorychlostních vlakových souprav s naklápěcími skříněmi. V té zvítězilo konsorcium firem ČKD, MSV Studénka, Fiat Ferroviaria (dnes Alstom) a Siemens. Deset souprav mělo být dodáno již roce 2000. Z důvodu problémů ČKD se v roce 1998 odsunul termín dodávky a zvýšila se cena. Po krachu ČKD v roce 2000 výrobu souprav po dlouhých jednáních převzala italská firma Fiat Ferroviara, člen původního konsorcia. Oproti původnímu návrhu měla technologie a design souprav vycházet ze souprav Pendolino a počet souprav se snížil na sedm. České dráhy jej provozují pod označením 680. První souprava byla dodána v roce 2003.\nPři homologačních testech jednotky 680 bylo zjištěno, že jednotka emituje do zpětného trakčního proudu nadlimitní hodnoty konduktivních proudů, což by v nepříznivém případě mohlo vést ke špatné funkci kolejových obvodů a tím k ovlivnění železničních zabezpečovacích zařízení na trati i ve stanici. V médiích byl tento problém mylně označován za problémy s elektromagnetickým polem motorů. Problém s konduktivními proudy byl koncem roku 2004 provizorně vyřešen úpravou kolejových obvodů na trati Praha–Děčín, kde začal zkušební provoz jednotky s cestujícími. Definitivní řešení zmíněného problému přinesl až kompenzátor ohrožujících proudů, což je vlastně aktivní filtr, který byl nainstalovaný na všech sedm jednotek v průběhu roku 2005. Někteří lidé (odborníci na zabezpečovací zařízení Václav Chudáček, Ivan Konečný) ovšem tvrdí, že problém nevyřešila ani instalace kompenzátoru a že jednotky stále vykazují velké rušení kolejových obvodů. Pendolino nemá povolenou jízdu po některých tratích, protože se na nich vyskytují kolejové obvody s nevyhovujícími parametry; tyto kolejové obvody se nesmí již 30 let projektovat, avšak Správa železnic zatím nemá peníze na jejich výměnu.\n\nPři testech na trati Břeclav–Brno vytvořila souprava nový český železniční rychlostní rekord, když za speciálních podmínek dosáhla rychlosti 237,04 km/h. Kvůli technicko-bezpečnostní zkoušce pro rychlost 200 km/h Pendolino potřebovalo na všech třech trakčních soustavách překonat rychlost 200 km/h + 10 %. Původně se uvažovalo i o pozdějším schválení na 230 km/h, od čehož se ale zatím upustilo, protože Pendolino by takovou rychlost v pravidelném provozu nemělo kde využít.\n\nHomologační proces byl pro všech sedm jednotek v České republice, Německu, Rakousku i Slovensku završen v průběhu roku 2006.\n\nVlaky \"SC Pendolino\" byly původně součástí společného projektu Českých drah a Českých aerolinií, kromě označení Českých drah měly přiděleno rovněž letecké označení ze série OK, přičemž bylo možno zakoupit si přestupní „letenku“ na tento vlak i přes rezervační systém ČSA jako tzv. \"Let ve výšce nula\", s fiktivními letišti Pardubice a Olomouc.\n\nNa konci roku 2005 se na Pendolinu vyskytly i problémy s řídícím systémem a s ovládáním jednotky, jednotka byla úplně nepojízdná nebo nefungovalo topení. Soupravy Pendolino byly vyřazeny na krátkou dobu z provozu a po odstranění závad byly uvedeny zpět do provozu.\n\nPravidelný provoz vlaků Pendolino byl na tratích Českých drah zahájen 11. prosince 2005 na dvou trasách. Na tzv. jižní větvi Praha – Pardubice – Česká Třebová – Brno – Břeclav (a dále Bratislava nebo Vídeň) měly být soupravy provozovány jako běžné vlaky kategorie EuroCity. Protože však soupravy nedostaly povolení k provozu na Slovensku ani v Rakousku, vyjelo Pendolino na jižní větvi jen v redukované podobě. IC 570/571 a EC 134/135 tak místo v Bratislavě končily už v Břeclavi a tři páry vlaků EC 70 až 75 byly vedeny v celé trase Praha–Vídeň náhradními soupravami. Pendolino Českých drah získalo povolení k provozu v Rakouskou a na Slovensku k 10. prosinci 2006 a nucené přestupy již nebyly potřebné. Jižní větev trpěla nižší vytížeností a malým zájmem zahraničních železničních správ, a proto v roce 2010 sestávala již jen z jednoho vlakového páru do Vídně (\"SC Smetana\"), o rok později naopak do Bratislavy (\"SC Slovenská strela\"). S novým jízdním řádem na rok 2012 jižní větev zaniká.\n\nOproti tomu na tzv. severní větvi Praha – Pardubice – Olomouc – Ostrava jsou soupravy provozovány od začátku pod obchodní značkou \"SC Pendolino\" jako vlaky kategorie SuperCity. Na Ostravsku některé spoje staví ve více stanicích, např. v Bohumíně. S novým jízdním řádem na rok 2012 sem byly spoje přidány, dva víkendové spoje byly prodlouženy do slovenské Žiliny přes Havířov, Třinec a Český Těšín, a jeden sobotní spoj do Františkových Lázní přes Plzeň, Mariánské Lázně, Lázně Kynžvart a Cheb.\n\nOd prosince 2014, se začátkem platnosti nového jízdního řádu, bylo Pendolino nasazeno na novou trasu – ve spolupráci s ŽSSK došlo k zavedení jednoho páru vlaků kategorie SuperCity z Prahy do Košic a zpět. Jako hlavní důvod byla uváděna snaha nabídnout českým cestujícím rychlé a pohodlné spojení do Tater, případně na východní Slovensko. Díky modernizaci trati a možnosti využívat vyšších rychlostí soupravou s naklápěním se tak podařilo zkrátit jízdní dobu do Košic až na hranici 7,5 hodiny. Po nehodě jednotky 680.003 ve Studénce koncem července 2015 (viz dále) bylo kvůli nedostatku souprav nasazování pendolin na tuto trasu pozastaveno, od 1. 9. se však na Slovensko vrátily a s tímto výkonem se pokračovalo i v jízdním řádu pro rok 2016 pod názvem Pendolino Košičan.\n\nPendolino je používáno také k příležitostným jízdám, např. při otevření rekonstruovaného úseku III. tranzitního železničního koridoru.\n\nV červnu 2017 začala modernizace interiéru vozů Pendolina. Konkrétně jde o nová sedadla, obložení stěn, podlahu, zavazadlové police a buňky WC. Vlakové soupravy mají po rekonstrukci digitální obrazovky s informačním systémem. Ve vozech vzniklo také malé dětské kino, podobné tomu, které nabízejí rychlovlaky Railjet. Modernizací projde také systém Wi-Fi, který se nachází ve všech soupravách. Od zařazení najezdily vozy Pendolina u Českých drah 26 milionů kilometrů a převezly na nich 12 milionů cestujících. Obnova všech sedmi Pendolin Českých drah bude stát 250 milionů Kč (cca 35,7 milionu za jednu soupravu) a všechny jednotky by měly projít modernizací do srpna 2018.\n\nPrvní jednotka 680.005 s obnoveným interiérem poprvé nasazena a představena jako protokolární vlak dne 23. září 2017 z Prahy do Bohumína na Den železnice. Od pondělí 25. září byla oficiálně nasazena do provozu, v následujících měsících byla převážně nasazována na spoje SC 240/241 \"Pendolino Košičan\".\n\nJednotka 680 je sestavena ze sedmi vozů, z nich 4 jsou hnací. Každý hnací (trakční) vůz je vybaven dvěma trakčními motory.\nPoznámka: Od začátku září 2013 došlo k redukci vozů první třídy, nově je vozem první třídy pouze 2. vůz v pořadí.\n\nJednotku je možno provozovat na třech železničních napájecích soustavách:\n\nZ důvodů používání zabezpečovacího zařízení s nízkou odolností proti elektromagnetickému rušení lze však Pendolino neomezeně provozovat jen na některých českých tratích. Použitý typ měničů neumožňuje dokonalé odrušení vozidla. Tento problém se ale obecně týká všech frekvenčních měničů používaných v železniční dopravě. Z tohoto důvodu byl do Pendolina nainstalován kompenzátor konduktivních proudů (aktivní filtr). Hlavním přínosem kompenzátoru nebyla ale jeho fyzická výroba, ani instalace, ale otevření otázky kompatibility vozidel s frekvenčními měniči a současnými kolejovými obvody a následné řešení tohoto problému, který se netýká jen Pendolina.\n\nKaždý vložený vůz je dlouhý 25,9 a hlavové 27,7 metrů, délka jednotky tedy činí 184 metru a její šířka 2,8 m. Jednotka akceleruje z 0 na 100 km/h za 68 s (zrychlení 0,39 m/s), z 0 na 160 km/h za 162 s (0,27 m/s) a z 0 na 230 km/h za 462 s (0,13 m/s). Vozová skříň je schopná se naklápět maximálně o 8° (v Česku o 6,5°).\n\nPodle údajů z března 2009 jsou tyto vlaky vysoce ztrátové. Každý rok jejich provozu stojí České dráhy o 500 až 550 milionů více než kolik jednotky vydělávají. Jednou z příčin je cca 200 milionů Kč ročně za generální opravy, kterým jsou jednotky podrobeny po ujetí 1 200 000 kilometrů. Další příčinou je umořování skoro 4,5 miliardy Kč za nákup vlaků. 200 až 250 milionů ročně činí odpisy a cca 100 milionů korun úroky z úvěru. Úvěr na pořízení souprav by měl být splacen 25. listopadu 2014.\n\nV rozhovoru pro magazín MF Dnes z 11. 6. 2009 generální ředitel ČD Petr Žaluda přiznává ztrátovost Pendolina i přes pravidelnou vyprodanost pondělních a pátečních spojů. Jako hlavní příčinu uvádí, že i přes zajíždění do Vídně či Bratislavy jsou stávající trasy na vlak tohoto typu krátké. Proto se ČD snaží neustále jízdní trasy prodlužovat a obsloužit více destinací. Uvedl, že od 12. 6. 2009 začne Pendolino zajíždět do Třince a doufal, že po dohodě s Německem by za rok a půl mělo být nasazeno na trasu, na kterou bylo zamýšleno již od počátku, a to Berlín – Praha – Vídeň.\n\nTo se ale ani do jízdního řádu 2013 nezdařilo, nakonec byla po dohodě s ÖBB tato varianta zavržena a od jízdního řádu 2015 začaly být na vídeňské rameno nasazovány jednotky Railjet s pronajatými rakouskými lokomotivami řady 1216 (Taurus).\n\nDne 22. července 2015 došlo na železničním přejezdu u Studénky ke srážce Pendolina s kamionem, jehož řidič na přejezd vjel v době, kdy bylo v činnosti signalizační zařízení. Nehoda si vyžádala tři mrtvé a 17 zraněných. Jednotka 680.003 byla při nehodě značně poškozena, zejména její čelní vůz 682.003.\n\n"}
{"id": "37873", "url": "https://cs.wikipedia.org/wiki?curid=37873", "title": "X86-64", "text": "X86-64\n\nx86-64 (též AMD64, EM64T, IA-32E) je v informatice označení generace 64bitových procesorů pro počítače IBM PC kompatibilní. Procesor je zpětně kompatibilní s 32bitovou (viz IA-32) a 16bitovou architekturou (viz x86), a proto se na IBM PC prosadil. Hlavní výhodou nastupujícího 64bitového režimu je odstranění limitu přímé dostupnosti paměti nad 4 GiB operační paměti RAM, podpora NX bitu a vyšší rychlost zpracování 64bitových operací. Procesory jsou obdobně jako předchozí generace realizovány interně jako RISCová architektura emulující pomocí mikrokódu architekturu CISC.\n\nV novém 64bitovém režimu jsou použity strojové instrukce, které pracují se 64bitovou adresou, takže je teoreticky možné využívat až 2 bajtů operační paměti RAM, avšak reálně procesor podporuje 2 bajtů = 256 TB. Kvůli prodloužení operandů strojových instrukcí z 32bitových na 64bitové došlo k tzv. zřídnutí kódu (stejný strojový kód je v 64bitové variantě delší, než v 32bitové), a proto jsou nároky na dostupnou operační paměť u 64bitového systému vyšší, než kdyby byl použit stejný 32bitový operační systém (v systému Windows 7 jsou minimální požadavky 1 GB pro 32bitový systém a 2 GB RAM pro 64bitový systém).\n\nJe-li na počítači s 64bitovým procesorem (x86-64) spuštěn 64bitový operační systém, je možné přímo spouštět 64bitové i 32bitové aplikace v chráněném režimu. Dále je možné spouštět 16bitové aplikace v chráněném režimu procesoru Intel 80286, avšak nelze spouštět 16bitové aplikace v reálném režimu procesoru Intel 8086.\n\nV 64bitových Windows NT (např. Windows 7 nebo Windows 10) však subsystém NTVDM nepodporuje běh 16bitových aplikací v chráněném režimu procesoru Intel 80286, takže je nelze spustit, i když hardwarové omezení pro to není. Omezení lze obejít pomocí virtualizace (spuštění virtualizovaného 32bitového nebo 16bitového systému a uvnitř něj pak požadované aplikace).\n\nV 64bitovém systému Linux lze 16bitové aplikace v chráněném režimu procesoru Intel 80286 spouštět bez omezení pomocí Wine.\n\nJe-li na počítači se 64bitovým procesorem použit 32bitový systém, není možné spouštět 64bitové aplikace, ale je možné spouštět 16bitové aplikace jak v chráněném režimu procesoru Intel 80286, tak v reálném režimu procesoru Intel 8086.\n\nNa počítači s 64bitovým procesorem (x86-64) lze spustit 16bitový systém v reálném režimu (např. operační systém DOS), avšak pak nelze přímo spustit ani 32bitové ani 64bitové aplikace. Protože však v reálném 16bitovém režimu neexistuje žádná ochrana a žádná omezení (chybí privilegovaný režim), může si kterákoliv aplikace přepnout procesor do 32bitového nebo 64bitového režimu (jak to dělá např. DJGPP pro využití DPMI). Návrat zpět pak nemusí být bez restartu počítače možný.\n\nArchitektura AMD64 byla ohlášena roku 1999 společností AMD a plně specifikována v srpnu 2000 jako alternativa k radikálně odlišné architektuře IA-64, kterou se snažila prosadit dvojice Intel a Hewlett-Packard. AMD64 byl evoluční krok CISC architektury podobný nástupu 32bitové architektury IA-32 na rozdíl od architektury IA-64 (procesor Itanium), která byla pokusem o prosazení nové zpětně nekompatibilní 64bitové architektury typu RISC. Jako první bylo na novou architekturu adaptováno jádro Linuxu v roce 2001 (ještě před fyzickou dostupností procesorů). Jako první byl s podporou x86-64 v roce 2003 na trh uveden procesor Opteron. Původní označení x86-64 bylo společností AMD změněno na AMD64, zatímco Intel používá u svých procesorů označení EM64T a IA-32E a VIA „64-bit processors in VIA's x86 platform“. Microsoft technologii nazývá „64-bit extended systems“ nebo x64.\n\nKvůli zpětné kompatibilitě je rozšíření realizováno jako další režimy procesoru. K reálnému, chráněnému a V86 režimu i386, nyní zvanými „Legacy“ (zděděný) režim, přibyly dva „Long“ (dlouhé) režimy: \"64bitový\" a \"kompatibilní\". Procesor je možné provozovat buď s 32bitovým jádrem operačního systému (kterým může být i systém určený pro i386) v Legacy režimech, nebo s 64bitovým jádrem v Long režimu – jádro potom běží v 64bitovém režimu a aplikace v 64bitovém nebo v kompatibilním režimu.\n\nVětšina vylepšení architektury se týká pouze 64bitového režimu, menšina i kompatibilního. Legacy režimy nemají žádné vylepšení (na rozdíl od i386, kde byl vylepšen i starý reálný režim).\n\n\nNásleduje popis některých operačních systémů, které podporují architekturu x86-64:\n\nJe možné provozovat long mód pod DOSem bez DOS rozšíření, ale uživatel se musí vrátit do normálního módu BIOS nebo DOS přerušeními.\nJe dokonce možné vstoupit do long módu s rozšířením pro DOS podobně jako to dělá DOS/4GW, ale mnohem komplexněji od té doby, co x86-64 nemá virtuální 8086 mód.\n\nLinux byl prvním z operačních systémů, který podporoval architekturu x86-64 v long módu. Učinil tak ve své verzi 2.4 z ledna 2001, a to ještě dříve, než byl dostupný x86-64 hardware. Linux ovšem také poskytuje zpětnou kompatibilitu pro spouštění 32bitových programů.\n\nNěkolik linuxových distribucí je v současné době dodáváno s nativními x86-64 jádry. Některé, jako například Arch Linux, SUSE, Mandriva nebo Debian umožňují uživatelům instalovat 32bitové komponenty a knihovny, které poběží mimo x86-64. Jiné distribuce, například Fedora, Slackware nebo Ubuntu jsou dostupné ve verzích pro jak pro 32bitovou architekturu, tak i pro x86-64. Fedora a Red Hat Enterprise Linux dovolují instalaci všech komponent v obou verzích (32 i 64bitové) na 64bitový systém.\n\nX32 ABI (Application Binary Interface), které bylo představeno ve verzi 3.4 jádra Linuxu, dovoluje programům kompilovaným pro x32 ABI běžet v 64bitovém módu, když se používají 32bitové ukazatele a datové pole. I když to limituje program k využití 4 GB paměti, také to snižuje nároky na paměť programu a v některých případech to umožní programu běžet rychleji.\n\n64bitový Linux dovoluje využít až 128 TB virtuálního adresního prostoru pro jeden proces a umí adresovat téměř 64 TB fyzické paměti (musí se přihlížet k limitům procesoru a systému).\n\nMac OS X verze 10.4.7 a vyšší verze Mac OS X v10.4 umožňují běh 64bitových utilit příkazového řádku pomocí POSIXu a matematických knihoven na zařízeních s 64bitovými Intel procesory i 64bitovými PowerPC. Žádné jiné knihovny nebo frameworky nepracují s 64bitovými aplikacemi v Mac OS X v10.4. Jádro společně se svými rozšířeními je pouze 32bitové.\n\nMac OS X v10.5 podporuje 64bitové grafické aplikace a používá k tomu Cocoa, Quartz, OpenGL a X11 na zařízeních s 64bitovými Intel procesory i s 64bitovými PowerPC. Všechny negrafické knihovny a frameworky také podporují 64bitové verze. Jádro i jeho rozšíření jsou 32bitové.\n\nMac OS X v10.6 je první verze OS X, které má 64bitové jádro. Nicméně, ne všechny 64bitové počítače umožňují běh 64bitového jádra, a ne všechny, které to umí, to také implicitně dělají. 64bitové jádro, stejně jako to 32bitové, podporuje běh 32bitových aplikací. Obě jádra také podporují 64bitové aplikace. 32bitové aplikace mají virtuální adresní prostor limitováný 4 GB pod jádrem.\n\nOS X v10.7 a vyšší má pouze 64bitové jádro, ale je ponechaná podpora běhu 32bitových aplikací (a to dokonce i pro 64bitové počítače, které v Mac OS X 10.6 mohli používat pouze 32bitové jádro).\n\n64bitové jádro nepodporuje 32bitové rozšíření jádra a 32bitové jádro nepodporuje 64bitové rozšíření jádra. Od OS X 10.9 lze používat pouze digitálně podepsaná 64bitová rozšíření jádra.\n\nSolaris 10 a pozdější podporují x86-64 architekturu. Solaris 10 (stejně jako architektura SPARC) má pouze jeden obraz operačního systému, který obsahuje 32 i 64bitové jádro. Má název „x64/x86“ DVD-ROM image. Výchozí chování je to, že se nabootuje 64bitové jádro umožňující běh 32 i 64bitových programů. 32bitové jádro může být zvoleno manuálně, ale znamená to, že bude umožněn běh pouze 32bitových aplikací. Příkazem codice_1 se zjistí, zda běží 64bitové jádro.\n\nSolaris 11 už obsahuje pouze 64bitové jádro. Nicméně, 64bitové jádro podporuje 32 i 64bitové programy, knihovny a systémová volání.\n\nWindows XP Proffesional x64 Edition a Windows Server 2003 x64 Edition byly prvními verzemi Windows s podporou 64bitového režimu. Obě tyto edice byly uvolněny v březnu 2005. Obě edice jsou interně stejného buildu (5.2.3790.1830 SP1). Obě sdílejí stejný zdroj a binárky, takže i systémové updaty jsou vydávány v unifikovaných balíčcích.\n\nWindows x64 má tyto charakteristiky:\n\nOperační systémy DragonFly BSD, FreeBSD, NetBSD a OpenBSD také podporují 64bitovou architekturu.\n\n"}
{"id": "37880", "url": "https://cs.wikipedia.org/wiki?curid=37880", "title": "Hard rock", "text": "Hard rock\n\nHard rock je hudební styl, vycházející z rock and rollu, jehož kořeny vychází z garage a Blues-rocku (uvádí se i psychedelický rock) začátku 60. let. Termín je používán jako „deštník“ pro styly jako punk a grunge, na rozdíl od pop-rocku, hraného v rádiích. Charakteristický je zkresleným (silově deformovaným) zvukem elektrických kytar, baskytary a bicích.\n\nTermín \"Hard Rock\" je často aplikován na víc stylů rockové hudby, které jsou odchylkami „radiového“ pop rocku a jen všeobecně navazují na tento styl. Například punk rock, který využívá rychlejší tempo a méně akordů (také silově deformovaných) a styl grunge kombinující punk rock s heavy metalem.\n\nNejčastěji se používá pětistupňová notová škála typická pro blues. Na rozdíl od tradičního rokenrolu, který přebírá prvky z klasického blues, hard rock využívá prvky britského blues, které má rychlejší rytmus a ve kterém se využívá více moderních nástrojů jako jsou elektrické kytary (sólové a doprovodné) a baskytara, bicí a někdy i klávesové nástroje.\n\nBritské rockové skupiny jako například The Rolling Stones, The Beatles, The Yardbirds, The Who a The Kinks modifikovaly standardní rock'n'roll přidáváním tvrdšího zvuku, těžšími kytarovými riffy, dunivými bicími a hlasitým zpěvem. Tento zvuk se stal základem pro hardrockový styl. Rané skladby byly například \"Helter Skelter\", \"I Want You (She’s So heavy)\" a \"Hey bulldog\" od The Beatles, \"I Can See for Miles\" od The Who a „\"You Really Got Me\" od The Kinks.\n\nV této době Jimi Hendrix produkoval novou formu blues ovlivněnou psychedelickým rockem, který byl kombinací jazzu, blues a rock'n'rollu. Byl jedním z prvních kytaristů, kteří experimentovali s novými kytarovými efekty jako byla modulace, zpětná vazba a deformace zvuku.\n\nNa konci 60. let skupiny Black Sabbath a Led Zeppelin začaly mísit rané britské rockové skladby do tvrdší ohraničené formy, kterou nazývaly Blues rock.\nTypickým příkladem blues-rockového stylu, který zároveň reprezentuje začátky hard rocku, je první album od skupiny Led Zeppelin z roku 1969 \"Led Zeppelin I\". Ve skladbách alba jsou jasné základy blues a některých známých skladeb bluesových muzikantů. Třetí album od skupiny Led Zeppelin (\"Led Zeppelin III\") bylo oproti druhému později ve stylu progresivního (i když tvrdě laděného) rocku.\n\nHudba skupiny Black Sabbath byla v hard rocku vskutku revoluční. Byla typická temně laděnými texty skladeb, tvrdými kytarovými riffy a atmosférou těžké hudby. Tato atmosféra transformovala tehdejší hard rock do formy heavy metalu. V roce 1970 skupina Black Sabbath vydala první heavy metalové album „\"Black Sabbath\"“.\n\nZároveň se na hardrockovou scénu uvedla skupina Deep Purple svými alby „\"Shades of Deep Purple\"“ (1968), “\"The Book of Taliesyn\"“ (1968) a \"Deep Purple\" (1969). Hardrocková transformace skupiny Deep Purple pokračovala alby Deep Purple in Rock a \"Machine Head\", které je také považováno i za jeden z prototypů nejen pro vznik heavy metalu, ale i speed metalu. Skladba \"Highway Star\", která se tu nachází, je považovaná za první speed metalovou skladbu.\n\nDalší skupina, Nazareth, dosáhla spojení mezi hardrockem a komerčním úspěchem při vydání desky \"Hair of the Dog\", čímž způsobila nárůst počtu skupin, které začaly hrát v tomto stylu.\n\nHard rock 70. let se začal členit do dalších „\"subžánrů\"“.\nAlice Cooper v roce 1972 vydal první tzv. \"shock rockové\" album „\"School’s Out\"“.\n\nV následujících letech vydali své debuty Aerosmith, Queen a Lynyrd Skynyrd, kteří svými alby demonstrovali možnosti rozšíření hardockového stylu.\n\nV roce 1974 vydala své debutové album skupina Bad Company a skupina Queen přišla se svým třetím albem \"Sheer Heart Attack\" a skladbou \"Stone Cold Crazy\". Album ovlivnilo pozdější Thrash metalové muzikanty jako Metallica a Megadeth.\n\nSkupina Queen dokázala dokonce spojit zpěv, kytarovou hudbu s glam rockem, heavy metalem, progresivním rockem a operou.\n\nSkupina Kiss vydala téměř za jeden rok svoje první tři alba: \"Kiss\", \"Hotter Than Hell\" a \"Dressed to Kill\" a dosáhla komerčního úspěchu svým koncertním dvojalbem \"Alive!.\"\n\nSmrtí Tommyho Bolina se roku 1976 rozpadla skupina Deep Purple. V roce 1977 zemřel při leteckém neštěstí Ronnie Van Zant, zpěvák z Lynyrd Skynyrd. O rok později zemřel na předávkování drogami Keith Moon, bubeník ze skupiny The Who.\nPronikáním stylu disco v USA a punk rocku v Británii začal hard rock ztrácet na popularitě.\n\nStyl disco oslovoval o mnoho širší publikum a punk si získal o mnoho víc rebelující mládež než hard rock. Mezitím se i skupina Black Sabbath posunula od temného stylu svých raných děl vydáním alba \"Technical Ecstasy\".\n\nV roce 1978 vznikla hardrocková skupina Van Halen. Hudba této skupiny byla založená na kytarové zručnosti jejich sólového kytaristy Eddieho Van Halena. Podmaňující je hlavně song \"Eruption\" z alba \"Van Halen\".\n\nV roce 1979, když australská skupina AC/DC vydala své šesté studiové album \"Highway to Hell\", se začal prohlubovat rozdíl mezi metalem a hardrockem. Hudba AC/DC byla víc založená na R&B. Rok 1979 je rovněž rokem rozchodů. V tomto roce vrcholí rozpory mezi zpěvákem Ozzy Osbournem a kytaristou Tony Iommim uvnitř skupiny Black Sabbath. Osbourne záhy Black Sabbath opouští. Názorové rozepře se rovněž nevyhýbají skupině Rainbow bývalého kytaristy Deep Purple, Ritchie Blackmora. Skupinu opouští frontman Ronnie James Dio, který záhy nahrazuje Ozzyho. Skupinu UFO opouští kytarista Michael Schenker.\n\nPo osudné smrti bubeníka skupiny Johna Bonhama se roku 1980 rozpadla skupina Led Zeppelin. Zpěvák Bon Scott ze skupiny AC/DC zemřel také v roce 1980. Smrtí těchto osobností končila éra klasických hardrockových skupin. Některé skupiny, jako například Queen, se stylově přiblížily k popu. AC/DC nahráli s novým zpěvákem Brianem Johnsonem album \"Back in Black\", které se stalo druhým nejprodávanějším albem všech dob ve svém žánru. Po tomto úspěchu se rozhodl i Van Halen vydávat alba s hardrockem, který je víc přijatelnější pro rádia.\n\nV roce 1981 americká skupina Mötley Crüe vydala album \"Too Fats For Love\", které se stalo základem pro vznikající žánr nazvaný glam metal. O rok později s tímto žánrem úspěšně prorazily skupiny Twisted Sister a Quiet Riot. Album \"Metal Health\" od Quiet Riot je prvním heavy metalovým albem, které dosáhlo první příčky žebříčku Billboard v USA.\n\nAnglická hard rocková skupina Def Leppard vydala album \"Pyromania\", které dosáhlo druhé příčky v amerických žebříčcích. Jejich styl byl mixem glam rocku, heavy metalu a klasického rocku nahraným tak, aby byl přijatelný pro rádia. Tento způsob mixovaní stylů potom ovlivnil mnoho hardrockových a glamrockových skupin 80. let.\n\nV roce 1983 Mötley Crüe vydali album \"Shout at the Devil\", které se stalo obrovským hitem. Album \"1984\" od Van Halena dosáhlo obrovského úspěchu druhou příčkou v žebříčku alb Billboardu. Skladba „\"Jump\"“ dosáhla v singlovém žebříčku první místo a je považovaná za jeden z nejpopulárnějších rockových songů, který kdy byl zkomponován. Na rozdíl od předešlých klasických kytarových skladeb Van Halen použil v albu \"1984\" klávesy a syntezátory.\n\nPozoruhodný úspěch v žebříčcích popularity v roce 1987 dosáhli také Guns N' Roses albem \"Appetite for Destruction\" a Def Leppard dosáhli první místo v žebříčku alb Billboardu s albem \"Hysteria\", Mötley Crüe albem \"Girls, Girls, Girls\", Whitesnake vydali v roce 1987 své první úspěšné album.\n\nSkupiny Dinosaur Jr a Sonic Youth dosáhly první úspěchy pro underground v USA, který se stal hlavním proudem vývoje rockové hudby 90. let.\n\nRoku 1988 skupina Skid Row vytvořila své první album nazvané \"Skid Row\" a vydané roku 1989, Skupina Mother Love Bone měla na konci 80. let krátký oslnivý úspěch v kariéře před svou přeměnou na skupinu Pearl Jam.\n\nRoku 1991 den před svou smrtí oznámil Freddie Mercury, že má AIDS.\n\nZačátek 90. let byl v znamení skupin Guns N' Roses a Metallica. V roce 1991 byly vydána jejich multiplatinová alba: \"Black Album\" od skupiny Metallica a \"Use Your Illusion I\" a \"II\" od Guns N' Roses. Tuto situaci zachránilo nové směřování hardrockového stylu, které bylo pojmenováno \"grunge\".\n\nHlavními představiteli stylu grunge byly skupiny Nirvana, Pearl Jam, Soundgarden a Alice in Chains. Ačkoliv byl grunge krom punk rocku/hardcore ovlivněn i klasickým hard rockem a heavy metalem, skupiny vystupovaly proti pompézním heavy rockovým kapelám čímž znegovaly celá osmdesátá léta, která se nesla na vlně glam metalu. Především skupiny Soundgarden, Alice in Chains a Nirvana byly ovlivněny metalovou hudbou 70. a 80. let.\n\nSkupina Alice in Chains měla svůj vlastní heavy metalový styl.\n\nDo tohoto proudu se začlenily i skupiny The Screaming Trees, Mudhoney a pár skupin, které neměly kořeny v Seattlu, jako například Stone Temple Pilots, Nudeswirl, Prong a Hum.\n\nV Británii to byly skupiny Swervedriwer, Catherine Wheel a Ride, které demonstrovaly kytarovou hudbu hardrockových kapel 70. a 80. let.\n\nKdyž popularita skupin z 80. do 90. let, jako například Metallica, přetrvávala dál, některé další skupiny začaly opět hrát mix metalu s dalšími elektrickými nástroji. Tyto skupiny byly známy pod názvem alternativní metaloví muzikanti, odnož alternativního rocku. Někteří, jako Primus, Red Hot Chili Peppers, Rage Against the Machine, Living Colour a White Zombie, spojovali funky s metalovým stylem.\n\nFaith No More, Mr. Bungle spojili s hardrockem ještě víc žánrů od rapu po soul…\n\n\n\n"}
{"id": "37882", "url": "https://cs.wikipedia.org/wiki?curid=37882", "title": "Judas Priest", "text": "Judas Priest\n\nJudas Priest je anglická heavy metalová skupina zformovaná v roce 1969 v anglickém Birminghamu.\n\nPrvní album Judas Priest s názvem \"Rocka Rolla\" vyšlo v roce 1974 a od doby vydání alba Stained Class v roce 1978 se skupina Judas Priest stále drží na metalové špičce. V následujících letech Judas Priest nahráli mnoho dalších alb jako \"British Steel\", \"Screaming for Vengeance\" či \"Turbo\". Z několika desítek singlů vyniká například \"Breaking the Law\". Skupina sehrála významnou úlohu také v tom, že vytvořila typickou metalovou módu, Rob Halford poprvé předvedl kožené oblečení, cvočky, pyramidy atd. Inspiraci hledal v gay klubech,což byla reakce na zvýšení popularity punkové módy a vzhled glam rockových hudebníků jako je například skupina Kiss nebo Alice Cooper.\n\nK. K. Downing, Ian Hill, a John Ellis se znali již od dětství a vyrůstali ve čtvrti Yew Tree Estate ve městě West Bromwich. Navstěvovali Churchfields School v All Saints ve West Bromwichi. Downing a Hill se stali blízkými přáteli, sdíleli podobné hudební zájmy (Black Sabbath, Led Zeppelin, Deep Purple, Jimi Hendrix, The Who, Cream, Yardbirds) a naučili se hrát na nástroje. Kapela byla založena v říjnu 1970 v Birminghamu po místním rozpadlém souboru s názvem \"Judas Priest\", odvozeným od Dylanovy skladby \"The Ballad of Frankie Lee and Judas Priest\".\n\nPůvodní Judas Priest byli založeni v roce 1969 Alem Atkinsem (zpěv), Bruno Stapenhillem (basa, narozen jako Brian Stapenhill v roce 1948, Stone Cross, W. Bromwich), Johnem Partridgem (bicí, narozený c. 1948, W. Bromwich), a Johnem Perrym (kytara). Stapenhill přišel s názvem \"Judas Priest\" a nacvičovali v jeho domě ve Stone Cross. Perry zemřel při automobilové nehodě krátce po vzniku kapely a byl následně nahrazen Erniem Chatawayem (narozen jako Ernest Chataway v roce 1952 ve Winson Green, Birmingham, Warwickshire, zemřel 13. května 2014).\n\nSvůj první koncert skupina odehrála 25. listopadu 1969 v George Hotelu ve Walsallu ve Staffordshire a poté na prosinec 1969 a leden 1970 odjela na turné do Skotska. Tato skupina se rozpadla v dubnu 1970 po jejich posledním koncertu 20. dubna v The Youth Centre v Cannocku ve Staffordshire. Atkins se setkal s další sestavou Judas Priest v kostele s názvem St. James v Wednesbury poblíž W. Bromwiche. Toto místo bylo místními nazýváno Holy Joe a zde se Atkins setkal s kytaristou Kennym Downingem, basistou Ianem 'Skull' Hillem a bubeníkem Johnem Ellisem (narozen 19. září 1951 v Yew Tree Estate, West Bromwich). Měli kapelu Freight (duben–říjen 1970) a hledali zpěváka. Souhlasili s tím, že se Atkins připojí. Ten navrhl název své staré skupiny \"Judas Priest\". Zkoušeli v domě Atkinsovy tety ve Stone Cross. Nová sestava Atkins, Downing, Hill a Ellis hrála svůj první koncert na 16. března 1971 v St. John Hall, Essington ve Staffordshire.\n\nS Downingem jako zastupujícím vůdcem se skupina vzdálila od svých původních bluesových vlivů a začala hrát hard rock. Tento kvartet hrál v Birminghamu a jeho okolí s různými bubeníky až do roku 1974, někdy hráli jako předkapela pro např. Budgie, Thin Lizzy a Trapeze. Nakonec finanční potíže a problémy s vedením (společnost Tony Iommiho IMA) dovedly k odchodu Alana Atkinse a bubeníka Alana Moora v květnu 1973.\n\nV té době Ian Hill chodil se ženou z nedalekého města Walsall, a ta navrhla svého bratra Roba Halforda jako možného zpěváka. Halford se ke skupině připojil a s ním přišel i bubeník z jeho předchozí kapely Hiroshima – John Hinch. Tato sestava jela turné po Velké Británii, mnohdy i jako předkapela pro Budgie, a dokonce i jako hlavní hvězda několika koncertů v Norsku a Německu.\n\nPředtím, než kapela vstoupila do studia, aby nahrála své první album, navrhla jejich nahrávací společnost přidat dalšího hudebníka do sestavy. Downing nechtěl zakomponovat klávesy nebo žestě do kapely, a tak v dubnu 1974 vybral dalšího kytaristu – Glenna Tiptona ze Staffordské skupiny Flying Hat Band jako nového člena. Oba kytaristé společně pracovali na úpravě již existujícího materiálu a Tipton získal podíl jako skladatel. V srpnu 1974 vydala kapela svůj debutový singl \"Rocka Rolla\" a o měsíc později stejnojmenné album.\n\nTechnické problémy při nahrávání se projevily na špatné kvalitě zvuku záznamu. Producent Rodger Bain, který se podílel i na prvních třech albech Black Sabbath, stejně tak i na prvním albu Budgie, dominoval při nahrávání alba a s jeho rozhodnutími kapela nesouhlasila. Bain rovněž rozhodl z alba vyškrtnout fanoušky oblíbené skladby ze živých vystoupení kapely jako například \"Tyrant\", \"Genocide\" a \"The Ripper\". Dále nechal sestříhat píseň \"Caviar and Meths\" z původní 10minutové skladby na 2minutovou instrumentální.\n\nTurné pro album \"Rocka Rolla\" bylo pro Judas Priest první mezinárodní turné s vystoupeními v Německu, Holandsku, Norsku a Dánsku, včetně jednoho koncertu v hotelu Klubben v Tönsbergu, asi hodinu od Osla v Norsku, kterým se jim místní tisk odměnil poněkud negativní recenzí. Album bylo propadákem, takže se skupina ocitla v hluboké finanční tísni. Pokusila si zajistit dohodu s Gull Records získat měsíční plat 50 liber, nicméně společnost Gull Records na tom byla podobně, takže odmítla. Album Rocka Rolla bylo z větší části kapelou zavrženo a žádná z jeho písní nebyla po roce 1976 hrána živě.\n\nSkupina se při nahrávání jejich dalšího alba podílela více, nahrávala během listopadu a prosince 1975 a sama vybrala i producenta. Výsledek \"Sad Wings of Destiny\" (1976) obsahoval mnoho staršího materiálu, včetně výše zmíněných oblíbených skladeb a okamžitě posunul kapelu z psychedelického zvuku do přímého, drsnějšího metalu s úvodní skladbou, progresivním eposem \"Victim of Changes\". Tato píseň byla kombinací skladeb \"Whiskey Woman\", klasiky z dob Ala Atkinse a \"Red Light Lady\" – píseň, kterou Halford napsal s jeho předchozí skupinou Hiroshima. Toto album a silné vystoupení v roce 1975 na festivalu Reading pomohlo zvýšit zájem o kapelu a rozšířit fanouškovskou základnu.\n\nJejich další album \"Sin After Sin\" z roku 1977 bylo prvním, které Judas Priest nahráli pod velkou nahrávací společností – CBS a první z jedenácti po sobě jdoucích albech, které dostalo certifikaci Gold nebo vyšší (hodnocení RIAA). Odchodem od předchozí společnosti Gull ztratila kapela práva na svá první dvě alba. \"Sin After Sin\" produkoval dřívější baskytarista Deep Purple Roger Glover a kapela se rozhodla najmout studiového bubeníka Simona Phillipse.\n\nOdmítl stát se stálým členem Judas Priest, a tak místo toho s kapelou začal hrát Les (James Leslie) Binks. Skupina byla ohromena jeho výkonem a požádala ho, aby zůstal. Společně nahráli v roce 1978 desky \"Stained Class\" a \"Killing Machine\" (v USA vydána jako \"Hell Bent for Leather\"). Binks, uvedený i jako spoluautor velmi silné balady \"Beyond the Realms of Death\", byl skvělý a technicky zručný bubeník a jeho schopnosti přidaly do kapely pestřejší zvuk. Binks hrál také na albu \"Unleashed in the East\", které bylo nahráno živě v Japonsku během turné Killing Machine. Zatímco první tři alba Judas Priest měla značné stopy vlivu Black Sabbath, Led Zeppelin, Deep Purple, jakož i balady, tak deska \"Stained Class\" neobsahovala balady žádné, kromě velmi temné \"Beyond the Realms Death\" a deska Killing Machine byla první, u které byl znát komerčnější zvuk s jednoduššími písněmi, které obsahovaly něco málo vlivu blues. V tu dobu členové kapely přijali jejich dnes proslulou \"Leather Image\" (Kůže, kov). Halford již jen dopiloval svou show k naprosté dokonalosti, když se na pódium, při skladbě \"Hell Bent for Leather\", vřítí s Harley-Davidsonem… dnes již nezbytnou součástí vystoupení Judas Priest.\n\nPo vydání \"Killing Machine\" bylo vydáno živé album z turné pod názvem \"Unleashed in the East\" – první z mnoha platinových alb Judas Priest. V té době se objevila kritika skupiny, že kapela používá studiová aranžmá a playback k vylepšení zvuku, což následně na trh uvádí jako živé album. Od této chvíle styl hraní v kapele postupně rostl v těžší, hrubší zvuk a živé verze skladeb, jako \"Exciter\" a \"Beyond The Realms of Death\" zněly mnohem drsněji než jejich verze ze studia.\n\nLes Binks v kapele skončil na konci roku 1979, protože nebyl spokojen s tím, že se skupina přibližuje směrem k jednoduššímu zvuku pro \"rádia\", takže ho nahradil Dave Holland, dříve člen skupiny Trapeze. V této sestavě Judas Priest nahráli šest studiových a jedno živé album, která posbírala různé stupně kritiky a komerčního úspěchu.\n\nV roce 1980 skupina vydala \"British Steel\". Písně byly kratší, album mělo více \"rádiový zvuk\", ale udrželo si známý heavymetalový duch. Skladby jako \"United\", \"Breaking the Law\" a \"Living After Midnight\" byly slyšet z rádia často. Judas Priest se objevili i na BBC a usazují se v Top Ten.\n\nDalší deska vyšla roku 1981 a dostala název \"Point of Entry\". Album se neslo ve stejném duchu a následná \"British Steel Tour\" představila nové písně jako \"Solar Angels\" a \"Heading Out to the Highway\".\n\nAlbum z roku 1982 \"Screaming for Vengeance\" představilo píseň \"You've Got Another Thing Comin'\", která se stala hlavním rozhlasovým hitem v USA. Další písně jako například intro \"The Hellion\", na které navazuje \"Electric Eye\" a další skladba \"Riding on the Wind\" jsou dodnes populární při živých vystoupeních a dlouhá léta jimi začínaly koncerty. Skladba \"(Take These) Chains\" (autorem Bob Halligan, Jr) byla vydána jako singl a album získalo double platinu.\n\nJudas Priest úspěšně pokračovali polovinou 80. let; bodovali skladbou \"Freewheel Burning\", vydanou v roce 1983, která byla pravidelně slyšet z rockových rádií. Album \"Defenders of the Faith\" vyšlo následující rok. Někteří kritici ho přezídvali jako \"Screaming for Vengeance II\", kvůli podobnosti s předchozí deskou. Obsahuje hity jako již zmíněnou \"Freewheel Burning\", \"Sentinel\" nebo \"Love Bites\".\n\n13. července 1985 si Judas Priest, mimo jiné s Black Sabbath a jinými muzikanty, zahráli na koncertě Live Aid. Judas Priest hráli na Stadionu JFK ve Filadelfii. Jejich repertoár obsahoval skladby \"Living After Midnight\", \"Green Manalishi (With The Two-Pronged Crown)\" a \"(You've Got) Another Thing Comin'\".\n\nAlbum \"Turbo\" bylo vydáno v dubnu 1986. Skupina přijala pestřejší vzhled na živých vystoupeních a jejich hudba se posunula ještě dále do mainstreamu díky přidání kytarových syntezátorů. Album se stalo platinové a turné bylo také úspěšné, byť byla deska fanoušky zpočátku odsuzovaná. Živé album pořízené během turné dostalo název \"Priest...Live!\", vyšlo v roce 1987 a fanouškům nabídlo skladby z éry 80. let. Dokumentární video \"Heavy Metal Parking Lot\" natočil Jeff Krulik a John Heyn v roce 1986. Dokument zachycuje heavymetalové fanoušky, kteří čekají na koncert Judas Priest 31. května 1986 (se speciálním hostem Dokken) před \"Capital Centre\" (později přejmenováno na US Airways Arena) v Landoveru ve státě Maryland.\n\nV květnu 1988 vyšla deska \"Ram It Down\" a kromě nových skladeb představila několik přepracovaných písní, které zbyly z alba \"Turbo\". Recenzent \"Ram It Down\" popsal jako \"stylistický vývoj\", kdy se kapela pokusila zbavit se syntezátorů a vrátit se k tradičnímu metalu. Na konci 80. let také kapelu opustil dlouholetý bubeník Dave Holland.\n\nV září roku 1990, kdy se do popředí dostává grunge a klasický metal zaznamenává úpadek, vyšlo album \"Painkiller\" s novým bubeníkem – mladým a energickým Američanem Scottem Travisem (dříve Racer X). Syntezátory byly, až na skladbu \"A Touch of Evil\", vypuštěny. Na turné spolu s Judas Priest vystoupily kapely jako Megadeth, Pantera, Sepultura a Testament. Série koncertů vyvrcholila na festivalu Rock in Rio v Brazílii před více než 100 000 fanoušky.\n\nBěhem jevištní show Judas Priest vystupoval Rob Halford často na pódium za pomoci svého stroje Harley-Davidson, oblečený v motorkářském křiváku a se slunečními brýlemi. V Torontu v srpnu 1991 byl Halford vážně zraněn, když vyjel na jeviště a narazil do \"riseru\" (část podia, na které stojí bicí), který byl schovaný za mračny mlhy ze suchého ledu. Ačkoli bylo vystoupení zpožděno, kapela odehrála celý set, než se Halford vydal do nemocnice. Ian Hill později poznamenal \"musel být v agónii\". V 2007 Rob v rozhovoru potvrdil, že nehoda neměla nic společného s jeho pozdějším odchodem z kapely.\n\nV létě roku 1990 byla skupina zatažena do občanskoprávní žaloby, že je údajně zodpovědná za sebevraždu střelnou zbraní 20letého Jamese Vance a 18letého Raymonda Belknapa ve městě Sparks v Nevadě v USA v roce 1985. 23. prosince 1985 Vance a Belknap, po hodinách pití piva, kouření marihuany a údajnému poslechu Judas Priest, odešli na hřiště u kostela ve městě Sparks ukončit svůj život brokovnicí. Belknap byl první, který si dal hlaveň brokovnice pod bradu. Zemřel okamžitě po stisknutí spouště a Vance se střelil hned po něm, ale přežil a utrpěl na obličeji vážné zranění. Po četných komplikacích zemřel o tři roky později v roce 1988.\n\nRodiče mladíků a jejich tým právníků tvrdil, že skladba Judas Priest \"Better By You, Better Than Me\" (cover od Spooky Tooth) z alba \"Stained Class\" (1978) obsahuje podprahové poselství „udělej to“, což údajně vyvolalo pokus o sebevraždu. Proces trval od 16. července do 24. srpna 1990, kdy bylo od žaloby upuštěno poté, co soudce rozhodl, že takzvané „udělej to“ bylo výsledkem náhodného mixu na pozadí textu. Jeden ze svědků obhajoby, Dr. Timothy E. Moore, napsal článek pro \"Skeptical Inquirer\", který časově zaznamenával proces. Proces byl také zahrnut v dokumentárním filmu z roku 1991 \"Dream Deceivers: The Story Behind James Vance Vs. Judas Priest\".\n\nPo skončení turné k albu \"Painkiller\" v roce 1991 Halford Judas Priest opustil. V září roku 1991 se objevily náznaky napětí uvnitř skupiny. Halford se vydal na sólovou dráhu a založil thrash metalovou skupinu s názvem Fight se Scottem Travisem za bicími pro studiové nahrávky. Kapelu založil ve své touze prozkoumat nová hudební pole, ale kvůli smluvním závazkům s Judas Priest zůstal až do května 1992.\n\nDále Halford s Judas Priest spolupracoval na vydání výběrové desky s názvem \"Metal Works '73 - '93\" k 20. výročí skupiny. Také se objevil ve videu stejného názvu, dokumentujícím jejich historii, ve které byl jeho odchod oficiálně vyhlášen později v roce 1993.\n\nJudas Priest uvažovali o angažmá Ralfa Scheperse (Primal Fear,ex-Gamma Ray), který měl hlasově blízko k Halfordovi, ten však nakonec odmítl.\n\nV roce 1998, v rozhovoru pro MTV, se Halford veřejně přiznal, že je gay.\n\nAmeričan Tim \"Ripper\" Owens, který předtím zpíval v revivalu Judas Priest s názvem \"British Steel\" byl představen v roce 1996 jako nový zpěvák Judas Priest. Tato sestava vydala dvě alba – \"Jugulator\" (1997) a \"Demolition\" (2001), a dále dvě živá alba – \"Live Meltdown\" (1998) a \"Live in London\" (2003), později i živé DVD. Přestože se album \"Jugulator\" prodávalo poměrně dobře, získalo dost protichůdných recenzí, ačkoli obsahuje epos „Cathedral Spires“, který se stal jednou z Ripperových nejpopulárnějších písní.\n\nJedenáct let po sobě Judas Priest stále čelili rostoucí poptávce po reunionu. Nakonec Judas Priest a Rob Halford oznámili, že se sejdou v červenci 2003 a zároveň bude vydán box set Metalogy (přes Halfordovo dřívější naléhání, že „by se to nemělo dělat“). V roce 2004 uskutečnili turné po Evropě a také se ve stejný rok objevili na Ozzfestu. Judas Priest se s \"Ripperem\" rozešli v míru a Ripper se připojil k americké heavymetalové kapele Iced Earth. Reunion Tour opět zavítalo i do Prahy, aby zaplnilo T-Mobile Arenu.\n\nNa jaře, přesněji 1. března 2005, vyšlo u Sony Music/Epic Records napjatě očekávané album \"Angel of Retribution\" které je logickým pokračováním alba \"Painkiller\". Získalo úspěch jak u kritiky, tak i na komerčním poli a následovalo světové turné, po kterém v červnu 2006 Halford oznámil, že chce založit svou vlastní nahrávací společnost, Metal God Entertainment, kde se bude vydávat jeho všechen sólový materiál pod vlastní kontrolou. V listopadu 2006 byla jeho tvorba remasterována a vydána exkluzivně přes iTunes Store.\n\nNa konci roku 2005 byl vydán záznam japonského koncertu z Budokan Areny na DVD pod názvem Rising in the East. Za rok 2005 vydělali Judas Priest jen na koncertech kolem 600 milionů Kč, čímž se zařadili do Top 100 nejvíce vydělávajících umělců. Začátkem roku 2006 se začalo hovořit o novém albu, Rob Halford potvrdil, že skupina připravuje nové album. Dodal, že se bude jednat o největší show Judas Priest.\n\nV roce 2006 vydali další DVD – \"Live Vengeance '82\"'; jedná se o záznam z Memphisu, který se konal během turné Screaming for Vengeance.\n\nV červnu 2006 při rozhovoru s MTV.com zpěvák Rob Halford prohlásil, že koncepční album bude pojednávat o francouzském spisovateli a věštci 16. století Nostradamovi, „Nostradamus je celý o metalu, ne? Byl alchymista stejně jako prorok – osoba výjimečně nadaná. Měl úžasný život, který je plný zkušeností, utrpení, radosti a smutku. Je to velký lidský charakter a světoznámý jedinec. Můžete vzít jeho jméno, a přeložit ho do jakéhokoli jazyka a každý o něm ví, a to je důležité, protože máme co do činění s celosvětovým publikem.“ „Kromě nového materiálu pro základ textů bude album obsahovat hudební prvky, které by mohly překvapit naše fanoušky. Bude to obsahovat spoustu hloubky, hodně symfonických prvků. Můžeme použít orchestr, aniž by to bylo přehnané. Dále se představí ve větší míře masivní sborové zpěvy a klávesy, vzhledem k tomu, že předtím byly vždycky v pozadí.“ Album \"Nostradamus\" vyšlo v červnu 2008 a skupina začala turné ještě ten měsíc.\n\nNa začátku února 2009 se Judas Priest zařadili mezi kapely hovořící proti kupčení se vstupenkami, vydala prohlášení odsuzující způsob prodeje vstupenek vysoko nad jejich základní hodnotu a nálehala na své fanoušky, aby kupovali vstupenky pouze z oficiálních zdrojů.\n\nVe stejný měsíc pokračovali v turné s podporou skupin jako Megadeth a Testament a od února do března 2009 se objevili na spoustě místech v Anglii, Walesu, Skotsku a Irsku. Odtud turné pokračovalo na další místa ve Švédsku. Později v březnu 2009 Judas Priest vystoupili v Portugalsku (v Lisabonu v Atlantic Pavilionu), kde nebyli od dob turné z roku 2005. Turné pokračovalo do Milána v Itálii a do Paříže, kde hrál Halford s Judas Priest naposledy v roce 1991.\n\nOd června do srpna 2009 Judas Priest absolvovali severoamerické turné při příležitosti 30. výročí vydání alba \"British Steel\" (1980); album bylo předvedeno v plném rozsahu v každý den turné, spolu s dalšími písněmi přidanými do setlistu. Toto turné mělo být společné s kolegou Davidem Coverdalem a Whitesnake. Bohužel Whitesnake museli turné po koncertě 11. srpna 2009 v Denveru opustit z důvodu Coverdalovy vážné infekce v krku; bylo mu doporučeno, aby okamžitě přestal zpívat, jinak hrozí trvalé poškození hlasivek.\n\n14. července 2009 Judas Priest vydali nové živé album, které obsahovalo 11 dříve nevydaných živých skladeb ze světových turné 2005 a 2008, \"A Touch of Evil: Live\". Skladba „Dissident Aggressor“ vyhrála v roce 2010 \"cenu Grammy za nejlepší metalový počin\".\n\nDne 7. prosince 2010 kapela oznámila na svých internetových stránkách, že se v roce 2011 vydá na své poslední masivní světové turné. Turné dostalo název Epitaph a projelo téměř celým světem včetně pražské O2 arény, kde vystoupila skupina Judas Priest 28. června 2011 společně s kapelou Whitesnake. Během turné opustil skupinu v dubnu 2011 K.K. Downing, nahradil jej Richie Faulkner. Ve svém deníku z turné kytarista Glenn Tipton označil Prahu jako jedno ze svých oblíbených evropských měst. V roce 2012 kapela dokončila první část turné v Singapuru. Během dubna a května 2012 proběhla druhá část turné Epitaph po Evropě, při němž Judas Priest zavítali do Česka ještě jednou, tentokrát vystoupili 8. května v pardubické ČEZ aréně společně s kapelou Thin Lizzy.\n\nPoté, co v roce 2011 opustil skupinu Downing a nahradil jej Richie Faulkner, začala práce na novém studiovém albu. Album nese název \"Redeemer of Souls\", původním záměrem kapely bylo stihnout vydání alba už v roce 2013. Ještě v srpnu 2012 říkal frontman Halford pro Musicserver.cz: „Nyní jsme v situaci, kdy si na desku můžeme udělat potřebný čas. Doufám, že to vyjde ještě v roce 2013. Něco mi říká, že to stihneme vydat ještě v příštím roce. Víte co, klidně si zapište rok 2013. Pojďme se společně těšit na další Judas Priest desku, aby lidi zase měli na co házet hlavou.“ Nakonec se však práce na nové desce prodloužily a ke konci dubna 2014 bylo oznámeno datum vydání na 15. července 2014.\n\nVe stejném roce se skupina vyskytla v seriálu Simpsonovi, kde byla označena jako death metalová. To vyvolalo kritiku mezi fanoušky hudebního žánru, kteří se proti označení ohradili a neznalost označili za neomluvitelnou. Tvůrci seriálu se nakonec omluvili v dalším díle prostřednictvím Barta, který v úvodní znělce na tabuli píše: „Judas Priest nejsou death metal!“\n\nV listopadu 2017 kapela oznámila vydání alba s názvem Firepower, které vyšlo 9. března 2018. Poté se kapela vydala na severoamerické turné se Saxon a Black Star Riders. Následně vyrazila do Evropy a 12. června 2018 zahrála také v plzeňské Home Monitoring Aréně. Dne 12. února napsala kapela na svůj Facebook, že před deseti lety byla v začátečním stádiuGlennu Tiptonovi diagnostikována Parkinsonova nemoc, avšak z kapely neodchází, jen se změní jeho role. Na turné jej nahradil Andy Sneap.\n\n21.listopadu 2019 Judas Priest na svém facebookovém profilu oznámili, že vystoupí na festivalu na festivalu Masters of Rock. Dále pak v roce 2020 v Česku vystoupí spolu s Ozzy Osbournem 13. listopadu v pražské O2 Areně. \n\n\n\n"}
{"id": "37889", "url": "https://cs.wikipedia.org/wiki?curid=37889", "title": "Stigma (botanika)", "text": "Stigma (botanika)\n\nStigma (světločivná skvrna) je drobná skvrna, vnímající přítomnost či nepřítomnost slunečního záření (jakési velice primitivní „oko“). Vyskytuje se u některých řas, např. u krásnooček. Díky stigmatům se mohou řasové buňky pohybovat ve směru přicházejícího slunečního záření (tzv. fototaxe) – přes den jsou u hladiny, v noci klesnou do nižších pater vodního sloupce.\n"}
{"id": "37896", "url": "https://cs.wikipedia.org/wiki?curid=37896", "title": "Stigma", "text": "Stigma\n\nSlovo stigma (z latinského stigma, původně z řeckého στίγμα značka, cejch, skvrna; pl. stigmata) má několik významů.\n\n\n\n\n\n"}
{"id": "37902", "url": "https://cs.wikipedia.org/wiki?curid=37902", "title": "Nejsvětější Trojice", "text": "Nejsvětější Trojice\n\nSvatá Trojice, Nejsvětější Trojice, Boží Trojice či trojjediný Bůh je společné označení Boha v křesťanském dogmatu o trojjedinosti, třech božských osobách, totiž Bohu Otci (Bůh, stvořitel světa), Bohu Synu (Ježíš Kristus, vykupitel světa) a Bohu Duchu Svatém (posvětitel světa), které sdílejí jediné božství. Podstata a vztah těchto osob je složitý teologický problém odlišně řešený v různých církvích. Historicky nejvýznamnější byl spor o filioque (latinsky „i Syna“), nejdůležitější věroučný spor Velkého schizmatu, které v raném středověku definitivně rozdělilo hlavní proud křesťanství na západní (katolickou) a východní (pravoslavnou) církev.\n\nVýslovná zmínka o Bohu coby Trojici se ve Starém zákoně nikde nevyskytuje. Křestní formuli přikazující křtění ve třech jménech, ne nutně osobách, nacházíme v Matoušově evangeliu (28,19–20):\n\nTento příkaz vyslovila osoba 'Syna', tedy Ježíš Kristus. Podle rozdílného pochopení jeho podstaty je označován buď za Božího Syna nebo za Všemohoucího a ve všem plně rovnocenného Boha Syna.\nDruhá varianta odpovídá učení o Nejsvětější Trojici. První varianta nezpochybňuje Ježíšovo božství, nicméně je duchovní osobou samostatnou, která není součástí trojjediného božstva Trojice, a která nemá být uctívána, nýbrž poslouchána.\n\nNěkteří badatelé se domnívají, že tento výrok takto doslova Ježíš nevyslovil a posun významu k trojičnosti je spíše odrazem pozdější reflexe. Pro tento názor nejsou ani podpůrné, ani vyvracející důkazy.\n\nŘecké slovo τρίας (\"trias\", trojice) se objevuje až ve 2. století u apologetů, např. u Athenagory z Athén:\n\nV západní církvi se objevuje latinské slovo \"trinitas\" (trojice) na počátku 3. století u Tertulliana. Jedná se o neologismus, který Tertullianus vyvinul, aby zároveň postihl trojici i jednotu (\"tres\" + \"unitas\"). Tertullianus také zavádí pro Otce, Syna a Ducha svatého označení \"persona\", osoba. Rozlišuje také původně právnický pojem \"substantia\" pro označení úhrnu těchto osob a \"personae\" pro jednotlivé strany tohoto celku. Podle tohoto rozlišení je Bůh ve své \"substanci\" jeden, ale v \"monarchii\", panování jediného Boha, jsou činné tři \"personae\", totiž Otec, Syn a Duch Svatý. Podle jiné verze původu těchto pojmů užil Tertullian metafory kartaginského divadla, v němž si herci nasazovali na obličej masku (\"persona\"), která představovala jejich úlohu.\n\nŘecká teologie 4. století, která měla rozhodující vliv na vypracování nauky o Trojici, užívá místo pojmu \"osoba\" řeckého slova ὑποστάσις (\"hypostasis\", skutečnost, existence, přirozenost), jehož se i dnes v teologii užívá, neboť moderní pojem \"osoby\" je často nesprávně zaměňován se starověkým pojmem \"osoba\".\n\nPodobně jako u jiných ústředních témat křesťanské nauky, např. christologie či spásy, nebyl v prvních staletích jednoznačně definován ani vzájemný vztah Otce, Syna a Ducha svatého. Již záhy se však objevuje jasné vymezení proti extrémům, které představoval adopcionismus či dokétismus. Proti víře v trojjedinost existoval od počátku v křesťanství i odpor, především proto, že podle názoru odpůrců představa Trojice odporuje absolutnímu monoteismu. Odpor existoval i z dualistických pozic: někteří gnostici přišli s teorií nemilosrdného Boha Starého zákona a stvořitele světa a milosrdného láskyplného Boha Nového zákona, Ježíše Krista.\n\nV průběhu 4. století došlo k poměrně rychlému vnitrocírkevnímu posunu ve vnímání této nauky v souvislostí s ariánskou krizí a Prvním konstantinopolským koncilem (381). Církev pak přijala za vlastní nauku obsah Nicejského vyznání a Nicejsko-konstantinopolského vyznání; tato vyznání uznává naprostá většina současných křesťanských církví. Ariánství přežívalo ještě několik staletí u germánských kmenů, avšak v teologických debatách již nehrálo žádnou roli.\n\nV současnosti je nauka o Trojici součástí vyznání Světové rady církví a uznávají je všechny zúčastněné církve včetně katolické. Podobně přijímají tuto nauku také církve evangelikální.\n\nNěkterá náboženství uctívají Ježíše Krista, ale nevyznávají nauku o Trojici a většinou odmítají také nauku o božství Ježíše Krista nebo jej pokládají za nižšího než je Bůh. Někteří tato náboženství nepovažují za křesťanská, neboť křesťanské církve definují jako církve uznavající nauku o Trojjediném; nicméně slovo \"křesťané\" je odvozeno od \"Kristus\" (tedy nikoli od \"křest\") a znamená tedy \"kristovci\".\n\nMezi tato náboženství patří zvláště Svědkové Jehovovi, Kristadelfiáni a Unitáři. Svědci Jehovovi vyučují božství Krista v definici Boží Syn, mající božskou podstatu a plnost od Boha, ne však ve smyslu Bůh Syn, ve všem roven Stvořiteli a Otci všeho. Kristadelfiání neveří v předlidskou existenci a Unitáři považují Ježíše Krista za pouhého člověka, odmítají jeho vzkříšení i předlidskou existenci. Stejně tak vyznavači Judaismu, Islámu a Bahá'í. Věřící muslimové a bahaisté ovšem pokládají Ježíše za \"jednoho z proroků\", byť ne nejdůležitějšího. Kvakeři naopak nemají žádnou definici Boha, ať již trojiční či protitrojiční. Některé církve pak sice uznávají trojiční dogma, avšak zároveň jej chápou jinak než většina církví – např. některé ze skupin letničního hnutí, Mormonská církev, Rastafariáni a další nezávislé skupiny. Mormoni např. mluví o 3 osobách, které jsou nezávislé, nejsou součástí Trojice, ale jednají ve všem vždy stejně. Rastafariáni považují etiopského císaře za vtělení Krista. Odlišnosti v chápání dogmatu vytvořeného ve 4. století se liší i u většiny křesťanských denominací.\nThe New Encyclopaedia Britannica říká: „Ani slovo trojice, ani vyslovená nauka jako taková se v Novém zákoně nevyskytuje, ani Ježíš a jeho následovníci nezamýšleli odporovat starozákonní šemě: ‚Naslouchej, [Izraeli]: Pán náš Bůh je jeden Pán.‘\nBible také učí, že pouze jediný pravý Bůh nemá počátek ani konec. Podle mnoha biblických veršů je Bůh Nejvyšší nad celou zemí (i nad ostatními osobami).\n\nNavzdory názorům, že nauka o Nejsvětější Trojici nemůže mít žádný vliv na způsob, jakým křesťan prožívá svou víru, přesto má podle křesťanství tato nauka zásadní vliv na spásu člověka. Podle apoštola Pavla mají křesťané „skrze Krista v jednom Duchu přístup k Otci“ (Ef 2,18). Cílem křesťanského života je společenství s Otcem a věčný život. Ten Bůh daruje lidstvu tím, že se spojuje s lidstvím vtělením Ježíše Krista, který vydává svůj život za hříšníky, a tak je možná obnova přátelství člověka s Bohem. Prostředkem, kterým Bůh navazuje pouto mezi věřícím a Ježíšem, je Duch svatý, který sjednocuje církev a uschopňuje křesťana, aby žil podle Boží vůle. Křesťan již během svého života vstupuje do společenství tří osob, které sdílejí jediné božství. Nauka o Trojici proto není pouze akademickou záležitostí, ale kontroverze ohledně této nauky se dotýkaly jádra křesťanské víry a způsobu života.\nPokud se má podstata Trojice přiblížit, přistupuje se k formulaci, že Otec miluje Syna a Syn miluje Otce. Tato láska je natolik božská a silná, že utváří vlastní osobu – Ducha svatého. Lidská rodina se pak také chápe jako obraz Nejsvětější Trojice, kdy z lásky mezi mužem a ženou vzniká další osoba – dítě.\n\nNásleduje další neděli po neděli Svatodušní. Poté následuje Slavnost Těla a Krve Páně (Svátek Božího Těla, Corpus Cristi), v posledních dvou stoletích slavený průvody mimo kostel, zpravidla ve čtvrtek (za 1. ČSR den pracovního klidu, v současné době jej v Čechách některé farnosti slaví až následující neděli), kterým letnice končí. Svátek Božího Těla je v současnosti též volným dnem v řadě zemí (Německo, Rakousko, Polsko, Španělsko – Madrid).\n\nDruhý pátek po neděli \"Nejsvětější Trojice\" se v římskokatolické liturgii slaví náboženská slavnost Nejsvětější Srdce Ježíšovo a o týden později vždy v sobotu Neposkvrněné Srdce Panny Marie.\n\nVe výtvarném umění je Nejsvětější Trojice někdy zobrazována zpodobněním postavy starého Boha-Otce, mladého Ježíše Krista a Ducha svatého v podobě holubice (např. v kompozici Trůn milosti aj.). Jindy je symbolizována trojúhelníkem, jako v případě Božího oka nebo uplatněním trojbokého půdorysu zvláště u trojičních sloupů. Příkladem může být trojboký morový sloup na pražském Malostranském náměstí, jehož sochařská výzdoba vrcholí postavami Krista, Otce a holubice při obelisku, který je zakončen zlatým trojúhelníkem s Božím okem. V Irsku je tradičním znázorněním trojiční víry trojlístek, na němž prý dávným Irům trojjedinost vysvětloval svatý Patrik.\n\n\n\n"}
{"id": "37906", "url": "https://cs.wikipedia.org/wiki?curid=37906", "title": "Moravský kras", "text": "Moravský kras\n\nMoravský kras je krasová oblast a geomorfologický podcelek severovýchodně od Brna, který je částí Drahanské vrchoviny. Jedná se o největší a nejlépe vyvinutou krasovou oblast s nejširším spektrem krasových jevů v České republice. Nacházejí se zde všechny krasové útvary s výjimkou polí. Moravský kras se vyznačuje poměrně malým počtem závrtů, přičemž ty jsou na jihu vyplněny jurskými, částečně zpevněnými písky a naopak na severu jsou zející. Hloubka závrtů je přibližně 10 až 20 m. Všeobecně je povrch Moravského krasu kryt reliktní terra rosou (crvenica) s příměsí spraše a čtvrtohorních zvětralin.\n\nMoravský kras leží v geomorfologickém celku Drahanská vrchovina a rozkládá se v severní oblasti Jihomoravského kraje. Téměř plochý povrch vápencového území je mírně ukloněn k jihu a odvodňován Punkvou, Křtinským potokem a Říčkou do Svitavy a Svratky. Je vyvinut v 3–6 km širokém a 25 km dlouhém pruhu devonských vápenců, který se táhne od brněnských částí Líšeň a Maloměřice severním směrem ke Sloupu a Holštejnu. Na většině území Moravského krasu byla vyhlášena Chráněná krajinná oblast Moravský kras.\n\nMoravský kras se dělí na tři části:\nSeverní část je odvodňována říčkou Punkvou.\nNejvýznamnějším jeskynním systémem této oblasti je Amatérská jeskyně.\nPro veřejnost jsou zpřístupněny Punkevní jeskyně s nejznámější českou propastí Macochou, dále Sloupsko-šošůvské jeskyně včetně jeskyně Kůlny, jeskyně Balcarka a Kateřinská jeskyně. V Holštejnském údolí je volně přístupná jeskyně Hladomorna, která se nachází pod zříceninou hradu Holštejna a poblíž krasového propadání potoka Bílá voda v Rasovně. Další množství menších volně přístupných jeskyní, skalních mostů, soutěsek a dalších krasových jevů se nachází v Pustém žlebu a Suchém žlebu. Mezi Novými Dvory a hradem Blansekem je chráněná lipová alej.\n\nStřední část je odvodňována Jedovnickým a Křtinským potokem. Nejvýznamnějším jeskynním systémem této oblasti je systém Rudické propadání - Býčí skála. Pro veřejnost je zpřístupněna jeskyně Výpustek, která se nachází v Křtinském údolí. Volně přístupnými jeskyněmi jsou Kostelík v navazujícím Josefovském údolí Jáchymka, poblíž které stojí Huť Františka s muzeem železářství.\n\nJižní část je odvodňována řekou Říčka, v jejímž údolí se nacházejí například jeskynní systém Hostěnického propadání a Ochozské jeskyně a dále významné archeologické naleziště z doby lovců sobů jeskyně Pekárna.\n\nHlavním turistickým lákadlem Moravského krasu je světoznámá propast Macocha, která je součástí komplexu Punkevních jeskyní. Do propasti lze buď nahlédnout shora z horního či dolního můstku nebo zdola při návštěvě Punkevních jeskyní. Její největší hloubka je 138,4 m.\n\nCelkový počet registrovaných jeskyní v Moravském krasu přesahuje 1 600.\n\nV nejnavštěvovanější severní části Moravského krasu se nacházejí čtyři veřejně přístupné jeskyně s prohlídkou, a to jeskyně Sloupsko-šošůvské, Balcarka, Kateřinská a Punkevní jeskyně. Ve střední části krasu je jedna veřejně přístupná jeskyně s prohlídkou – Výpustek.\n\nPunkevní jeskyně jsou nejnavštěvovanější jeskyně s téměř 200 tisíci návštěvníky ročně (Správy ochrany přírody, 2005) a nachází se v Pustém žlebu. Vynikají mohutnými prostorami s krápníkovou výzdobou. Atraktivní je pohled ze dna 138,5 m hluboké propasti Macocha, zpestřením je plavba na elektrických lodičkách po podzemní říčce Punkvě. Do propasti lze nahlédnout i shora ze dvou vyhlídkových můstků, k nimž dopravuje návštěvníky od vchodu do jeskyní kabinková lanovka. Přístupová silnice k jeskyním byla v minulosti pro motorová vozidla uzavřena vzhledem k negativním účinkům na přírodu a návštěvníci jsou dopravováni od sběrného parkoviště Dieselovým eko-vláčkem.\n\nJeskynní systém Kateřinská jeskyně, který leží v Suchém žlebu, má asi 500 m chodeb. Jeho součástí je i Hlavní dóm, který je největší podzemní prostorou Moravského krasu (délka 97 m, šířka 44 m, výška 20 m). Unikátním jevem jsou hůlkové stalagmity, dosahující až čtyřmetrové délky. Jedním z nejznámějších útvarů je Čarodějnice opírající se o hůl.\n\nJeskyně Balcarka leží na rozhraní Ostrovského a Suchého žlebu a Krasovského údolí nedaleko Ostrova u Macochy. Jeskynní chodby probíhají ve dvou výškových úrovních, spojených dómy a komíny. Jeskyně mají bohatou krápníkovou a sintrovou výzdobu. Velký dóm je druhou největší prostorou Moravského krasu.\n\nSloupsko-šošůvské jeskyně tvoří rozsáhlý jeskynní systém při jižním okraji obce Sloup. Jeskyně jsou vyhloubeny Sloupským potokem, který se v podzemí spojuje s vodami Bílé vody a vytváří ponornou říčku Punkva. Ze dvou jeskynních pater místy propojených podzemními propastmi je turisticky zpřístupněná horní část s návštěvnickým okruhem o délce asi 3 km. Před vstupem do jeskyní stojí skalní sloup vysoký 19 metrů, který dal jméno blízké vesnici. U jeho paty se propadá Sloupský potok. Podzemní prostory jsou využívány pro speleoterapii. Na Sloupsko-šošůvské jeskyně navazuje i světoznámá jeskyně Kůlna.\n\nJeskyně Výpustek patří mezi nejvýznamnější jeskynní systémy Moravského krasu. Byla známa od nepaměti jako naleziště kostí pravěké zvířeny. Od 19. století zde prováděl výzkum starohrabě Hugo František Salm, po něm Dr. Jindřich Wankel a Dr. Martin Kříž. V roce 1938 převzala podzemní unikát Československá armáda, která zde měla muniční sklad. Mnoho prostor a skalních přepážek bylo odstřeleno, a tak se staly z přírodních chodeb nevlídné tunelové prostory. V průběhu války pak byly jeskyně obsazena německou armádou, která zde zřídila továrnu na komponenty leteckých motorů. Začátkem 60. let převzala jeskyni znovu Československá lidová armáda a bylo v ní vybudováno zodolněné místo velení pro oblast jižní Moravy. V listopadu roku 2006 převzala jeskyni i s technickým dílem Správa jeskyní Moravského krasu, od roku 2007 je jeskyně zpřístupněna veřejnosti.\n\nNejvýznamnější jeskyně jsou:\n\n\n\n\n\n\n\nHolštejn, Blansek, Rytířská jeskyně, Hrádek u Babic, Lečenec\nMěstečko Holštejn, Típeček\nOstrov u Macochy (nepřístupný), Rudice (přístupný – muzeum)\n\nChrám Jména Panny Marie ve Křtinách, Kostel Panny Marie Bolestné ve Sloupě\nHuť Františka, vápenka Velká dohoda\nAlexandrova rozhledna, Podvrší u Veselice\n\nMoravský kras je protkán hustou sítí turistických tras pro pěší i cyklotras - (viz článek Cyklistické trasy v Moravském krasu). Skalní terény v Pustém a Suchém žlebu, v Holštejnském údolí, kolem Sloupsko-šošůvských jeskyní, v Kolíbkách, v Křtinském údolí a v Údolí Říčky jsou vhodnými a často navštěvovanými horolezeckými terény.\n\n\n\n"}
{"id": "37907", "url": "https://cs.wikipedia.org/wiki?curid=37907", "title": "Augšperský potok (přírodní památka)", "text": "Augšperský potok (přírodní památka)\n\nAugšperský potok je název přírodní památky nacházející se v katastru městské části Brno-Žebětín v místní lokalitě Šípské louky.\nDůvodem ochrany je údolí s meandrujícím (bezejmenným) potokem sloužícím jako útočiště obojživelníků a ohrožených druhů ptactva.\nPotok vytéká z tunelu pod Masarykovým okruhem a poté, co proteče přírodní památkou, se stává levostranným přítokem vodního toku s názvem Augšperský potok. Podél přírodní památky prochází žlutá turistická trasa.\n\nPodloží tvoří biotitický granodiorit brněnského masívu typu Tetčice, světlé barvy, středně až hrubě zrnitý s vyrostlicemi draselných živců a migmatitizované biotitické pararuly. V nivě jsou svahové a fluviální usazeniny, nad nimi gleje a fluvizem.\n\nZ dřevin jsou na březích potoka zastoupeny olše lepkavá (\"Alnus glutinosa\"), olše šedá (\"Alnus incana\"), topol osika (\"Populus tremula\") a vrby (\"Salix sp.\"). Rostlinstvo na podmáčených a vlhkých loukách zastupuje blatouch bahenní (\"Caltha palustris\"), bradáček vejčitý (\"Listera ovata\"), kakost luční (\"Geranium pratense\"), kostřava luční (\"Poa pratensis\"), kuklík potoční (\"Geum rivale\"), lipnice luční (\"Poa pratensis\"), lýkovec jedovatý (\"Daphne mezereum\"), popenec obecný (\"Glechoma hederacea\"), chráněný prstnatec májový (\"Dactylorhiza majalis\") – jediný početnější výskyt této orchideje na území města Brna, pryskyřník plazivý (\"Ranunculus repens\"), tužebník jilmový pravý (\"Filipendula ulmaria\" subsp. \"ulmaria\"), vrbina obecná (\"Lysimachia vulgaris\") a další.\n\nV kalužích byl nalezen strunovec vodní (\"Gordius aquaticus\"), z hmyzu jsou zastoupeny běžné lesní druhy, na vrbách nesytka žlutobřichá (\"Synanthedon flaviventris\"). Z obojživelníků se zde rozmnožují skokan hnědý (\"Rana temporaria\") a skokan štíhlý (\"Rana dalmatina\").\n\n"}
{"id": "37912", "url": "https://cs.wikipedia.org/wiki?curid=37912", "title": "Žebětínský rybník", "text": "Žebětínský rybník\n\nŽebětínský rybník je přírodní památka pod ev. č. 955 na seznamu chráněných území AOPK České republiky. Lokalita o rozloze 4,42 ha se nachází na katastrálním území obce Žebětín v okrese Brno - město (Jihomoravský kraj).\n\nDůvodem ochrany je menší rybník a mokřadní louky – refugium obojživelníků, jako například skokana hnědého a ropuchy obecné, kteří se tu rozmnožují. Žáby se během rozmnožování často ocitaly na pozemní komunikaci vedoucí po hrázi rybníka, a tak došlo v roce 1999 k vybudování dvou betonových podchodů, které umožňují jejich bezpečnou migraci. Jednalo se o jeden z ukázkových projektů na ochranu obojživelníků a jeho cena byla 1 milión korun.\n\nV roce 2011 převzala správu rybníka od magistrátu města Brna Agentura ochrany přírody a krajiny. Ta plánuje rybník odbahnit a vyčistit. Ani v do července 2013 však žádné práce nebyly zahájeny.\n\nPodloží tvoří biotitický až amfibol-biotitický granodiorit typu Veverská Bitýška, který náleží Brněnskému masívu, překrytý spraší. Půdní pokryv okolí tvoří glej zbahnělý, fluvizem glejová a hnědozem typická.\n\nVe stromovém patru dominuje olše lepkavá (\"Alnus glutinosa\") a vrby, vrba bílá (\"Salix alba\"), křehká (\"Salix fragilis\"), popelavá (Salix cinerea) a košíkářská (\"Salix viminalis\"), keřové patro zastupuje bez černý (\"Sambucus nigra\"). Na okrajích rybníka roste orobinec úzkolistý (\"Typha angustifolia\") a širokolistý (\"T. latifolia\"), vrbovka chlupatá (\"Epilobium hirsutum\"), potočník vzpřímený (\"Berula erecta\"), ocún jesenní (\"Colchicum autumnale\") a okrotice bílá (\"Cephalanthera damasonium\").\n\nZ dříve bohatých populací obojživelníků (9 druhů) zůstaly populace ropuchy obecné (\"Bufo bufo\"), skokana štíhlého (\"Rana dalmatina\"), skokana hnědého (\"Rana temporaria\") a zavlečeného skokana skřehotavého (\"Rana ridibunda\"). Ojediněle jsou zastoupeny rosnička zelená (\"Hyla arborea\") a čolek obecný (\"Triturus vulgaris\"). Četná je populace užovky obojkové (\"Natrix natrix\"), z mokřadních ptáků dříve hojně hnízdících jsou zastoupeni potápka malá (\"Tachybaptus ruficollis\"), labuť velká (\"Cygnus olor\"), polák velký (\"Aythya ferina\"), polák chocholačka (\"Aythya fuligula\"), lyska černá (\"Fulica atra\"), slípka zelenonohá (\"Gallinula chloropus\"), moudivláček lužní (\"Remiz pendulinus\") a rákosník obecný (\"Acrocephalus scirpaceus\").\n\nNa reprodukci obojživelníků i rybniční vegetaci má negativní vliv rozmnožení nepůvodních, invazních rybích druhů, pocházejících z jihovýchodní Asie - střevličky východní a karase stříbřitého, které se nekontrolovaně množí a likvidují domácí druhy živočichů a rostlin. Stav památky negativně ovlivňuje též činnost rekreantů i místních chatařů a myslivecké aktivity v oblasti rybníka.\n\n"}
{"id": "37913", "url": "https://cs.wikipedia.org/wiki?curid=37913", "title": "Kočičí oko (mlhovina)", "text": "Kočičí oko (mlhovina)\n\nMlhovina Kočičí oko (NGC 6543, také známá jako Caldwell 6) je planetární mlhovina v souhvězdí Draka. Z hlediska struktury je to nejsložitější známá mlhovina. Ve vysokém rozlišení Hubbleova vesmírného dalekohledu v ní lze pozorovat nevšední struktury – chomáče, výtrysky, vlákna a „obloukové rysy“.\n\nMlhovinu objevil 15. února 1786 William Herschel. Roku 1864 se díky práci amatérského astronoma Williama Hugginse stala první planetární mlhovinou s prozkoumaným spektrem.\n\nModerní studie narazily na několik tajemství. Komplikovanost struktury může být způsobena částečně materiálem vyvrhovaným z binární centrální hvězdy, i když dosud neexistuje žádný přímý důkaz, že by centrální hvězda měla průvodce. Snaha zjistit relativní zastoupení chemických prvků narazila na velký nesoulad mezi výsledky dvou odlišných metod měření, příčina však není jasná.\n\nNGC 6543 je velmi dobře prostudovaná planetární mlhovina. Její zdánlivá jasnost je 8,1 magnitudy (zkr. mag) a má rovněž vysokou plošnou jasnost. Nachází se v rektascenzi 17h 58,6m a deklinaci +66°38'. Díky vysoké deklinaci je snadno pozorovatelná ze severní polokoule, na které se z historických důvodů nachází více velkých dalekohledů. NGC 6543 se nachází téměř přesně ve směru severního pólu ekliptiky.\n\nZatímco světlá vnitřní mlhovina je dost malá, pouze 20 úhlových vteřin, její halo, které mateřská hvězda vyvrhla během fáze rudého obra, je poměrně rozsáhlé. Toto halo dosahuje v průměru asi 386 úhlových vteřin (6,4 úhlových minut). Nejjasnější část hala západně od středu objevil Edward Emerson Barnard 24. dubna 1900 a dostala označení IC 4677.\n\nPozorování ukazují, že hlavní masa mlhoviny má hustotu asi 5 000 částic/cm³ a teplotu asi 8 000 K.\nVnější halo má o něco vyšší teplotu asi 15 000 K a je mnohem řidší.\n\nCentrální hvězda NGC 6543 je typu O s teplotou přibližně 80 000 K. Je asi 10 000× zářivější než Slunce a její průměr činí 0,65 průměru slunečního kotouče. Spektroskopická analýza ukazuje, že hvězda ztrácí hmotu hvězdným větrem o rychlosti kolem 3.2×10 M za rok, což je zhruba 20 biliónů tun za sekundu. Rychlost tohoto větru je přibližně 1 900 km/s. Výpočty nasvědčují tomu, že centrální hvězda nyní váží něco přes jednu sluneční hmotnost, teoretické modely vývoje předpokládají její počáteční hmotnost asi 5 slunečních hmotností.\n\nMlhovinu objevil 15. února 1786 William Herschel a v roce 1864 se stala, díky Williamu Hugginsovi, první planetární mlhovinou pozorovanou spektroskopem. Hugginsova pozorování poprvé naznačila, že se planetární mlhoviny skládají z extrémně zředěných plynů. Od té doby byla NGC 6543 pozorována ve všech částech elektromagnetického spektra.\n\nPozorování NGC 6543 v infračerveném záření odhalilo přítomnost hvězdného prachu o nízkých teplotách. Věří se, že prach vznikl během posledních fází předchozího života hvězdy. Absorbuje světlo centrální hvězdy a znovu jej vyzařuje na infračervených délkách. Ze spektra jeho infračervených emisí vyplývá, že teplota prachu je asi 70 K.\n\nInfračervené emise odhalily také přítomnost neionizovaného materiálu, jako je např. molekulární vodík (H). V mnoha planetárních mlhovinách jsou molekulární emise rozsáhlejší ve větších vzdálenostech od hvězdy, kde je více materiálu v neionizovaném stavu, ale molekulární vodík u NGC 6543 se zdá být jasný až ve vnitřním okraji jejího vnějšího hala. To může být způsobeno rázovými vlnami, které vznikají při srážce molekul H vyvrhovaných různými rychlostmi.\n\nNGC 6543 byla široce pozorována v ultrafialových a optických vlnových délkách. Spektroskopická pozorování na těchto délkách se používají k řadě výpočtů, zatímco snímky v těchto délkách slouží k odhalování komplikované struktury mlhoviny.\n\nZde zobrazený snímek z Hubbleova vesmírného dalekohledu je ve falešných barvách, konstruovaný k odlišení oblastí s vysokou a nízkou ionizací. Vznikl ze třech fotografií s filtry izolující světlo emitované jednou ionizovaným vodíkem na 656,3 nm, jednou ionizovaným dusíkem na 658,4 nm a dvakrát ionizovaným kyslíkem na 500,7 nm. Snímky byly v uvedeném pořadí kombinovány jako červený, zelený a modrý kanál, ačkoliv jejich pravé barvy byly červená, červená a zelená. Výsledný obrázek odhalil dvě 'čepice' méně ionizovaného materiálu na okrajích mlhoviny.\n\nPoslední pozorování v rentgenových délkách z Rentgenové observatoře Chandra ukázalo uvnitř NGC 6543 přítomnost extrémně horkého plynu. Obrázek na začátku tohoto článku je kombinací optických snímků z Hubbleova vesmírného dalekohledu s rentgenovými snímky z Chandry. Má se zato, že velmi horký plyn pochází z prudkých interakcí rychlého hvězdného větru s materiálem vyvrženým již dříve. Tyto interakce vyfoukly vnitřní bublinu mlhoviny.\n\nPozorování Chandry odkrylo také bodový zdroj na místě centrální hvězdy. Neočekávalo se, že hvězda bude silným zdrojem rentgenového záření, takže jeho přítomnost je záhadou. Může naznačovat výskyt vysoce zahřátého akrečního disku uvnitř binárního hvězdného systému.\n\nDlouhotrvajícím problémem studia planetárních mlhovin je, že jejich vzdálenost není obvykle dobře známa. Mnoho metod pro odhad vzdáleností planetárních mlhovin závisí na vytváření obecných předpokladů, což může být pro uvažovaný objekt velmi nepřesné.\n\nV posledních letech však pozorování učiněná Hubbleovým vesmírným dalekohledem umožnily novou metodu určování vzdáleností. Všechny planetární mlhoviny expandují a průběžné pozorování po několik let spolu s dost vysokým úhlovým rozlišením umožňuje zjistit růst mlhoviny na pozadí oblohy. Je typicky velmi malý — jen několik úhlových milivteřin za rok nebo méně. Spektroskopickým pozorováním lze získat rychlost expanze mlhoviny podél směru pohledu užitím Dopplerova posuvu. Poté lze porovnáním úhlové expanze proti známé expanzní rychlosti dopočítat vzdálenost mlhoviny.\n\nPozorování NGC 6543 pomocí Hubbleova vesmírného dalekohledu za několik posledních let bylo použito pro určení vzdálenosti mlhoviny. Její úhlová expanzní rychlost je přibližně 10 úhlových milivteřin za rok, zatímco její expanzní rychlost podél úhlu pohledu je 16,4 km/s. Z těchto dvou výsledků vyplývá, že NGC 6543 je vzdálena od Země asi 1000 parseků (3×10 m).\n\nÚhlovou expanzi mlhoviny lze využít také k odhadu jejího stáří. Pokud expanduje konstantní rychlostí, pak naplnit průměr 20 úhlových vteřin rychlostí 10 úhlových milivteřin za rok by mělo zabrat asi 1 000 let. To lze považovat za horní odhad jejího věku, protože vyvržený materiál musel být zpomalován ve chvíli, kdy se střetával s materiálem vyvrženým v dřívějších stádiích vývoje hvězdy nebo s mezihvězdnou hmotou.\n\nNGC 6543 je, stejně jako většina astronomických objektů, složena většinou z vodíku a hélia s příměsí těžších prvků v malých množstvích. Přesné složení lze zjistit spektroskopickými studiemi. Množství se obecně vyjadřuje relativně vzhledem k vodíku, nejhojnějšímu prvku.\n\nRůzné studie dávají obecně různé hodnoty četnosti jednotlivých prvků. Je to často proto, že spektrografy připojené k dalekohledu nedostaly všechno světlo z pozorovaných objektů, ale získávaly ho z výřezu nebo malé apertury. Různá pozorování tedy často vzorkovala různé části mlhoviny.\n\nObecně však výsledky široce potvrzují, že relativní zastoupení vzhledem k vodíku je pro NGC 543 u hélia asi 0,12, a u uhlíku i dusíku 3×10. U planetární mlhoviny jde o zcela typické hodnoty – zastoupení uhlíku, dusíku a kyslíku je vesměs větší než u Slunce, díky procesům nukleosyntézy obohacujícím atmosféru hvězdy těžšími prvky dříve, než je odvržena do planetární mlhoviny.\n\nHlubší spektroskopická analýza NGC 6543 naznačuje, že mlhovina obsahuje malé množství materiálu, který je velmi vysoce obohacen těžkými prvky, což bude diskutováno dále.\n\nNGC 6543 je strukturou velmi složitá mlhovina a mechanismu nebo mechanismům, které daly vzniknout její komplikované morfologii, dosud příliš nerozumíme.\n\nStruktura světlé části mlhoviny je primárně dána interakcí rychlého hvězdného větru emitovaného z centrální hvězdy s materiálem vyvrženým během formování mlhoviny. Při této interakci se emituje rentgenové záření, jak bylo zmíněno výše. Hvězdný vítr „vyfoukl“ vnitřní bublinu mlhoviny a, jak se zdá, na obou koncích ji prorazil.\n\nRovněž se očekává, že centrální hvězda mlhoviny je nejspíš binární hvězdou. Existence akrečního disku vytvořeného přesuny hmoty mezi oběma komponentami takového systému by způsobovala polární výtrysky plazmatu, které by také interagovaly s dříve vyvrženým materiálem. V průběhu času by se směr polárních výtrysků měnil kvůli precesi.\n\nMimo zářivou vnitřní část mlhoviny je série soustředných prstenců, o kterých se soudí, že byly vyvrženy před formováním planetární mlhoviny, když byla na asymptotické větvi obrů na Hertzsprungově–Russellově diagramu. Tyto prstence jsou velmi stejnoměrně rozloženy, což značí, že mechanismus zodpovědný za jejich vytvoření je vyvrhoval ve velmi pravidelných intervalech s velmi podobnými rychlostmi.\n\nJeště dále je rozsáhlé slabé halo rozprostírající se ve velkých vzdálenostech od hvězdy. Vznik tohoto hala také předcházel formování hlavní části mlhoviny.\n\nNavzdory intenzívnímu studiu ukrývá mlhovina Kočičí oko stále mnoho tajemství. Zdá se, že soustředné prstence obklopující vnitřní mlhovinu byly vyvrhovány v intervalech několika stovek let, v časovém rámci, který je dost obtížné vysvětlit. U tepelné pulzace, která především způsobuje vznik planetárních mlhovin, se věří, že má interval desítek tisíc let, zatímco frekvence menších pulzací povrchu se odhadují na roky nebo dekády. Mechanismus, který by mohl vyvrhovat materiál v časových rámcích potřebných ke zformování soustředných prstenců v mlhovině Kočičího oka, dosud není znám.\n\nSpektra planetárních mlhovin se skládají z emisních čar vystupujících ze souvislého spektrálního pozadí. Emisní čáry mohou být způsobeny buďto excitací srážkou iontů v mlhovině, nebo rekombinací elektronů s ionty. Čáry vzniklé excitační srážkou jsou obecně mnohem silnější než rekombinační čáry, takže byly historicky užívány k určování relativních četností. Nicméně poslední studie shledaly relativní četnosti odvozené z rekombinačních čar ve spektru NGC 6543 zhruba třikrát větší než četnosti odvozené z čar vzniklých excitací srážkou. Tento nesoulad je předmětem debat — navrhovaná vysvětlení zahrnují přítomnost materiálu vysoce obohaceného těžkými prvky nebo značné teplotní fluktuace uvnitř mlhoviny.\n\n\n"}
{"id": "37917", "url": "https://cs.wikipedia.org/wiki?curid=37917", "title": "Bítov", "text": "Bítov\n\nNázev Bítov má více obcí: \n\n… nebo částí obcí:\nBítov může být také názvem hradu:\n"}
{"id": "37931", "url": "https://cs.wikipedia.org/wiki?curid=37931", "title": "Andy", "text": "Andy\n\nAndy (, slovo \"Andy\" je pravděpodobně odvozeno od názvu domorodého kmene \"Antis\") jsou pás velehor, který se táhne od severu k jihu přes celou Jižní Ameriku, od Venezuely až po argentinskou a chilskou Patagonii. Označení Andy se užívá pro jihoamerickou část Kordiller, které představují nejdelší soustavu vysokohorských hřebenů na světě, táhnoucí se při západním pobřeží celé Ameriky. Andy zasahují na území těchto států (od severu k jihu): Venezuela, Kolumbie, Ekvádor, Peru, Bolívie, Chile a Argentina.\n\nAndy jsou téměř 8000 kilometrů dlouhé a až 500 km široké (mezi 18 a 20 stupněm jižní šířky) a jejich průměrná výška činí asi 4000 metrů. Jejich střední a severní část tvoří několik paralelních hřebenů, mezi nimiž se na území Bolívie nachází tzv. Altiplano.\n\nAndy se dělí na několik částí. \"Jižní Andy\" v Argentině a Chile. \"Centrální Andy\" zasahují do chilské části, pokračují do Peru a Bolívie. \"Severní Andy\" zasahují i do chilské a peruánské části, méně do Bolívie, dále pokračují do Venezuely, Kolumbie a severního Ekvádoru. Po celé délce je tvoří dva paralelní hřbety \"Cordillera Occidental\" a \"Cordillera Oriental\". V Kolumbii, severně od hranice s Ekvádorem, se rozdělují na tři rovnoběžné hřbety – západní, centrální a východní. Východní je jediným z horských hřbetů, který zasahuje do Venezuely. Označení \"cordillera\" pochází ze španělštiny a znamená provaz. Andy jsou asi 200–300 km široké téměř po celé délce kromě bolivijského ohybu, kde dosahují šířky 640km. Nejsevernější části pohoří tvoří ostrovy Aruba, Bonaire a Curaçao v Karibském moři.\n\nNejvyšší horou je argentinská Aconcagua, vysoká 6959 metrů. Mezi další významné vrcholy patří např.: Ojos del Salado (6893 m, Chile), Huascarán (6768 m, Peru), Sajama (6542 m, Bolívie), Chimborazo (6310 m, Ekvádor) nebo Cotopaxi (5897 m, Ekvádor).\n\nV jižní části And (tzv. Patagonské Andy) se nachází několik zaledněných částí, mezi něž patří severopatagonské ledovcové pole, jihopatagonské ledovcové pole a ledovec v Darwinově pohoří.\n\nV Andách je 91 šestitisícovek, 14 z nich má výšku nad 6500 m:\n\nHorský pás And se začal formovat v období křídy před 138 milióny až 65 milióny lety. Příčinou zdvihu a vrásnění usazených hornin bylo pomalé nasouvání tichomořské kry pod jihoamerickou pevninskou kru. Téměř po celé délce pohoří jsou patrné tektonické poruchy, které jsou dodnes příčinou zemětřesení a vulkanické činnosti.\n\nVznik And je spojen s procesy deskové tektoniky, které měly za následek subdukce desky Nazca pod jihoamerickou desku. Hranice mezi deskami je v oceánu tvořena Peruánsko-chilským příkopem.\n\nNejstarší andské horniny pocházejí z prekambria a nacházejí se v Chile a Argentině. Jsou to například slabě metamorfované flyšové sedimenty jednotky \"Puncoviscana\". Během kambria až triasu na západní část Gondwany narazilo několik mikrokontinentů, které se staly její součástí. Tyto srážky byly spojeny s výrazným vulkanismem. Od začátku jury se v oblasti And vyvinulo několik sedimentačních pánví a vulkanických oblouků různého typu.\n\nV Severních Andách vznikl ve formaci La Negra vulkanický oblouk a předoblouková Tarapacská pánev. Od titónu po hoteriv byla tato pánev zaplavena, později během svrchní křídy ji ovlivňoval okolní vulkanismus a usazovaly se v ní zejména červené kontinentální sedimenty. Uprostřed křídy se tato pánev uzavřela a z hornin, které byly vytlačeny z tohoto prostoru vznikla tzv. Proto Cordillera Domeyko, kterou v následujícím období výrazně destruovala eroze. Od svrchní křídy po eocén pokračoval v důsledku subdukce desky Nazca vulkanismus, který v průběhu Oligocénu vystřídaly intruze. V tomto období vznikla v oblasti Chile významná ložiska měděných – porfyrových rud. Subdukce desky Nazca způsobila i vznik Atacamského příkopu, významného zlomu, který postihl Pobřežní kordilieru. V tomto prostoru následně během jury a rané křídy mohl vystoupit granitoidní pobřežní batolit.\n\nV centrálním segmentu And během vrchní jury a spodní křídy vznikly paralelní vulkanické oblouky, mezi kterými se nacházely menší zaobloukové a okrajové pánve. Kůru také postihly několik intruzí hlubinných hornin. Oblast v juře zasáhla silná transgrese, která umožnila vznik platformy Aconcagua. Později z oblasti moře ustoupilo a následoval intenzivní vulkanismus. Ve vrchní křídě došlo ke změně tektonického režimu z klidné subdukce Mariánského typu na napjatý Chilský typ. Uzavřely se starší sedimentační pánve a vulkanismus se přesunul více na východ. Jejich uzavření způsobil vznik Aconcaguského vrásovo-násunového pásma, podél východní hranice \"Cordillera Principal\" ve vrchní křídě až miocénu. Kvartérní vulkanismus už neproběhl.\n\nV Jižních Andách od jury po kvartér probíhal neustálý vulkanismus, zejména v oblasti Cordillera Principal a předobloukové pánve Neuquen, která se plnila mořskými i kontinentálními uloženinami, což vytvořilo vhodné podmínky pro akumulaci uhlovodíků, zejména ropy.\n\nV Andách se v důsledku pokračující subdukce desky Nazca nachází mnoho sopek, jako například Cotopaxi, jedna z nejvyšších sopek současného období.\n\nKlima se v Andách významně liší v závislosti na nadmořské výšce, blízkosti moře a šířky. V jižních oblastech And často prší a je poměrně chladněji. Centrální Andy mají suché klima. Severní Andy mají vlhké a teplé klima, v Kolumbii dosahuje průměrná roční teplota 18 °C. V důsledku velkých rozdílů nadmořských výšek se mohou deštné lesy nacházet pouze několik kilometrů od zasněžených štítů. Hory mají velký vliv nejen na teplotu ale i srážky v blízkých oblastech. Sněžná čára je pohyblivá a v různých oblastech se vyskytuje v jiné výšce. Od 4 500 do 4800 m v tropickém Ekvádoru, Kolumbii, Venezuele a Peru, 4 800 až 5200 m v sušších oblastech Peru a Chile, opět klesá do 4500 m v oblasti Aconcagua (32°j.š.), 2000 m dosahuje v oblasti 40° j.š., 500 m v oblasti 50° j. š. a od 55° j.š. několik \"horských\" ledovců dosahuje mořské hladiny.\n\nAndy se dají rozdělit na řadu agroekologických zón. Rozlišujeme horizontální a vertikální. Horizontální jsou různé pro každý stát, naopak vertikální jsou všude stejné. Patří sem Chala (neboli Costa), Yunga, Quechua, Suni, Puna (neboli Jalca) a Janca (neboli Cordillera).\n\n"}
{"id": "37940", "url": "https://cs.wikipedia.org/wiki?curid=37940", "title": "Interpretace", "text": "Interpretace\n\nInterpretace (z lat. \"interpretari\" – vykládat, tlumočit, překládat, posuzovat) je slovo s poměrně širokým významem, který se v jednotlivých oborech lidské činnosti může lišit. Obecně znamená výklad (resp. porozumění a chápání) nějakého textu, myšlenky či jevu, avšak například v hudbě či logice se používá v pozměněném významu. Misinterpretace je pak chybný výklad nebo výklad vycházející z nesprávných nebo neúplných předpokladů vedoucí k chybným závěrům. Jako desinterpretace (z franc. \"désinterpréter\") se označuje výklad záměrně nejasný nebo klamný.\n\nPojem interpretace se objevil v souvislosti s exegezí náboženských textů, kdy proti sobě stálo více chápání jednoho a téhož textu. Alegorická interpretace přisuzuje textu jiný význam, než je ten zjevný; například některá místa z Bible, která se zdají odporovat rozumu, podle ní nemáme chápat v doslovném smyslu. Teorií interpretace textů, mýtů a symbolů se zabývá hermeneutika, která ve 20. století proniká do filosofie.\n\n\nNěkteré obory nebo oblasti se snaží interpretaci zakazovat nebo potlačovat, aby tak dosáhly nejvyšší objektivity, např. ve výzkumu, v žurnalistice nebo zpravodajství. Na základní úrovni však může být za interpretaci považována již samotné převedení jevu do jazyka. Tezi o všudypřítomnosti interpretace vyhrotil na konci 19. století. Friedrich Nietzsche: \nNa tuto myšlenku dále navazuje perspektivismus a relativismus.\n\n"}
{"id": "37942", "url": "https://cs.wikipedia.org/wiki?curid=37942", "title": "Alessandro Scarlatti", "text": "Alessandro Scarlatti\n\nAlessandro (Pietro Gaspare) Scarlatti (2. května 1660 Sicílie – 24. října 1725 Neapol) byl italský barokní skladatel, zakladatel neapolské operní školy. Otec dvou neméně slavných skladatelů: Domenica a Pietra Filipa.\n\nScarlatti se narodil na Sicílii, podle některých pramenů v Trapani, podle jiných v Palermu.\n\nJiž jako chlapec toužil se živit hudbou a proto odešel z rodné Sicílie do Říma. Tady přizpůsobil své původní příjmení Scarlata novým poměrům a přiženil se do muzikantské rodiny.\n\nZpravidla se uvádí, že byl žákem Giacoma Carissimiho, ale zřejmě musel mít i nějaké vazby na severní Itálii, neboť v jeho raných dílech lze vysledovat zřetelný vliv Alessandra Stradelly a Giovanniho Legrenzi.\n\nJiž v 19 letech pak slavil první úspěch se svou operou \"„Gli Equivoci nel sembiante“\" (1679). Ta získala pozornost královny Kristiny Švédské, která v té době žila v Římě a skladatele jmenovala svým dvorním kapelníkem. Věnoval ji mimo jiné operu \"„Il Pompeo“\" (1683).\n\nV únoru 1684 se stal kapelníkem místokrále v Neapoli. Zde zkomponoval řadu oper ve stylu opera seria, které dosáhly mimořádné obliby. Komponoval i četná oratoria a hudbu k rozmanitým státním příležitostem.\n\nV roce 1702 Scarlatti Neapol opustil a vrátil se až když byla španělská nadvláda vystřídána rakouskou. Mezitím se těšil přízni Ferdinanda III. Medicejského a komponoval opery pro jeho soukromé divadlo ve Florencii. Kromě toho se stal kapelníkem kardinála Ottoboniho v Římě a na jeho přímluvu i kapelníkem jednoho z nejdůležitějších římských chrámů chrámu sv. Marie Větší.\n\nPo krátkém pobytu v Benátkách a Urbině se vrátil v roce 1708 do Neapole, kde zůstal až do roku 1717. Tehdy se zdálo, že Neapol je již unavena Scarlattiho hudbou a na závěr svého života se Alessandro vrátil tam, kde jeho hudební dráha začínala, do Říma. Zde vytvořil své nejslavnější opery: \"Telemaco\", 1718; \"Marco Attilio Regolò\", 1719 a \"La Griselda\", 1721 a mnoho nádherné chrámové hudby.\n\nPoslední, byť nedokončenou prací byla serenáda ke svatbě prince Stigliana. Alessandro Scarlatti zemřel v Neapoli 24. října 1725.\n\nScarlattiho dílo tvoří důležitý přechod mezi raně barokním vokálním stylem 17. století, jehož centry byly zejména Florencie a Benátky a klasickou hudbou 18. století, která vyvrcholila Wolfgangem Amadeem Mozartem.\n\nScarlatti kladl zejména důraz na hudební složku s využitím arie da capo a lyrickým charakterem melodií bez triviálních či jen tanečních názvuků. Následovníky a žáky měl nejen v Neapoli (Leonardo Leo, Leonardo Vinci, Nicola Porpora), ale po celé Itálii. Principem koncertantního pojetí sólového hlasu zejména v kantátách a mešních skladbách ovlivnil i mladého Georga Friedricha Händela a k jeho žákům se na sklonku jeho života počítali i další němečtí skladatelé Johann Adolf Hasse a Johann Joachim Quantz.\n\nScarlatti je autorem více než 60 oper, z nichž většina náleží k typu opera seria; jeho první opera buffa Il Trionfo dell’onore pochází až z roku 1718. Napsal několika desítek větších a přes 700 drobných kantát pro jeden až dva hlasy, s doprovodem cembala případně i dvojice houslí.\n\nÚdajně zkomponoval na 200 mší. Z nich však mimořádnou pozornost zasluhuje jediná: \"„Mše k poctě svaté Cecilie“\" (1721), která je důstojným předchůdcem velkých mší Johanna Sebastiana Bacha a Ludwiga van Beethovena.\n\nInstrumentální tvorbu reprezentuje cyklus dvanácti symfonií, cembalové tokáty a sedm sonát pro flétnu a smyčce z roku 1725, jež mohly být určeny jeho tehdejšímu žáku Quantzovi.\n\n\n"}
{"id": "37945", "url": "https://cs.wikipedia.org/wiki?curid=37945", "title": "Lawrencium", "text": "Lawrencium\n\nLawrencium (chemická značka Lr) je patnáctým (posledním) členem z řady aktinoidů, jedenáctým transuranem, silně radioaktivní kovový prvek, připravovaný uměle (v přírodě se nevyskytuje) ozařováním jader kalifornia.\n\nLawrencium je radioaktivní kovový prvek, který doposud nebyl izolován v dostatečně velkém množství, aby bylo možno určit všechny jeho fyzikální konstanty. Vyzařuje α a γ záření a je silným zdrojem neutronů, proto je nutno s ním manipulovat za dodržování bezpečnostních opatření pro práci s radioaktivními materiály. O jeho sloučeninách a jejich chemickém chování je známo velmi málo.\n\nLawrencium bylo poprvé připraveno 14. února 1961 v laboratořích kalifornské university v Berkeley za pomoci nového lineárního urychlovače částic. Při uvedeném experimentu byl bombardován terč z izotopů kalifornia o hmotnosti 3 mg jádry boru B a B a bylo získáno lawrencium Lr s poločasem přeměny kolem 4 sekund.\n\nZa jeho objevitele jsou označováni Albert Ghiorso, Almon Larsh, Robert M. Latimer a Torbjørn Sikkeland. Prvek byl pojmenován na počest vynálezce cyklotronu Ernesta O. Lawrence. Je zajímavé, že zpočátku byl tomuto prvku přiřazen symbol Lw, ale v roce 1997 na zasedání IUPAC v Ženevě byla značka lawrencia změněna na Lr.\n\nRoku 1967 byl v laboratořích Ústavu jaderného výzkumu v Dubně v bývalém Sovětském svazu oznámen pozorovaný vznik izotopu lawrencia Lr po reakci jader americia Am s atomovým jádrem kyslíku O.\n\nDodnes je známo celkem 16 izotopů lawrencia, z nichž je nejstabilnější Lr s poločasem přeměny 11 hodin:\n\n\n"}
{"id": "37946", "url": "https://cs.wikipedia.org/wiki?curid=37946", "title": "Monomer", "text": "Monomer\n\nMonomer je výchozí látka používaná k výrobě makromolekulárních látek tzv. polymerů jsou to například ethen a propen. Aby mohlo dojít k vytvoření makromolekuly, musí výchozí monomer (nízkomolekulární látka) obsahovat reaktivní skupiny a musí mít schopnost vytvořit se sousedními skupinami alespoň dvě chemické vazby. Tudíž, výchozí monomer musí být alespoň dvojfunkční, ale může být i tří-, čtyř- a vícefunkční.\nVznik řetězce makromolekulární látky (polymeru) probíhá většinou v přítomnosti katalyzátoru. Počet monomerních jednotek v polymeru se nazývá polymerační stupeň. S počtem monomerů se mění fyzikální a chemické vlastnosti produktu polymerace (teplota tání, rozpustnost, …). Makromolekulární látka může vzniknout jak z jednoho druhu monomeru (viz např. propen), tak i z více druhů – mluvíme pak o kopolymerech.\n\n"}
{"id": "37952", "url": "https://cs.wikipedia.org/wiki?curid=37952", "title": "Míšovské buky", "text": "Míšovské buky\n\nMíšovské buky je přírodní památka ev. č. 245, která leží přibližně 3 kilometry jižně od obce Míšov v okrese Plzeň-jih. Správa AOPK Plzeň. Nedaleko památky směrem na východ se nachází další dvě přírodní památky Getsemanka I. a II. a Na Skalách\n\nDůvodem ochrany je zbytek kyselé bikové bučiny a jedlobučiny, která se rozkládá na mírně ukloněném severním svahu 800 metrů vysokého kopce Nad Maráskem. Dříve se zde nacházela smrková bučina, která v současnosti přechází ve smrčinu s několika starými exempláři buku.\n"}
{"id": "37957", "url": "https://cs.wikipedia.org/wiki?curid=37957", "title": "Literatura osvícenství", "text": "Literatura osvícenství\n\nV 18. století se na západě Evropy, zejména v Anglii a ve Francii, začala vytvářet nová politická a společenská ideologie vyhovující potřebám měšťanstva a označovaná jako osvícenství – nový způsob myšlení.\n\nS postupem techniky a průmyslu se rozvíjely i přírodní vědy, proto se osvícenských názorů domáhají svobody vědeckého bádání. Tím podrývají nejen autoritu náboženství, ale i feudalismu. Příznačný pro osvícenství je \"kult rozumu\" (racionalismus), v jehož jménu hlásali osvícenci práva „přirozeného člověka“. Víra v rozum naplňuje vírou v neustálý pokrok, proto jsou osvícenci optimisté. Osvícenská filozofie – zaměření k praktickým otázkám současnosti. Osvícenští spisovatelé vystupovali bojovně proti všemu konzervatismu, kritizovali církev a kněžstvo, odmítali tradici a volali po společenském zrovnoprávnění všech občanů. Mezi významné osvícence patřil Jean-Jacques Rousseau, který přišel se společenskou smlouvou. Zjistil, že čím víc je lidí pohromadě tím jsou zlejší ale jeden člověk sám je hodný. Voltaire ostře vystupoval do katolické církve. Osvícenci kladli důraz na lidský rozum a zasahovali do politiky, mnohé kritizovali a o všem pochybovali.\n\nOsvícenská doba poskytovala vědě neobyčejnou podporu: osvícený panovník i šlechta dávali podněty k zakládání učených společností, knihoven, muzeí a vědeckých sbírek. Věda nastoupila na místo náboženství, vynikala láskou k pravdě, pečlivostí v bádání, úctou k drobnému detailu, kriticismem a zřetelem k praktickým potřebám. Měla však i své nedostatky: analýzou jednotlivých faktů oslabovala syntézu, nerozuměla zákonům vývoje, vykládala všechno dění mechanickou účelností. Osvícenství se nejprve projevilo v Anglii. Filozof Francis Bacon patřil k předchůdcům empirismu, když zdůrazňoval význam zkušenosti. Filozof a pedagog John Locke byl vyznavačem deismu, filozofického názoru, který připouští existenci boha jako rozumové bytosti, nikoli však jeho nadpřirozené působení.\n\nPolitické cíle osvícenství reprezentuje ve Francii Charles Louis Montesquieu, autor rozpravy \"O duchu zákonů\", v níž osvětluje vznik zákonů a státních zřízení z přirozených příčin, jako je podnebí a přírodní bohatství, a přimlouvá se za omezení absolutistické vlády podle anglického vzoru. Jeho \"Perské listy\" jsou prvním francouzským osvíceneckým románem.\n\nVoltaire tvoří filosofickou povídku, v níž pomocí kousavé ironie vyjadřuje problémy doby. Jeho osvícenský román \"Candide neboli Optimismus\" na příkladě morálně čistého mladíka Candida odhaluje zvůli absolutní moci, prodejnost soudů či loupeživost válek. Voltaire zde také rozvíjí filozofické úvahy o nekritickém optimismu daném vírou v Boží prozřetelnost před rozumem.\n\nNeobyčejně závažný význam pro šíření osvícenských myšlenek mělo vydávání francouzské \"Encyklopedie\", obsahující soubor znalostí ze současné vědy, umění a techniky. Do encyklopedie přispěli nejvýznamnější myslitelé doby – Voltaire, Rousseau, Denis Diderot a další.\n\nHlavním organizátorem Encyklopedie byl spisovatel a filozof Denis Diderot, autor známý hlavně antiklerikálním románem ve formě dopisů \"Jeptiška\" či dalším románem, \"Jakub Fatalista\".\n\nV 18. století vzniká v Anglii dobrodružný román. Daniel Defoe, proslulý zejména románem o osudech ztroskotance na opuštěném ostrově \"Robinson Crusoe\". Patří sem i Henry Fielding, jehož prozaická tvorba bývá označována jako \"romány silnice a hospody.\" Kritický postoj proti soudobé společnosti vyjádřil v románech \"Jonathan Wild Veliký\" – ironické líčení životní kariéry zločince, a \"Tom Jones\", o pestrých osudech mladíka, podstrčeného jako dítě do šlechtické rodiny.\n\nRomán filozofický, nejednou ostrého satirického zabarvení, reprezentuje v anglické próze 18. století Jonathan Swift v díle \"Gulliverovy cesty\". Blízko k tomuto prozaickému žánru měla i tzv. \"filozofická povídka,\" kterou pěstoval nejproslulejší francouzský osvícenec Voltaire.\n\nVoltaire měl schopnost ostré a nekompromisní kritiky. Uplatnil se ve všech společenských oborech: jako historik studoval dějinné epochy v jejich podobě společenské a ekonomické, jako beletrista psal \"filozofické povídky\" ostrého kritického zaměření, jimiž útočil na lidskou hloupost, zaostalost a nesnášenlivost.\n"}
{"id": "37959", "url": "https://cs.wikipedia.org/wiki?curid=37959", "title": "Mlýneček", "text": "Mlýneček\n\nMlýneček je přírodní památka ve Všerubské vrchovině. Nachází se na vrcholu kóty Na Skalce s nadmořskou výškou 515 metrů asi 1,2 kilometru jihozápadně od vsi Mlýneček u Mrákova na Domažlicku v Plzeňském kraji. Předmětem ochrany je syenitový skalní výchoz.\n\nChráněné území poprvé vyhlásil domažlický okresní národní výbor v kategorii chráněný přírodní výtvor dne 22. října 1990. Jako přírodní památku území vyhlásil krajský úřad Plzeňského kraje 29. února 2012. Přírodní památka je v Ústředním seznamu ochrany přírody evidována pod číslem 1320.\n\nChráněné území měří 0,6487 hektarů a nachází se v nadmořské výšce 506–515 metrů v katastrálním území Klíčov u Mrákova. Celou plochu přírodní památky tvoří lesní pozemky. Ochranné pásmo s výměrou 2,0493 hektarů zasahuje do katastrálních území Klíčov u Mrákova, Maxov a Myslív u Všerub. Také v něm převažují lesní pozemky, ale přibližně 0,4 hektaru připadá na ornou půdu a asi 0,1 hektaru tvoří neplodná půda. Mlýneček je součástí přírodního parku Český les.\n\nGeologické podloží tvoří drobnozrnný amfibolit. Předmětem ochrany jsou žíly a pně egirin-riebeckitového syenitu se světle šedou barvou a deskovitou odlučností, které amfibolitem pronikly při sopečné činnosti v průběhu kambria. Zdejší výchoz je pravděpodobně jedinou známou lokalitou této horniny v Česku.\n\nV geomorfologickém členění Česka leží lokalita ve Všerubské vrchovině, konkrétně v podcelku Českokubická vrchovina a v okrsku Babylonská vrchovina. Podle půdní mapy území celé přírodní památky pokrývá kambizem eutrofní. Ve skutečnosti je půdní pokryv pestřejší. Na samotných výchozech horniny se vyskytuje ranker typický. V zamokřených částech se vyvinul pseudoglej typický nebo kyselá kambizem pseudoglejová. Pod smrčinou vznikla kambizem typická.\n\nÚzemí odvodňují drobné přítoky Myslivského a Rybničního potoka. Oba odtékají do Německa, kde se vlévají do řeky Kouby a patří tedy k povodí Dunaje. V rámci Quittovy klasifikace podnebí se přírodní památka nachází v mírně teplé oblasti MT4, pro kterou jsou typické průměrné teploty −2 až −3 °C v lednu a 16–17 °C v červenci. Roční úhrn srážek dosahuje 500–750 milimetrů.\n\nRostliny ani živočichové nejsou z hlediska ochrany přírodní památky podstatní. Do chráněného území zasahuje smrková monokultura, na jejíž okrajích rostou náletové dřeviny jako bříza bělokorá jeřáb ptačí a vrba jíva Z ptáků byly pozorovány běžné druhy jako sýkora uhelníček králíček obecný a drozd brávník \n\n"}
{"id": "37961", "url": "https://cs.wikipedia.org/wiki?curid=37961", "title": "Mutěnínský lom", "text": "Mutěnínský lom\n\nMutěnínský lom je přírodní památka ev. č. 1325, lokalita Mutěnín v okrese Domažlice. Chráněné území je ve správě Krajského úřadu Plzeňského kraje.\n\nDůvodem ochrany je opuštěný lom v křemenném dioritu mutěnínského pole.\n\n"}
{"id": "37963", "url": "https://cs.wikipedia.org/wiki?curid=37963", "title": "Sokolova vyhlídka", "text": "Sokolova vyhlídka\n\nSokolova vyhlídka je přírodní památka ev. č. 671, lokalita Babylon v okrese Domažlice. Správa AOPK Plzeň. Důvodem ochrany je skalní výchoz křemenného valu.\n"}
{"id": "37964", "url": "https://cs.wikipedia.org/wiki?curid=37964", "title": "Balet", "text": "Balet\n\nBalet je forma scénického tance, která využívá choreografii. Balet může být samostatné dílo, nebo může být součástí opery nebo operety. Mezi významná baletní představení patří \"Louskáček\", \"Labutí jezero\", \"Romeo a Julie\", \"Sen noci svatojánské\", \"Giselle\" a mnoho dalších.\n\nKořeny baletu lze hledat ve druhé polovině 16. století jednak v tanečních vložkách italských oper a francouzským \"ballet de cour\". Tito předchůdci baletu obsahovali tance, již v tomto období se objevují speciální kostýmy a výzdoba. Balet jako samostatná umělecká forma se začal vyvíjet ve Francii během vlády Ludvíka XIV. (1643 – 1715), který byl velkým příznivcem tance, a jelikož došlo k poklesu kvality tanečních standardů, založil roku 1661 Académie Royale de Danse (Královskou akademii tance). Dvorním hudebním skladatelem Ludvíka XIV. byl Jean-Baptiste Lully, ten složil první tzv. \"comédie-ballet\" (\"La Revente des habits du ballet et comédie\" z roku 1661, a další). V této rané formě baletu byly jednotlivé scény divadelní hry oddělované tancem. Díky Lullymu došlo k rozdělení taneční akademie na dvě části: opéra-ballet a školu pro profesionální tanečníky, která byla spojena s \"Académie Royale de Musique\".\n\nV 18. století došlo k popularizaci baletu, která vedla k rozpracování a vylepšení baletní techniky, v této době se balet stal rovnoprávnou dramatickou formou. Na vývoj baletu mělo velký vliv vydání \"Lettres sur la danse et les balety\" (1760) sepsaných Jeanem-Georgesem Noverrem, díky čemuž došlo k plnému prosazení pantomimy a reformě pohybů, čímž se zlepšily možnosti vyjadřovat příběh.\n\nV 19. století zájem o balet poklesl, díky velkým sociálním změnám ve společnosti ztratil oporu v aristokratických kruzích a lze říci, že se rozvíjel pouze ve Francii, Rusku a Itálii.\n\nVe 20. století došlo především díky ruské škole k určité renesanci klasického baletu, který díky řadě vynikajících tanečníků postupně získal zpět své ztracené pozice. V Německu došlo k rozvoji tzv. výrazového tance.\n\nSergej Ďagilev založil v Paříži soubor \"Ballets Russes\" (\"Ruské balety\"), který později působil v Monte Carlu. Spolupracoval s vynikajícími hudebníky, např. s Igorem Stravinským, který pro něj složil hudbu k baletu Svěcení jara, stejně jako s výtvarníky formátu Pabla Picassa. Působil v něm legendární tanečník Václav Nižinskij.\n\nI v českých zemích byl vývoj tanečních forem spjat s vývojem divadla a s životem lidových i šlechtických vrstev. Již v 15. století se v Čechách tančily společenské tance, toho si můžeme povšimnout na nástěnné malbě na Zvíkově, kde je vysihnutý \"basse danse. Ballet de cour\", dvorský balet, který vznikal v 16. století ve Francii se u nás objevil docela brzy - již v roce 1604 píše ve svých pamětech maršálek Bassompierre, že se v Praze tančil \"malý balet.\" \n\nV pobělohorské době k nám přišla italská opera. Pravá barokní opera té doby byla zakončena tzv. divertissement, ve kterém se tančily různé tance Rakouska a taktéž i hanácké tance. Koncem 17. století se do Čech dostávali komedianti z Itálie se svojí commedií dell' arte. V těchto představeních měla svůj prostor i pantomima a ani balet jako komické číslo v závěru nechyběl. \n\nBalet, tanec a mimo jiné i hudba byly rozvíjeny i v klášterech. Zejména jezuité pořádali oslavná představení s baletem. V roce 1680 hráli dokonce v Klementinu k oslavě císařského páru, který sídlil na čas v Praze.\n\n18. století přineslo rozkvět baletu a pantomimy. Při korunovaci Karla VI. v roce 1723 mu česká šlechta připravila skvělé uvítání - zahrála mu operu Constanza e Fortezza. Bylo postaveno velké jeviště, na kterém se předváděly bitvy, zápasy, tance a balety. K této příležitosti připravili operu i jezuité, v této opeře se také tančilo.\n\nV 18. století vznikaly uprostřed opery také tzv. intermezza, což byly také taneční či pantomimické výstupy, balety tenkrát poněkud vzdáleně vypovídaly o tom, co se v daném jednání odehrávalo. Mnoho šlechticů mělo v té době na svých sídlech baletní mistry. \n\nV 19. století se v baletu událo mnoho důležitých událostí. Roku 1806 zemřel ve Vídni nájemce Stavovského divadla, Domenico Guadasoni, a ta bylo jasné, že končí orientace na italskou operu a nastoupí německá opera. V roce 1823 poprvé stála baletní tanečnice, sice Italka Amalie Brugnoliová na špičkách. \n\nVe 30. letech nemělo pražské divadlo stálý baletní soubor, a tak sem jezdily hostovat soubory cizí, například baletní soubor vedený Ferdinandem Occionim.\n\nS výstavbou Prozatímního divadla také vznikal jeho samostatný baletní soubor v čele s Václavem Reisingerem. Za otevření Národního divadla v roce 1883 vystupovalo v tomto divadle 22 tanečnic v souboru, 3 sólistky a jeden sólista. Jejich úkolem bylo představit balet jako samostatný žánr. První samostatný balet uvedený v Národním divadle, \"Hašiš\", však přinesl rozčarování. Bylo chabé libreto, pouze se zařadily tance a rámcový příběh byl slabý bez zápletky a rozuzlení.\n\n19. století také přineslo první baletní školu Království českého zemského a Národního divadla vedenou Augustinem Bergerem.\n\nNa počátku 20. století došlo v souboru v Národním divadle ke změnám ve vedení, baletním mistrem se stal Achille Viscusi. U něj se však projevila neznalost českých lidových tanců. Viscusiho poté ve vedení vystřídal Augustin Berger. Soubor byl v té době bez primabaleriny. Berger uvedl na jeviště Národního divadla mnoho baletů, jedním z nich je třeba balet Prometheus.\n\nObdobí po první světové válce byla pro balet Národního divadla ve znamení improvizace a mezivládím, neboť válka přinesla jak dramaturgické, tak personální změny. Ve dvacátých letech účinkoval v Praze mnoho ruských umělců. \n\nVe 30. letech se rozhodoval, jestli je potřeba tvůrčího choreografa nebo primabaleriny. Úspěch v té době slavila tanečnice Jelizaveta Nikolská.\n\nV roce 1938 v Brně dokonce proběhla světová premiéra baletu Sergeje Prokofjeva Romeo a Julie. \n\nNejvýznamnější a nejznámější balety:\n\n\n\n\nNejvýznamnější baletní skladatelé:\n\nBalet lze vyučovat v amatérských institucích, jako např. baletní studia, tanečních oborech Základních uměleckých škol anebo pomocí všemožných baletních soustředění. Pro nadané jedince, kteří uvažují o profesionální kariéře, kterou nezvládne každý, existují výběrové taneční konzervatoře (např. v Praze, Brně, Ostravě). Zde studují po dobu osm let a po úspěšném výběrovém řízení [konkurzu] mohou nastoupit do předních českých i zahraničních divadel.\n\n\n"}
{"id": "37971", "url": "https://cs.wikipedia.org/wiki?curid=37971", "title": "Běhoun", "text": "Běhoun\n\nTermín běhoun je užíván ve více významech\n"}
{"id": "37972", "url": "https://cs.wikipedia.org/wiki?curid=37972", "title": "Koberec", "text": "Koberec\n\nKoberce jsou textilie, kterými se pokrývají podlahy nebo stěny. V původní formě to byly (a jsou) výrobky, u kterých se k předem určeným rozměrům každého kusu přizpůsobuje vzorování a celá konstrukce koberce. Od 50. let minulého století se vyrábí také koberce jako celoplošné podlahové textilie, což je libovolně dlouhý pás v šířkách až do 6 metrů, který se stříhá podle potřeby uživatele. \n\nPrvní koberce se zhotovovaly pravděpodobně ve Střední Asii před 4-5 tisíci lety. Dosud nejstarší nález pochází z okolí Pazyryku v jednom z údolí Altaje. \n\nKoberce se vyrábí téměř ze všech druhů textilních vláken a přízí.\n\nPříze na jednoduché tkané koberce jsou nejčastěji z juty nebo kokosu (pevnost v tahu a v oděru).\n\nBavlněné a jutové příze jsou nejvhodnější materiál pro podkladové kobercové tkaniny.\n\nVlna a směsi s vlnou jsou vhodné na smyčkové a vlasové koberce pro svoji pružnost a rychlé zotavení po působení tlaku. Skoro všechny ručně vázané koberce jsou z mykaných vlněných přízí.\n\nZ přírodního hedvábí se vážou velmi jemné gobelíny.\n\nModerní koberce pro domácnost, pro veřejné budovy a pro venkovní použití se vyrábí téměř výhradně z umělých vláken (PA, PP, PAC, VI). Jsou to buďto staplové mykané příze nebo tvarované filamenty z těchto materiálů. Podle údajů z USA sestávají koberce z více než 60 % z polyamidů, 30 % z polypropylenových filamentů a jen asi 1 % z vlněných vláken. \n\nStaplové příze jsou výhodnější pro kobercové vzory z mnoha barev, zatímco u hedvábí je prakticky vyloučeno žmolkování hotového zboží. Materiál na staplové příze se většinou barví ve vločce nebo během přádního procesu (vlna), umělá vlákna se nejčastěji barví ve hmotě (barva se přidává do suroviny před zvlákňováním).\n\nZákrut kobercových přízí se velmi často fixuje pařením (\"heatsetting\"). Tím se dosáhne, že příze při zpracování nesmyčkují a zejména toho, že konce vlasových nití na kobercích se nerozevírají a tím se značně zvýší užitná hodnota podlahové krytiny.\n\nPřed dalším zpracováním se 2-6 (staplových i hedvábných) nití druží a seskává.\n\nPodle výrobních technik se koberce a podlahové krytiny často dělí do skupin: Vázané, tkané, všívané, vpichované, chemicky pojené.\nDo každé skupiny patří několik výrobních postupů a vzorovacích technik, k běžným pojmům patří:\n\nNa osnovní nitě se navazují uzlíky různého tvaru (perský, smyrenský) podle předem určeného barevného vzoru a každá řada uzlíků se protkává dvěma útky v plátnové vazbě. Vlněné koberce mívají 8 uzlů, hedvábné 60-100 na cm². Špičky uzlů se pak postřihují.\n\nV asijských zemích, zejména v Íránu, Afghánistánu, Indii a Nepálu, ve středoasijských republikách a v Turecku se vyrábí ručně vázané koberce se specifickým vzorováním a zvláštní výrobní technikou. Je to dlouhá řada druhů, jejichž původ a hodnotu jednotlivých kusů umí posoudit jen úzce specializovaní odborníci.\nMezi nejznámější druhy patří např.: Kelim.\n\nV 70. letech minulého století bylo v západní Evropě poměrně dost rozšířené amatérské zhotovování menších ručně vázaných koberců. K tomu účelu se prodávaly soupravy přízí (nastříhaných na délku cca 5 cm) s podkladovou tkaninou a patřičným návodem k určitému vzoru.\nNa snímku vpravo je příklad amatérsky vázané předložky s ukázkou vzorků přízí, jehly a podkladové tkaniny na rubní straně koberce.\n\nÚdajně největší ručně vázaný koberec na světě byl vyroben v Íránu a pokrývá od roku 2001 podlahu Velké mešity v Maskatu (Omán). Měří 4 343 m² a váží 22 tun. Příze z čisté vlny je na něm vázána do základní bavlněné tkaniny\nTkací stroje napodobují ruční vázání, nejznámější jsou tzv. gripper axminsterské koberce.\n\nPostup výroby:\nSkřipec vytáhne z podavače příslušnou barvu a délku vlasové příze, která se odřízne. Skřipec zavede vlasovou osnovu dospod základní tkaniny, kde se upevní dvěma útky a poté se protáhne zpět na povrch. Vlas se upevní dalšími útky a celý proces se opakuje.\n\nTkají se v rypsové nebo keprové vazbě a označují se podle druhu vláken, ze kterých jsou vyrobeny, například jutové, sisalové, kokosové.\nNejčastější použití: jako běhouny\n\nTkaní koberců prutovou technikou, tkaní dvojplyšů a gobelínů je složité a nákladné. Tyto druhy se proto vyrábí jen v omezeném množství a pro speciální účely.\nVšívané koberce jsou nejrozšířenějším druhem podlahových krytin. (Podle amerických pramenů až 90 % všech koberců). Technologie je známa v celém světě pod označením \"tufting\". Vlas se všívá do základní tkaniny, která může být zhotovena z juty, z polypropylénových pásků nebo jiných materiálů. Napnutá tkanina se vede ke všívacímu zařízení, kde jsou v jehlovém rámu uloženy jehly s navlečenými vlasovými nitěmi. Jehlový systém propichuje tlakem jehly nosnou textilii na opěrném stole. Vlasové nitě jsou zachyceny háčkem pod jehlou a vytvoří se tak smyčka. Po vytažení jehly z nosné textilie se textilie posune o určitou délku a celý proces všívání se opakuje. V případě výroby koberců s řezaným vlasem jsou háčky pod jehlami opatřeny řezným nožem.\n\nVšívané koberce jsou velmi jemné. Základní tkanina, do které je všíván vlas, musí být prostupná pro jehlu. Proto se k rubu koberce přidávají sekundární vrstvy ze tkaných nebo netkaných textilií nebo zátěrů, které slouží k zafixování smyček a k vyztužení koberce.\n\nPatří k nejlevnějším podlahovým textilním krytinám. Vyrábí se jednou operací na jehelném zařízení. Princip výroby spočívá ve vzájemně propletených vláknech rouna pomocí speciálních vpichovacích jehel. Do spodního podkladového rouna jsou používány odpadové textilní materiály. Vrchní rouno, jehož vlákna jsou vpichována do podkladového rouna, je z kvalitnějších materiálů. Z rubové strany se zatírají a tuží.\nPopsaným způsobem vzniká textilie s hladkým povrchem. S pomocí tzv. vidličkových jehel se na stejných strojích mohou vyrábět smyčkové podlahové krytiny.\n\nLepené podlahové krytiny vznikají lepením různých vlákenných materiálů na podkladovou textilii. Chemicky pojené koberce s řezaným vlasem se vyrábí obdobně jako dvojplyš, vlasová osnova se však nezatkává, ale lepí na podkladovou textilii a po vytvrzení pojiva se řeže – vzniká lepený koberec.\n\nHlavním účelem koberce je tepelně izolovat podlahu a tím snížit tepelné ztráty v místnosti. Dalším účelem je změkčení podlahy a ozdobná funkce. V pohádkách (převážně arabských) bývá používán k létání.\nMimo domácnost nachází podlahové krytiny široké použití v různých speciálních provedeních, zejména\n\n\n\nNa nákresu vpravo je příklad složení umělého trávníku:\n\n1 vlákna povrstvená silikonem;\n2 pryžový granulát;\n3 spirálovitě zkadeřená vlákna;\n4 podklad z polypropylénu\n\nOdhad odborníků z roku 2017 udával celosvětovou spotřebu koberců (bez umělého trávníku) v roce 2021 na 5 miliard m v hodnotě 45 miliard USD. \n\n\n\n"}
{"id": "37973", "url": "https://cs.wikipedia.org/wiki?curid=37973", "title": "Splavské rašeliniště", "text": "Splavské rašeliniště\n\nSplavské rašeliniště je přírodní památka ev. č. 928, zhruba 1 až 2 kilometry jihovýchodně od městyse Strážný v okrese Prachatice. Chráněné území zaujímá značnou část rozlehlé Stráženské slatiny v prostoru východně od silnice I/4 a západně od říčky Řasnice. Správa NP Šumava. Důvodem ochrany je údolní rašeliniště s typickou květenou.\n"}
{"id": "37974", "url": "https://cs.wikipedia.org/wiki?curid=37974", "title": "Soběšické rybníčky", "text": "Soběšické rybníčky\n\nSoběšické rybníčky je přírodní památka ev. č. 1043, katastrální území Řečkovice, okres Brno-město, ve správě AOPK Brno.\n\nSoběšické rybníčky leží ve stinném údolí v lesích Soběšické vrchoviny v nadmořské výšce 290–330 m n. m. Podloží je tvořeno biotitickým granodioritem brněnského masivu typu Královo Pole. Na dně údolí je překryt fluviálními sedimenty. Z půd jsou zastoupeny gleje (typický a pseudoglejový) a kambizemě (typická a dystrická).\n\nZ dřevin dominuje olše lepkavá (\"Alnus glutinosa\"), dále je zastoupen bez černý (\"Sambucus nigra\"), habr obecný (\"Carpinus betulus\"), hloh obecný (\"Crataegus laevigata\"), jasan ztepilý (\"Fraxinus excelsior\"), javor babyka (\"Acer campestre\"), lípa malolistá (\"Tilia cordata\"), líska obecná (\"Corylus avellana\") a vrba jíva (\"Salix caprea\"). Z bylinného patra je to nedošáchor (\"Carex pseudocyperus\"), pomněnka hajní (\"Myosotis nemorosa\"), psineček výběžkatý (\"Agrostis stolonifera\"), rdest kadeřavý (\"Potamogeton crispus\"), zblochan řasnatý (\"Glyceria plicata\") a žabník vodní (jitrocelový, \"Alisma plantago-aquatica\"). \n\nLokalita je významná pro rozmnožování obojživelníků - ropucha obecná (\"Bufo bufo\"), skokan hnědý (\"Rana temporaria\") a štíhlý (\"Rana dalmatina\"), zjištěn byl i čolek horský (\"Triturus alpestris\"). Dále tam žije hrabošík podzemní (\"Microtus subterraneus\"), rejsek malý (\"Sorex minutus\"), z ptáků žluna šedá (\"Picus canus\"). Z ichtyofauny v dolním rybníčku je prokázán perlín ostrobřichý (\"Scardinius erythrophthalmus\") a plotice obecná (\"Rutilus rutilus\"). Přitomnost ichtyofauny má negativní vliv na rozmnožování obojživelníků a proto se provádí v rámci plánu péče její odlovení.\n\nPřes rybníčky protéká potok Kubelín, přítok Ponávky.\n\nDůvodem ochrany byly dva malé rybníčky, refugium obojživelníků. Po protržení hráze horního rybníčku byly v letech 2007-2010 vybudovány tři mělké tůňky a došlo k vykácení dřevin zastiňujících vodní plochu pro zlepšení podmínek rozmnožování obojživelníků. \n\n"}
{"id": "37978", "url": "https://cs.wikipedia.org/wiki?curid=37978", "title": "Hagia Sofia", "text": "Hagia Sofia\n\nHagia Sofia (řecky Ἁγία Σοφία, turecky\nAyasofya) čili chrám Boží Moudrosti je byzantský chrám z let 532–537 v zátoce Zlatý roh v Istanbulu, jedna z nejznámějších sakrálních staveb světa. Původní křesťanská svatyně s centrální kupolí a sídlo patriarchy byla po dobytí Konstantinopole Osmany (1453) upravena na mešitu (a později opatřena minarety); v roce 1934 byla v rámci Atatürkových reforem sekularizována, od té doby slouží jako muzeum. Téměř tisíc let (do dokončení katedrály v Seville v roce 1520) byla největší katedrálou na světě.\n\nHagia Sofia byla postavena na popud byzantského císaře Justiniána, a to na místě, kde stály již dříve dva basilikální chrámy Boží Moudrosti (řecky sofia) z let 335 a 415. Architekty stavby byli Isidor z Milétu a Anthémios z Trallu a byla vysvěcena 27. prosince 537, na vnitřní výzdobě mozaikami a freskami se pracovalo dalších více než sto let. Dodnes je nejvýznamnější památkou byzantské architektury, symbolem celého Istanbulu. Již roku 558 se její kopule při zemětřesení zřítila, další zemětřesení v letech 989 a 1346 neměla tak ničivý účinek. Chrám byl v této době také sídlem konstantinopolského patriarchy. Po dobytí Konstantinopole 4. křížovou výpravou byl chrám Boží Moudrosti sídlem latinského patriarchy konstantinopolského.\n\nByzantská říše postupně ztrácela svůj vliv, až byla roku 1453 zcela vyvrácena Osmany, kteří dobyli za vlády sultána Mehmeda II. Konstantinopol. Hagia Sofia byla přebudována na mešitu, figurální křesťanské mozaiky byly zakryty. Chrám se stal hlavní – nyní již istanbulskou mešitou, podle jejího vzoru se začaly stavět další mešity nejdříve ve městě a později v celé osmanské říši.\n\nV závěru 19. století byla Hagia Sofia ve velmi špatném stavu. Turecký sultán pozval ze Švýcarska bratry Fossatiovy, aby provedli nezbytné opravy stavby.\n\nRoku 1934 nařídil Mustafa Kemal Atatürk, tehdejší prezident Turecké republiky, že Hagia Sofia bude sekularizována a přebudována na muzeum. V roce 1993 inspekce UNESCO zjistila chátrající stav budovy, takže byla podniknuta rekonstrukce.\n\nV květnu roku 2016 demonstrovalo před chrámem Hagia Sofia několik tisíc muslimů z různých koutů Turecka, aby tak vyjádřili podporu opětovnému zavedení islámských bohoslužeb v tomto chrámu.\n\nNeobyčejně odvážná centrální stavba s velikou cihlovou klenbou znamenala přelom ve vývoji architektury. Původní stavba téměř čtvercového půdorysu o rozměrech asi 80 × 71 m byla později obestavěna různými přístavky. Do chrámu se vstupovalo od severovýchodu dnes zbořeným atriem s mramorovými sloupy a trojí bránou do úzkého vnějšího nartexu. Ten je spojen pěti vchody s dvoupatrovým vnitřním nartexem o rozměrech 9 × 60m; spodní patro sloužilo uchazečům o křest (katechumenům), horní je součástí chrámového ochozu. Centrální kupole o průměru 32 m sahá do výše 55,6 m, po jejím obvodě je mezi žebry klenby 40 úzkých oken a celá kupole je nesena čtyřmi mohutnými kamennými pilíři o rozměrech 7,5 × 18 m, jimiž dole procházejí boční lodi. Přechod ze čtvercového půdorysu ke kruhové kupoli zprostředkují trojúhelníkovité nosné výplně (pendentivy), 20 m vysoké, nad nimiž kupole vyčnívá už jen o 15 m. Na střední čtverec navazují na západ i na východ dva nižší polokruhové prostory o stejném poloměru s konchovou klenbou, která podpírá hlavní kupoli. Zbytek půdorysu vlevo i vpravo je hlavními pilíři klenby rozdělen na menší klenuté prostory bočních lodí. Spodní patro je součástí hlavního prostoru, horní patro, otevřené do lodi arkádami, bylo vyhrazeno ženám (gynaeceum) a je přístupné zvenčí rampami a schodišti. Na jihovýchodní straně vybíhá prostor do apsidy. Kupole jsou pokryty olověným plechem o síle asi 6 mm, který je přibit k dřevěným latím.\n\nPůsobivost hlavního prostoru zdůrazňuje nepřítomnost sloupů, a protože hlavní pilíře dovnitř nijak nevyčnívají, divák má dojem, jako kdyby klenba byla někde zavěšena. Kupole je postavena ze čtvercových cihel o straně 80 a 70 cm a 5 cm silných, s téměř stejně silnými spárami. Spáry neprobíhají radiálně ke středu klenby, nýbrž šikmo, aby se síly lépe přenášely. Stěny jsou obloženy deskami z 6 druhů barevných mramorů, které jsou připevněny bronzovými sponami. Podlahu tvoří ornamentální mramorové mozaiky, stěny a klenby jsou z velké části pokryty barevnými mozaikami andělů a světců na zlatém pozadí. V chrámu je celkem 107 mramorových sloupů, z nichž některé pocházejí z řeckých chrámů v Efesu a v Baalbeku. Kromě zmíněných 40 oken pod hlavní kupolí vnitřek osvětluje i množství velkých i menších oken v bočních stěnách i pod ostatními kupolemi.\n\n\n"}
{"id": "37982", "url": "https://cs.wikipedia.org/wiki?curid=37982", "title": "Jean-Baptiste Lully", "text": "Jean-Baptiste Lully\n\nJean-Baptiste de Lully (, rodným jménem \"Giovanni Battista Lulli\", 28. listopadu 1632 Florencie – 22. března 1687 Paříž) byl francouzský hudební skladatel italského původu, který od roku 1662 zcela ovládal francouzskou hudební scénu. Patří k nejvýznamnějším francouzským skladatelům barokního období a je faktickým tvůrcem francouzské národní opery (je autorem první francouzské opery \"Cadmus et Hermione\" z roku 1673) a francouzského typu operní ouvertury. \n\nLully také rozvinul recitativ ve francouzštině. Nahradil \"recitativo secco\" (suchý recitativ) novou formou \"\" (doprovázený recitativ), pro kterou jsou typické rytmické variace a přesná umístění slov. Vytvořil nový styl deklamace, který byl přesně uzpůsoben pro francouzštinu. Při zpěvu se díky této invenci vyrovnává rozdíl mezi árií a recitativem, zpěv pak zní více kontinuálně.\n\nPatřil mezi několik málo důvěrných přátel krále Ludvíka XIV. I díky tomu se stal nejvlivnějším a nejúspěšnějším skladatelem v období jeho vlády ve Francii a ve francouzských dějinách vůbec.\n\nTéměř tři staletí byl Lully znám spíše kvůli neobvyklým okolnostem své smrti. Při dirigování jedné ze zkoušek v roce 1687, se Lully prudce udeřil bodcem těžké barokní taktovky do palce pravé nohy, který se v důsledku nedostatečné hygieny zanítil. Protože odmítal včasnou amputaci, která by byla nutná pro zastavení gangrény, zánět se rozšířil. Pozdní amputace nohy již nepomohla a Lully o dva měsíce později zemřel. Teprve nový zájem o barokní hudbu v posledních desetiletích 20. století vedl k hlubšímu poznání Lullyho děl.\n\nMezi Lullyho nejdůležitější díla patří ve spolupráci s Molièrem \"Měšťák šlechticem\" a \"Psyché\", ve spolupráci s Quinaultem pak \"královská opera Atys\", \"opera muzikantů Isis\" a mistrovské dílo \"Armida\".\n\nJeho kompoziční styl napodobovali soudobí hudební skladatelé po celé Evropě. Díky svému rozsáhlému dílu a hudebním invencím ovlivnil Lully i řadu pozdějších hudebních skladatelů (například G. F. Händela, J. S. Bacha, J.-P. Rameaua a další).\n\nGiovanni Battista Lulli se narodil v toskánské Florencii. Giovanniho otec byl mlynář Lorenzo di Maldo Lulli, jeho matkou Caterina, rozená del Sera. Od dětství projevoval velké hudební nadání, díky kterému nemusel pracovat v otcově mlýně, ale dostalo se mu v tomto směru patřičného vzdělání u františkánů, kteří jej naučili hrát na kytaru, housle a cembalo. V roce 1646 si nadaného třináctiletého chlapce povšiml Roger Lotrinský, rytíř de Guise, který navštívil Florencii během místních slavností při své cestě z Malty do Francie. Zde hledal někoho, kdo by mohl konverzovat v italštině s jeho neteří Annou Marií Louisou Orleánskou, dcerou Gastona Orleánského. Mladý Giovanni jej zaujal natolik nejspíše proto, že ovládal zpěv, tanec i hru na housle. Rytíř de Guise mu nabídl cestu do Paříže, aby se stal pážetem a učitelem italštiny Anny Marie.\n\nV Tuilerieském paláci, kde sídlil dvůr, se mladý Giovanni rychle naučil francouzským zvykům. Kvůli tomu, že princezna Anna Marie neměla vlastní hudebníky či zpěváky, se Giovanni Battista dostal do kontaktu s předními umělci z okruhu královského dvora, se kterými se zapojoval do jejich hudebních produkcí. Pro svou účast na povstání proti králi (neboli \"frondě\") však musel Gaston Orleánský uprchnout, a následně byla i Anna Marie vyhoštěna do exilu v Saint-Fargeau.\n\nDíky svým známostem s mnoha významnými hudebníky dostal Giovanni Battista v únoru 1653 příležitost tančit ve velkolepém Cambefortově baletu \"Ballet de la Nuit\" (\"Balet Noci\"), ve kterém poprvé na veřejnosti vystupoval král Ludvík XIV. v roli boha Apollóna. Ten si povšiml Lulliho výkonu, který ocenil, a postupně se mladý Giovanni stal jedním z jeho nejoblíbenějších tanečníků. V březnu 1653 byl jmenován královským skladatelem instrumentální hudby (\"\"), čímž začala jeho kariéra u královského dvora.\n\nDvorní balet (francouzsky \"ballet de cour\") byl u francouzského dvora v průběhu Velkého století velmi oblíbený; v baletech tančil sám král i dvořané. Lulli se dvorních představení účastnil jako tanečník a také jako hudebník. V roce 1658 začal hudbu pro dvorní balety sám skládat na texty Isaaca de Benserada, se kterým soustavně spolupracoval až do roku 1669. V roce 1661 byl jmenován superintendantem královy hudby (\") a získal francouzské naturalizační listiny, proto si pofrancouzštil jméno na Jean-Baptiste Lully.\n\nMezi lety 1664–1671 spolupracoval zejména s Molièrem (vlastním jménem Jean-Baptiste Poquelin); společně tvořili \" (\"baletní komedie\").\n\nPřátelství s Molièrem bylo pro Lullyho pro určitý čas klíčové; popularita Molièrových děl s Lullyho hudbou byla na velmi vysoké úrovni, čímž oba upevňovali svou pozici u dvora. Brzy začali být známí jako \"\" (\"dva Jean-Baptisté\"). Svou spolupráci dovedli k dokonalosti v komedii \"Le Bourgeois gentilhomme\" (česky \"Měšťák šlechticem\", 1670). Hra \"Psyché\", sepsaná ve spolupráci s Philippe Quinaultem a Pierre Corneillem, která měla premiéru 17. ledna 1671, znamenala pro Molièra jeho největší úspěch. Zároveň také znamenala konec přátelského vztahu a spolupráce mezi Lullym a Molièrem, který následně až do své smrti spolupracoval s Lullyho rivalem Marc-Antoine Charpentierem.\n\nJean-Baptiste v té době viděl potenciál v něčem úplně jiném, než je dvorní balet či baletní komedie. Pierre Perrin, básník a libretista získal privilegium k založení \"Académie royale de musique\" (\"Královská hudební akademie\"), jejíž produkce začala být po počátečních nejistotách velice úspěšná, což přitáhlo Lullyho pozornost; zpočátku si totiž myslel, že opera ve francouzštině je nesmysl, ale postupně změnil názor, když viděl zájem krále i publika.\n\nPerrin dostal výhradní právo na uvádění oper; jeho spolupracovníkem se stal hudební skladatel Robert Cambert, se kterým sdílel post ředitele \"Académie\". Jejich společná opera \"Pomone\" (\"Pomona\"), která se objevila na scéně 3. března 1671, a další počin ' sice zaznamenaly značný úspěch, avšak Lullyho nátlak na krále a bezohledné chování Perrinových dvou dalších partnerů, spekulantů markýze de Sourdéac a sira de Champeron, mělo za následek, že se Perrin ocitl ve vězení pro dlužníky. Ve vězení jej navštívil Lully a nabídl mu pomoc (doživotní rentu) výměnou za převedení privilegií. Dne 13. března 1672 schválil Ludvík XIV. převedení privilegia pro uvádění oper na Lullyho, který převzal Perrinovu a Cambertovu pozici a stal se ředitelem '. Ihned v ní zavedl profesionální a přísný režim, jenž zahrnoval i dohled nad osobním životem členů souboru – ti si nemohli dovolit nemoc, opilství nebo dokonce těhotenství. Jako první také zavedl rozsáhlé obsazování žen v tanečních rolích.\n\n\"Tragédie en musique\" (neboli pozdějším názvem \"\") je oficiálním označením pro typ opery, který uvedl Lully spolu se svým spolupracovníkem Philippe Quinaultem. Děj je rozčleněn do pěti dějství, kterým předchází prolog (ten je alegorií na aktuální politickou situaci a oslavuje \"největšího z hrdinů\" – Ludvíka XIV.).\n\nPrvní tragédií en musique, uvedenou 27. dubna 1673 v Paříži, se stala opera \"Cadmus et Hermione\" (\"Kadmos a Harmonia\"), která je považována za první francouzskou operu. Po provedení u královského dvora sklidili Lully s Quinaultem velký úspěch a jejich spolupráce pokračovala. Od roku 1673 uvedl Lully každoročně jednu operu, kromě roku 1681, kdy nenapsal žádnou, a roku 1686, kdy sepsal opery dvě. V následujícím roce měla premiéru opera \"Alceste, ou Le triomphe d’Alcide\" (\"Alcesta aneb Triumf Alcidy\"), o rok později (1675) pak \"Thésée\" (\"Théseus\"). V roce 1676 se odehrála premiéra opery \"Atys\", která se stala známou pod přízviskem \"královská opera\"; jednalo se o nejoblíbenější operu krále Ludvíka XIV.\n\nÚspěch, kterého autoři dosáhli s \"Atysem\", chtěli zopakovat i následující rok s novou operou \"Isis\". Náklady na její provedení vystoupaly o polovinu výše než v případě \"Atyse\" (suma vyplacená na premiéru \"Isis\" činila 151 780 livrů 60 sous). Hudebně se jedná o Lullyho nejlepší operu (získala přízvisko \"opera muzikantů\"), avšak u dvora zcela propadla kvůli skandálu, který její uvedení vyvolalo. Již v případě \"Atyse\" se objevovaly veřejné i soukromé kritiky libretisty Philippa Quinaulta, které kulminovaly právě v době premiéry \"Isis\". Nebylo tedy náhodou, že v jinak konvenční zápletce byly v postavě nesympatické, chorobně žárlivé Junony spatřovány rysy madame de Montespan a její rivalka, markýza de Ludres, která byla v tom čase milenkou krále Ludvíka XIV., byla rozpoznána v postavě Íó / Isis. Sám král pak byl přirozeně ztotožňován s Jupiterem, jehož pojetí také nebylo jednoznačně lichotivé (podle belgického historika Manuela Couvreura je Jupiter v \"Isis\" „karikaturou“ a „směšnou postavou“). Že byl tento výklad skutečně v oběhu, dokládá například dobová korespondence madame de Sévigné, a jak informoval Svatého otce apoštolský nuncius v Paříži, „zalíbení, které madame de Montespan v této opeře nalezla, bylo natolik malé, že ji zhlédla jen několikrát; některé situace zápletky nejen že neoceňuje, ale dokonce je shledává nepříjemnými“.Kvůli domnělým narážkám v textu na skutečné osoby ztratil libretista Quinault dočasně přístup ke dvoru, proto si musel Lully najít jiného spolupracovníka. Lully také propustil svého pomocného dirigenta Jeana-Françoise Lallouetta, který se vychloubal, že je autorem nejlepších částí opery. Následujícího roku uvedl Lully operu \"Psyché\", ke které jako libreto použil přepracovaný text z dřívější hry, jehož autorem byl Molière, spolu s Quinaultem a P. Corneillem. V roce 1671; úpravu textu hry na libreto provedl Thomas Corneille. Zcela nové libreto Lully potřeboval až roku (1679) v případě \"Bellérophona\", které opět sepsal Thomas Corneille, spolu s Bernardem de Fontenelle.\n\nV roce 1680 se již mohl Phillippe Quinault ke dvoru vrátit, poté, co veřejně „se slzami v očích“ požádal krále o odpuštění, a mohl tak opět spolupracovat s Lullym. Jejich nová opera \"Proserpine\" se stala vzorovou francouzskou \"\". Sbor zde hraje klíčovou roli; je přítomen ve více než polovině celkové délky opery a opera se vyznačuje bohatou orchestrací.\n\nAž o dva roky později (1682) uvedl Lully s Quinaultem své další dílo, operu \"Persée\" (\"Perseus\") v divadle Palais-Royal v ulici Saint-Honoré. Premiéra se odehrála při příležitosti narození Ludvíka, vévody burgundského, vnuka krále Ludvíka XIV. V témže roce se přesunul královský dvůr do zámku ve Versailles, kde se roku 1683 uskutečnila premiéra opery \"Phaëton\" (\"Faethón\"). Ta se později stala známou pod označením \"lidová opera\" (\"l'Opéra du Peuple\"). Opera \"Amadis\", jejíž námět vybral sám Ludvík XIV., se vymyká klasickému modelu \"\"; námět se neopírá o římskou mytologii, ale o rytířský román \"Amadís Waleský\"; \"Amadis\" měl premiéru v lednu 1684. Významná árie \"\" z opery \"Amadis\" bývá často uváděna samostatně jako typická ukázka jedné z Lullyho nejlepších monologových árií. V roce 1685 byl uveden \"Roland\", který podobně jako \"Amadis\" není dějově založen na římské mytologii, ale na Ariostově básni \"\" (\"Zuřivý Roland\").\n\nV únoru 1686 měla premiéru \"Armide\" (\"Armida\"), která bývá označována jako Lullyho mistrovské dílo. Podobně jako v případě oper \"Amadis\" a \"Roland\" se děj \"Armidy\" neopírá o předlohu z klasické mytologie, ale o Tassův epos \"La Gerusalemme liberata\" (\"Osvobozený Jeruzalém\"). Ludvík XIV. pravděpodobně nikdy \"Armidu\" neviděl, protože u něj Lully upadl v nemilost kvůli svým homosexuálním aférám, které se dostaly na veřejnost v zimě roku 1685. Král se, patrně pod vlivem Madame de Maintenon, od svého oblíbeného skladatele distancoval, stejně jako od Pařížské opery.\n\nLullyho poslední opera \"Achille et Polyxène\" (\"Achilles a Polyxena\"), kterou začal skládat po velkém úspěchu \"Armidy\", měla na tento úspěch navázat. Libreto sepsal Jean Galbert de Campistron, který pro Lullyho sepsal libreto již předchozí rok k \"pastorale héroïque\" \"Acis et Galatée\" (\"Ákis a Galateia\"). Lully před svou smrtí nestihl operu dokončit, zkomponoval jí pouze přibližně jednu třetinu. Zbytek po Lullyho smrti dokončil jeho pomocný dirigent Pascal Collasse, který pro něj pracoval od roku 1677. Opera neměl přílišný úspěch, proto byla brzy stažena.\n\nPo dobu patnácti let byl Lully prakticky jediným autorem oper ve Francii, sám tedy vytvořil národní styl. Jeho díla se stala inspirací pro mnoho dalších evropských skladatelů; například pro Rameaua či Purcella.\n\nLully se stal Francouzem v prosinci 1661; jeho naturalizační listina potvrzuje pofrancouzštělé jméno „Jean-Baptiste de Lully“. Dne 24. července 1662 se v kostele svatého Eustacha oženil s Madeleine Lambert (1642–1720), dcerou Michela Lamberta, významného francouzského pěveckého mistra a theorbisty působícího na královském dvoře a Lullyho blízkého spolupracovníka a spoluautora, a neteří významné dvorní zpěvačky Hilaire Dupuis. Svůj souhlas se sňatkem vyjádřil podpisem svatební smlouvy i král Ludvík a další osobnosti, jako královny Anna a Marie Terezie či ministr Colbert. Měli spolu šest dětí, tři syny a tři dcery, narozené v rychlém sledu v letech 1663–1668. Všichni tři synové (Louis, Jean-Baptiste, Jean-Louis) se stali hudebníky na královském dvoře.\n\nLully předstíral šlechtický původ již od příchodu do Francie, ten však byl veřejně zpochybňován. Ludvík XIV. jej však nepřímo potvrdil, když povolil roku 1681 Lullymu zakoupit hodnost sekretářem krále ('), jež byla spojena se šlechtictvím a dávala mu nárok na oslovení '. Od té doby se podepisoval jako \"\". Jeho pozdější snaha zakoupit statek a titul hraběte de Grignon vyšla naprázdno.\n\nJean-Baptiste patřil mezi několik málo důvěrných přátel krále. Ačkoli měl Lully množství sexuálních i finančních skandálů, kvůli kterým několikrát upadl v královu nemilost, vždy dokázal nalézt cestu zpět do královy přízně; jejich přátelství trvalo téměř až do Lullyho smrti, teprve od poloviny 80. let 17. století bylo možné pozorovat trvalejší ochlazení, které se však nedotklo Lullyho postavení u králova dvora.\n\nLully se v intimní rovině projevoval jako bisexuál; jeho sklony se brzy staly veřejným tajemstvím již před jeho sňatkem, jak svědčí jarmareční píseň z roku 1662. Největší skandál v této oblasti propukl v roce 1685, kdy vyšel najevo Lullyho milenecký vztah s pážetem jménem Brunet, který u něj žil coby student hudby. I v tomto případě Ludvík XIV. neváhal dát najevo svou podporu skladateli.\n\nStejně jako drtivá většina obyvatel tehdejší Francie se i Lully hlásil k římskokatolické církvi, nicméně byl označován za sodomitu a muže bludařských sklonů. Výhrady církve vůči němu ilustruje spor z doby, kdy Lully umíral: kněz mu vyčetl zhýralý život a především odmítl poskytnout svaté přijímání, pokud neslíbí, že zanechá opery. I když Lullyho blízcí hrozili, že si budou stěžovat králi, avšak pařížský arcibiskup François Harlay de Champvallon zpovědníkův příkaz schválil a Lully se musel podřídit. Lullyho tvorba také obsahuje, oproti většině ostatních barokních skladatelů, pouze několik málo děl s duchovní tematikou, navíc jde většinou o dvorské zakázky, kterým se nemohl vyhnout.\n\nNa počest úspěšné operace análního píštělu Ludvíka XIV. 18. listopadu 1686 a jeho následného uzdravení bylo 8. ledna 1687 znovu uvedeno Lullyho \"Te Deum\" v konventu feuillantů, v provedení více než 150 zpěváků a instrumentalistů. Při dirigování jedné ze zkoušek se Lully prudce udeřil bodcem těžké barokní taktovky do palce pravé nohy, který se v důsledku nedostatečné hygieny zanítil. Protože Lully odmítal amputaci probodnutého prstu (a později celé nohy), kterou mu místní i z ciziny přivolaní lékaři radili, postupně se zánět rozšířil, čímž došlo k otravě krve. Po zlepšení stavu v průběhu února nastalo ke konci měsíce rychlé zhoršení. 28. února 1687 k sobě Lully povolal kněze se žádostí o udělení posledního pomazání; ten souhlasil s udělením pomazání pod podmínkou, že jako pokání spálí rozpracovanou partituru své poslední opery (\"Achilles a Polyxena\"). Lully souhlasil a partituru vhodil do ohně. Když byl po odchodu kněze dotázán jedním ze svých přátel, proč to udělal, Lully mu prozradil, že má ještě jednu kopii partitury. Na smrtelné posteli, po posledním pomazání, složil Lully své poslední dílo, pětihlasý kánon \"Il faut mourir, pécheur\" (\"Umíráš, hříšníku, umíráš\").\n\nDne 10. března sepsal Jean-Baptiste Lully svou poslední vůli, v níž mimo jiné odkázal své operní privilegium své ženě a potomkům a svěřil řízení Královské hudební akademie své ženě Madelaine, jíž měli být po ruce François Frichet a dirigent Pascal Collasse; nástupnictví ve funkcích u dvora Ludvíka XIV. měl již zajištěno jeho syn Jean-Louis Lully. Nedlouho poté, 22. března 1687, zemřel na následky gangrény ve své hlavní rezidenci, domě na pařížském předměstí Ville l'Évêque. Po pohřbu v místně příslušném farním kostele kostele svaté Máří Magdalény (zbořen roku 1801, dnes nahrazen kostelem novým), na kterém zaznělo jeho \"Dies irae\" (\"Den hněvu\"), bylo jeho tělo – v souladu s přáním vyjádřeným v závěti – uloženo do tomby v augustiniánském kostele Panny Marie Vítězné v Paříži, až na vnitřnosti, které zůstaly uloženy u Máří Magdalény. Lullyho vdova dala v kostele, kde byl pohřben, zřídit výstavný kenotaf, který se dochoval, avšak na jiném místě a bez kovových a štukových součástí, které byly zničeny za velké francouzské revoluce.\n\nJean-Baptiste Lully po sobě zanechal čtyři domy – totiž svou rezidenci ve , původní pařížský dům v ulici Sainte-Anne, nájemní dům v ulici Royale a venkovské sídlo v Puteaux a nemalý movitý majetek, zejména překvapivé množství hotovosti. Novinové zprávy uváděly, že se v jeho truhlách našlo až 760 000 livrů, což představovalo více než pětisetnásobek ročního platu průměrného dvorního hudebníka; pozůstalostní soupis však uvádí 266 562 livrů v hotovosti, spolu s nábytkem a cennostmi 387 000 livrů a po připočtení ceny nemovitostí zhruba 650 000 livrů celkové hodnoty pozůstalosti.\n\nLullyho pověst dvorního intrikána neblaze poškodila jeho hudební postavení, ale v poslední čtvrtině 20. století snaha o autentické uvádění staré hudby způsobila znovuzrození několika polozapomenutých jevištních skladeb. Uvedení opery \"Atys\" zahájilo novodobý zájem o francouzskou barokní operu. Na rozdíl od \"Atyse\", který se dočkal i scénického provedení, je většina Lullyho oper prováděna pouze v koncertním provedení; například \"Isis\".\n\nKromě oper patří mezi Lullyho významná duchovní díla 11 malých a 11 velkých motet. Jejich text vychází ze žalmů (například \"\", podle žalmu č. 2) či se opírá o křesťanské motivy (\"Plaude Laetare Gallia\", \"Raduj se a zpívej Francie\").\n\nPro Lullyho hudební díla je typická rytmická preciznost, dramatický patos; velké, jednoduché, výrazně melodické linky árií, velké zastoupení sboru a orchestru a bohatá choreografie.\n\nLullyho dílo se ve srovnání s jeho současníky zachovalo v mimořádném rozsahu. Jako schopný podnikatel si byl vědom propagačního významu publikace svých děl a byl schopen ji financovat, všechna rozměrná díla jeho zralého období tak jsou dostupná ve formě autorských tištěných partitur. Po Lullyho smrti navíc král Ludvík XIV. nařídil shromáždit všechna zachovaná Lullyho díla. Této úlohy se ujal skladatel André Danican Philidor (1652–1730), králův hudební knihovník a kopista. Díky němu se zachovala řada skladeb ze začátků Lullyho působení u královského dvora z 50. a 60. let 17. století. Ojediněle se opisy Lullyho děl zachovaly i v jiných rukopisných sbírkách. Philidorovy opisy jsou velmi spolehlivé: neváhal například nechat skladby jen torzovité, aniž by chybějící úseky nebo hlasy doplňoval. Ne vždy je však spolehlivé přiřčení Lullymu, u některých skladeb bylo později prokázáno, že je napsali jiní skladatelé. Philidor i pozdější badatelé občas podléhali jednak tendenci připisovat slavnému Lullymu i skladby jeho méně známých současníků, jednak tendenci spoléhat na Lullyho pověst a připisovat mu skladby vyšší kvality, zatímco u skladeb méně zdařilých jeho autorství popírat.\n\nPřesto jsou z dobových zpráv známa Lullyho díla, která se nezachovala, zejména baletní hudba.\n\nPrvní novodobé edice Lullyho děl pocházejí z poslední čtvrtiny 19. století, věnoval se jim například francouzský skladatel Théodor de Lajarte (edice sedmi oper v letech 1877–1883) nebo německý muzikolog Robert Eitner (edice \"Armidy\" z roku 1885). Edice Lullyho souborného díla, kterou zahájil Henry Prunières roku 1930, se zastavila jeho smrtí roku 1942. Německý muzikolog Herbert Schneider sestavil seznam Lullyho děl \"Lully Werke Verzeichnis (LWV)\", který je utvořen chronologicky (nikoli tematicky = podle druhu skladby, jako například \"BWV\"), podle data prvního uvedení skladby (premiéry). Schneider stojí společně s Jerômem de La Gorce v čele nové kritické edice souborného Lullyho díla, kterou vydává nakladatelství Georg Olms Verlag. \n\nObjemově největší část Lullyho díla zahrnují jeho opery. K nim přistupují balety a příbuzná jevištní díla (comédie-ballet, tragédie-ballet, divertissement) vzniklá pro dvůr Ludvíka XIV. Mnohem menší část zaujímá duchovní tvorba, a to výhradně ve formě moteta („velkého“ a „malého“). Lullyho dílo dále obsahuje řadu drobných skladeb vokálních a instrumentálních, zejména tanečních. Zachovaly se převážně v kopiích a většinu z nich nelze přesně datovat ani určit jejich konkrétní účel či adresáta.\n\nV oblasti duchovní hudby tvoří Lullyho příspěvek soubor motet. Klasické francouzské moteto se konstituovalo krátce před skladatelovým příchodem do Paříže, za vlády Ludvíka XIII., a jeho základní stylové rysy se rychle ustálily v tvorbě Nicolase Formého, Guillauma Bouzignaca, Thomase Goberta a Jeana Veillota. V 50. letech 17. století definoval Henri du Mont ve své tvorbě žánry „velkého moteta“ a „malého moteta“. Lully v tomto oboru přinesl mnohem méně inovací než v jevištních žánrech. Na rozdíl od baletu a opery zde měl také po celou svou kariéru zdatné konkurenty, vedle du Monta zejména Marka-Antoina Charpentiera a Michela-Richarda Delalanda.\nVelké církevní obřady u dvora Ludvíka XIV. byly pro Lullyho významnou možností, jak se prosadit a udržet si svou pověst, protože se jich mohlo účastnit i více posluchačů než v případě dvorských zábav. Navíc se nabízelo využití většího množství hudebníků než při jakékoli jiné příležitosti, protože při těchto obřadech bylo možno spojit hudební personál „královské kaple“ (\"musique de la Chapelle\"), vyhrazený pro duchovní hudbu, se světskými tělesy (\"musique de la Chambre\"), a již roku 1663 se premiéry Lullyho \"Miserere\" účastnilo přes 140 pěvců a instrumentalistů. Prvním Lullyho motetem bylo zřejmě – autorství není prokázáno s naprostou jistotou – \"Jubilate Deo\", zvané též \"Motet de la Paix\", které mělo premiéru 29. srpna 1660 na oslavu dosažení Pyrenejského míru. Bylo brzy zapomenuto, zato následující moteto \"Miserere\", napsané pravděpodobně pro Velikonoce roku 1663, bylo opakováno při řadě příležitostí u královského dvora i jinde. Menšího ohlasu dosáhly \"O lachrymae\" a \"Benedictus\", napsané patrně v letech 1663–1664. Moteto \"Plaude laetare Gallia\" z roku 1668, napsané ke slavnostnímu křtu Velkého dauphina, zůstalo nadlouho poslední. V 70. letech Lully napsal jediné moteto, zato jedno ze svých nejslavnějších: \"Te Deum\" ke křtu vlastního syna Louise na zámku ve Fontainebleau, kde mu byl kmotrem sám král (1677).\n\nLully se vrátil k motetům až v roce 1683, kdy začaly u královského dvora pod vlivem Madame de Maintenon nad zábavami převládat projevy zbožnosti, zejména po smrti královny Marie Terezie, a Lully se snažil udržet svůj vliv. Mezi lety 1683 a 1687 napsal druhou šestici velkých motet: \"De profundis\", \"Dies irae\" (obě se hrála na pohřbu královny), \"Quare fremerunt\" (podle žalmu 2), \"Domine salvum fac regem\", \"Notus in Judaea Deus\" (podle žalmu 76) a \"Exaudiat te Dominus\" (podle žalmu 20).\n\nTexty těchto velkých motet jsou v latině pocházejí z různých liturgických zdrojů (zejména z Knihy žalmů), některé však napsal zvlášť pro tuto příležitost Pierre Perin. Zpívaný text je rozložen mezi velký a malý sbor. Velký sbor je pětihlasý a obsahuje hlasy „dessus, haute-contre, taille, basse-taille a basse“ (přibližně soprán, kontratenor, tenor, baryton a bas), tedy výhradně mužský – soprány zpívali chlapci – a s dominancí nižších hlasů. Malý sbor u Lullyho tvoří čtyři nebo pět sólistů: tři mužské hlasy (haute-contre, taille, basse) a jeden či dva ženské, totiž dessus či bas-dessus (alt), přičemž sólisté byli zpravidla profesionální pěvci. Orchestrální doprovod je stejně jako velký sbor pětihlasý a nástroje většinou dublují některý z hlasů; od \"Te Deum\" zařadil skladatel do orchestru trubky a tympány, do té doby v církevní hudbě nepoužívané. Vedle zpívaných částí obsahují Lullyho moteta rozměrné instrumentální části, „symphonies“ a „ritournelles“.\n\nZatímco první velká moteta měla tradičně uměřenou a vyváženou melodicko-harmonickou strukturu, od \"Plaude laetare Gallia\" Lully výrazně posílil harmonickou složku a využíval kontrapunkt a imitace. Pod vlivem zkušeností z jevištní hudby se jeho moteta stávaly čím dál divadelnějšími, což zejména platí o poslední šestici. Mezi použité prostředky patřily dynamické a harmonické kontrasty, změny rytmického základu, čím dále „opernější“ využívání malého sboru k áriím, duetům či tercetům, individuálnější využívání zejména dechových nástrojů. Dramatického účinku dosahoval také častými změnami tempa – například v \"Dies irae\" 27krát. Vliv italské hudby, zřetelný zejména v chromatismech v pasážích připomínajících žalozpěv, postupně slábne.\n\nMalá moteta se zachovala často v pozdních opisech a jsou s nimi spojeny různé otázky. Z třinácti malých motet původně připisovaných Lullymu je dnes u dvou jeho autorství vyloučeno a u třetího, \"Exaudi Deus\", je ze stylových důvodů pochybné. Nesporných zůstává deset: \"Anima Christi, Ave coeli munus supernum, Dixit Dominus, Domine salvum fac regem, Laudate pueri Domium, O dulcissime Domine, Omnes gentes plaudite manibus, O sapientia in misterio, Regina coeli\" a \"Salve Regina\". Pocházejí všechna nejpravděpodobněji z let 1683–1686 a podle Philidorových údajů z roku 1729 byly složeny pro klášter dcer Nanebevzetí Panny Marie. V jejich kostele se konaly slavné hudební produkce, jichž se účastnily i profesionální pěvkyně či pěvci z blízké Opery. Lullyho malá moteta jsou složena pro tři hlasy – většinou ženské, soprány (dessus) a alty (bas-dessus), ale tři z nich vyžadují i mužské hlasy. Doprovod je pouze pro basso continuo (zpravidla violoncello), k němuž při předehrách a mezihrách přistupují „dessus“ (housle) a „violon“ (dnešní viola). Texty jsou latinské, vzaté ze žalmů či tradiční liturgie. Více než v jiné Lullyho tvorbě z jeho vrcholného období se v nich objevují italské rysy, jako jsou chromatismy, vokalízy a recitativy v pravidelném rytmu.\n\nScénická díla a moteta tvoří největší část Lullyho díla. Zbytek tvoří drobnější vokální a instrumentální díla příležitostné povahy, komponovaná pro různé slavnostní příležitosti spojené s Lullyho funkcemi u královského dvora. Mezi nimi je řada pochodů (\"Première marche des mousquetaires\" 1658, \"Marches et batteries de tambour\" 1670, \"Marches pour le régiment de Savoie\", 1685), soubor 54 trií pro dvoje housle a basso continuo, ale například i hudba pro kolotoče králova bratra (\"Airs pour le Carrousel de Monseigneur\", 1686). U řady drobných vokálních skladeb označených většinou jako „air“ na slova Philippa Quinaulta, Isaaca de Benserade, Pierra Perrina a dalších, stejně jako u řady jednotlivých tanců (allemande, bourrée, sarabande, chaconne, především však Ludvíkem XIV. zvláště oblíbená courante), které se dochovaly bez spolehlivé datace, není jasné, zda vznikly samostatně nebo jako součást dvorských baletů nebo „divertissements“, od nichž se stylově neodlišují. Instrumentální hudba jiná než taneční je v Lullyho díle výjimkou (\"Plusieurs pièces de symphonie\", 1685), sólová hudba pro jednotlivé nástroje se v něm nevyskytuje.\n\n\n\n\n"}
{"id": "37986", "url": "https://cs.wikipedia.org/wiki?curid=37986", "title": "Ronaldinho", "text": "Ronaldinho\n\nRonaldo de Assis Moreira (*21. března 1980, Porto Alegre), známější pod přezdívkou Ronaldinho je bývalý brazilský fotbalista a reprezentant. Na klubové úrovni působil v Brazílii, Francii, Španělsku, Itálii a Mexiku. Pelé ho roku 2004 zařadil mezi 125 nejlepších žijících fotbalistů.\n\nV září 2016 se stal ambasadorem katalánského klubu FC Barcelona, kde také hrával.\n\nSvoji profesionální kariéru zahájil v brazilském týmu Grêmio, kde hrál od roku 1998 do roku 2001. V červnu 1999 debutoval v brazilské seniorské reprezentaci a hned vstřelil gól. V roce 2001 podepsal Ronaldinho pětiletý kontrakt s francouzským Paris Saint-Germain FC, který následovaly dlouhé tahanice mezi kluby o odstupném. Grêmio nakonec dostalo 5 milionu dolarů.\n\nV roce 2002 pomohl Brazílii k zisku titulu mistrů světa. Mezi jeho nejznámější okamžiky na turnaji patří 35 metrů dlouhý lob, kterým překonal ve čtvrtfinále anglického brankáře Davida Seamana.\n\nV létě roku 2003 dával najevo, že chce PSG opustit, jelikož se nekvalifikovalo do evropských pohárů. Tak začala bitva mezi elitními kluby o tuto budoucí hvězdu, kterou nakonec nabídkou za 32 milionů euro vyhrála FC Barcelona a přetáhla Ronaldinha favorizovanému Manchesteru United. Splnil očekávání a dovedl Barcelonu k druhému místu v La Lize v sezóně 03/04. Brazilský fotbalista zářil i v sezonách 2004/05 a 2005/06 a Barcelona z toho očividně profitovala, když dvakrát za sebou vyhrála španělskou ligu a jednou i Ligu mistrů UEFA. V tomto období byl mnohými experty považován za nejlepšího fotbalistu planety.\n\nV sezoně 06/07 ale přišel mírný ústup z pozic, až nápadně často střídal dobré výkony s těmi špatnými, vyčítal se mu špatný přístup k tréninkům a ačkoliv měl individuální statistiky (vstřelené branky, asistence) nejlepší od doby, co na Camp Nou přestoupil, na jeho výkonech bylo očividné, že mají klesající tendenci. Rád porušoval životosprávu se svými spoluhráči (nejčastěji s Decem a Eto'em) a tak trápení pokračovalo i v sezoně následující, trenér Barcelony Frank Rijkaard dokonce v několika utkáních posadil svou hvězdu na lavičku náhradníků.\n\nV následujícím roce na tom byl ještě hůře. Měl časté zdravotní potíže a do základní sestavy se dostával sporadicky. Trápila se však i celá Barcelona, proto přišel nový trenér Josep Guardiola. Guardiola začal s obměnou kádru a Ronaldinhovi (i s Decem) oznámil, že už s ním příští rok nepočítá a může si začít hledat nové angažmá. Největší zájem o něj projevily kluby Manchester City a AC Milan. Nakonec přestoupil za 25 000 000 EUR do italského AC Milan, kde podepsal smlouvu do roku 2011. V lednu 2011 se vrátil do rodné Brazílie, kde podepsal smlouvu s CR Flamengem až do roku 2014. Na konci května 2012 však klub z důvodu neplacení mzdy opustil. Vzápětí podepsal šesti měsíční kontrakt s brazilským klubem CA Mineiro. V Mineiru působil až do července 2014. Začátkem září 2014 podepsal dvouletou smlouvu s mexickým týmem Querétaro FC. V létě 2015 posílil brazilský Fluminense FC, kde po 2 měsících skončil.. Začátkem září 2016 oficiálně ukončil svou bohatou fotbalovou kariéru.\n\n\n\n\n\n"}
{"id": "37990", "url": "https://cs.wikipedia.org/wiki?curid=37990", "title": "Uvala", "text": "Uvala\n\nUvala je krasová povrchová sníženina vzniklá nejčastěji bočním spojením několika závrtů, čímž dojde k vytvoření zvláštní formy krasového údolí. Rozměrově je tedy obvykle větší než samostatný závrt (nemusí být ale pravidlem - viz obrovské závrty/menší uvaly vzniklé spojením drobnějších závrtů), ale menší než polje.\n\n"}
{"id": "37991", "url": "https://cs.wikipedia.org/wiki?curid=37991", "title": "Závrt", "text": "Závrt\n\nZávrt je jedním z nejtypičtějších povrchových krasových tvarů. Nejčastěji jde o okrouhlé deprese (sníženiny), dosahující průměru od několika metrů do 1 km (útvary větší bývají již označovány jako polje) a hloubce od 1 m až po hluboké závrty hlubší než 100 m.\n\nZávrty vznikají nejčastěji rozpouštěním rozpustné horniny směrem do podzemí, které se označuje také jako \"krasovění\". Četnost závrtů na 1 km² bývá někdy udávána jako jedna z charakteristik stupně zkrasovění oblasti. V tropickém krasu dosahuje tato četnost někdy až několik set závrtů na km². Závrty se často vyskytují ve skupinách či řadách, podmíněných tektonickou predispozicí či průběhem podzemích prostor. Při postupném rozšiřování závrtů může docházet k jejich splývání se závrty sousedními a vzniku protáhlých depresí, které se někdy nazývají uvaly. Pro ně je poměrně charakteristické nerovné dno, způsobené různou hloubkou původních závrtů, i když i dno uval může být sekundárně zarovnáno naplaveninami.\n\nDno závrtu může být otevřené ponorem či propastí do podzemních prostor, nebo je ucpáno naplaveninami.\n\nZávrty jsou podle morfologie a způsobu vzniku rozděleny na několik typů:\n\n\nVýznamným příspěvkem pro teorie o vzniku závrtů bylo pozorování významného moravského archeologa a krasového badatele Jindřicha Wankela z dubna 1855, publikované v pražském časopise \"Lotos\". Wankel ve svém článku popsal své pozorování vzniku říceného závrtu jižně od obce Holštejn v Moravském krasu. Tehdy došlo k propadu země na ploše o průměru 13 m do hloubky 22–24 m.\n\nTento závrt, zvaný dnes \"Wankelův závrt\", lze stále vidět u červené turistické značky, vedoucí z Holštejna do Ostrova u Macochy. Dnes již však jde jen o 4 m hluboký závrt, jehož význam pro světovou karsologii již není v žádném případě patrný.\n"}
{"id": "37992", "url": "https://cs.wikipedia.org/wiki?curid=37992", "title": "Plivající kobry", "text": "Plivající kobry\n\nPlivající kobry jsou kobry schopné plivat (přesněji vystřikovat) svůj jed na větší vzdálenost. Žijí v Asii a Africe.\n\nDo této skupiny patří několik druhů a poddruhů rodu \"Naja\" (např. kobra černokrká (\"Naja nigricollis\"), kobra jávská (\"Naja sputatrix\") a kobra obojková (\"Hemachatus haemachatus\").\n\nNa rozdíl od většiny kober, které mají vyústění jedových žláz skoro u špičky zubu, ústí vývody plivajících kober poměrně vysoko vpředu nad špičkou zubu a jsou poněkud zúženy. Spolu se zvýšenou schopností stlačit svoji jedovou žlázu jim to umožňuje vystřikovat jed na vzdálenost až přes 2 metry (udává se „dostřel“ až 4 metry). Vzhledem k tomu, že se jed rozpráší nejen přirozeným rozstříknutím, ale i jemnými pohyby hlavy, málokdy mine cíl. Míří přitom na odlesk očí. Jed je velice rychle vstřebáván sliznicemi.\n\nHad používá tento jed zejména jako obranu před predátory. K lovu je použita jen výjimečně (malé hlodavce může dávka vstřebaná očima zabít, případně jej paralyzuje a dezorientuje). U velkého predátora, popř. člověka jed vyvolá palčivou bolest a dočasnou nebo trvalou slepotu (při okamžitém léčení slepota obvykle nejpozději po několika dnech mizí), u alergických jedinců i vážnější komplikace a smrt. Každopádně se doporučuje při setkání s plivající kobrou zavřít oči, pokud se chystá plivnout. Zasažené oči je třeba urychleně vymýt. Je třeba podotknout, že plivající kobra může uštknout úplně stejně jako kobra „obyčejná“. Aplikace jedu do rány pak sice není tak efektivní, leč na usmrcení člověka bohatě stačí. \n\nV knize Světem zvířat je uváděn případ, kdy byl ošetřovatel v londýnské ZOO zasažen jedem kobry černokrké do očí. Následky přetrvávaly celý rok. Ještě měsíce po události měl slabý zrak a oči mu i při malém namáhání slzely. Tamtéž se uvádí, že kobry černokrké v newyorské ZOO plivaly svůj jed na návštěvníky (od nichž je ovšem dělilo sklo terária) ještě půl roku po vystavení.\n\nAfrické:\n\nAsijské:\n\n\n\n"}
{"id": "37999", "url": "https://cs.wikipedia.org/wiki?curid=37999", "title": "Milionářská daň", "text": "Milionářská daň\n\nPojem milionářská daň se používá pro daň, která zatěžuje pouze příjmy nad určitou výši.\n\nObvykle se jedná o zvýšení sazby daně z příjmu na všechny příjmy přesahující určitou výši, např. v Německu se podle plánu má milionářská daň uplatňovat na příjmy nad 250 000 eur za rok.\n\n"}
{"id": "38002", "url": "https://cs.wikipedia.org/wiki?curid=38002", "title": "Gori", "text": "Gori\n\nGori () je strategicky významné město v Gruzii, které se nachází v regionu Šida Kartli. Město Gori je hlavním správním městem regionu a protéká zde řeka Kura. V současné době žije ve městě obyvatel. V blízkosti města se nachází gruzínská dopravní tepna – jediný úsek dálnice v celé Gruzii spojující město Gori s hlavním městem Tbilisi. Město Gori je od hlavního města Tbilisi vzdálené necelých 85 km a je tedy velmi dobře dopravně dostupné.\n\nNázev města je odvozen od jména oválné citadely () neboli Pevnost Gori, která se nachází na vrcholu skalnatého kopce v centru města. Historické prameny a archeologické vykopávky pevnosti datují vznik městského sídla přibližně do 7. století. K rozmachu městského sídla došlo za vlády významného a úspěšného gruzínského krále Davida IV. Budovatele na přelomu 11. a 12. století. Kolem pevnosti bylo založeno městské sídlo, které se stalo důležitým centrem Gruzínského království. Zároveň na strategicky umístěné křižovatce hlavních tranzitních cest čelilo v minulosti nájezdům cizích útočných a loupeživých hord. Gori několikrát podlehlo cizím nájezdníkům a po delší době bylo Gruzínci dobyto zpět. Město bylo vážně poškozeno při zemětřesení v roce 1920.\n\nZa éry Sovětského svazu získalo výrazně průmyslový charakter. Po kolapsu Sovětského svazu bylo postiženo hospodářskou krizí a odchodem obyvatelstva.\n\nMěsto se nachází nedaleko separatistické Jižní Osetie. Gruzínská vláda pro toto sporné území používá název Cchinvalský region ( Cchinvalis regioni). Město Gori se stalo v srpnu 2008 (po útoku Gruzie na Jižní Osetii - nápad M. Saakašviliho- v den zahájení LOH v Pekingu) terčem protiútoku ruských vojenských letadel, během kterého byly bombardovány vojenské i civilní objekty. Ruské letecké nálety si vyžádaly několik lidských životů. 11. srpna 2008 město obsadily Ozbrojené síly Ruské federace. Okupační vojska se z města stáhla 22. srpna 2008. Po válce se situace ve městě Gori stabilizovala a obyvatelé zde žijí poklidný život.\n\nV roce 1878 se v Gori narodil diktátor Josif Vissarionovič Džugašvili, známý též jako Stalin (Muž z oceli).\n\nV témže městě a roce se narodil i raný Stalinův přítel Josif Iremašvili. Stalin a Iremašvili navštěvovali stejnou církevní školu.\nV roce 1882 se v Gori narodil další Stalinův přítel Simon Ter-Petrosjan, zvaný Kamo.\n\nPo získání nezávislosti v roce 1991 nadšení Gruzínci strhávali sochy Lenina a Stalina po celé zemi. Nikoliv však v Gori. Pro stále klesající počet postarších skalních komunistů v Gruzii a v Rusku zůstává Josif V. Stalin \"národním hrdinou\". Ve městě Gori místní obyvatelé pořádají každoroční vzpomínkové akce u příležitosti připomenutí narozenin nebo úmrtí J. V. Stalina.\n\nNejnavštěvovanějším turistickým místem je Muzeum Josifa Stalina v Gori, které se vyskytuje uprostřed města na Stalinově třídě. Vstupné do muzea se pohybuje mezi 10 až 15 Lari. V areálu muzea se nachází Stalinův rodný dům - malá dřevěná chatrč, kde se Stalin narodil a strávil rané roky života. Součástí expozice je také Stalinův osobní železniční vagón, který je obrněný a byl použit například u příležitosti konference v Jaltě. Po vstupních schodech do budovy muzea se návštěvníci dostanou do hlavního sálu, který je tvořen několika místnostmi. Hlavní sál zachycuje dětství a dospívání Josifa, jeho revoluční a ilegální aktivity. Prohlídku provází mnoho obrazů, ilustrací, novinových článků a dobových fotografií, které mají velkou hodnotu. Expozice dále zachycuje Stalinovu spolupráci s Leninem, Velkou říjnovou socialistickou revoluci v roce 1917 a Leninovu smrt v roce 1924. Leninovi se v muzeu dostává většího prostoru. Je zde představeno několik společných fotografických snímků Lenina se Stalinem. Prohlídku doprovází několik Stalinových obrazů, na kterých je vyobrazen s pevným a vizionářským pohledem a návštěvníci také mohou zhlédnout koberce s vytkaným Stalinovým portrétem. Expozice se dále věnuje Velké vlastenecké válce. Velice zajímavé jsou skutečné Stalinovy předměty a osobní věci. Je zde vystavena Stalinova uniforma, dýmka, stolní lampa s popelníkem a tankem, nádobí a rozsáhlé sbírky darů od světových státníků a bolševických přátel. Expozice zahrnuje rekonstrukci Stalinovy pracovny a jeho kancelářského nábytku. V neposlední řadě mohou návštěvníci zhlédnout Stalinovou posmrtnou masku. Nicméně v expozici muzea není žádná kritika Stalinovy osobnosti. Není zde uvedena zmínka k tématu Gulag, hladomoru na Ukrajině, Stalinovým čistkám a jejich obětem jako byl například Nikolaj Bucharin, Sergej M. Kirov, Grigorij Zinovjev, Lev Kameněv, Lev D. Trockij atd.\n\nNedaleko od muzea se nachází centrální náměstí, kde je Radnice Gori. V minulosti zde stála socha diktátora Josifa V. Stalina, které gruzínské úřady nechaly odstranit pod \"pláštěm noci\" v roce 2010. V této době byl ve funkci temperamentní prezident Michail Saakašvili. V blízkosti centrálního náměstí lze navštívit Válečné muzeum, kde jsou vystaveny vojenské exponáty z druhé světové války a také z konfliktu v Jižní Osetii. Před vstupem do Válečného muzea je památník lidem a padlým hrdinům, kteří zahynuli v bojích v Jižní Osetii a Abcházii. Vstupné se pohybuje okolo 5 Lari.\n\nCentru města dominuje historická Pevnost Gori. Vstupné je zdarma. Z pevnosti je pěkný výhled na město a okolní krajinu. Pod pevností je kruh soch zmrzačených válečníků.\nV blízkosti pevnosti Gori sídlí fotbalový klub FC Dila Gori, který hraje gruzínskou nejvyšší fotbalovou soutěž. Fotbalový stadion se jmenuje Tengiz Burjanadze.\n\nVe městě a jeho okolí se nachází kostely a drobné církevní stavby, které jsou veřejnosti přístupné. Mezi nejznámější patří Katedrála Panny Marie, která byla postavena v letech 1806 až 1810. Ve městě je také Univerzita Sukhishvili, Ústřední vojenská nemocnice a Vojenská základna 1. pěší brigády gruzínských pozemních sil. V centru města je několik gruzínských restaurací, ve kterých lze poobědvat a povečeřet tradiční gruzínská jídla. Za doporučení stojí návštěva skalního a jeskynního města Uplisciche, které leží nedaleko města Gori. Skalní a jeskynní město Uplisciche je od města Gori vzdálené necelých 14 km. Vstupné se pohybuje okolo 5 Lari. Jedná se o jednu z nejstarších archeologicky doložených obývaných lokalit v Gruzii.\n\n\n"}
{"id": "38005", "url": "https://cs.wikipedia.org/wiki?curid=38005", "title": "Metrologie", "text": "Metrologie\n\nMetrologie je vědní a technický obor, který se zabývá měřením různých technických a fyzikálních veličin, tedy např. tvorbou metod měření a zkoumáním vztahu mezi měřenou a skutečnou hodnotou veličiny.\n\nPodoborem metrologie je legální (zákonná) metrologie, která se zabývá definováním a standardizací měrných jednotek pro stanovení velikosti veličin a pravidel pro jejich používání. Jednotky jsou obvykle realizovány etalonem (standardem). Na úrovni států jsou výkonem legální metrologie zmocněny národní metrologické instituty a na mezinárodní je to Mezinárodní úřad pro míry a váhy (BIPM). Mezinárodní standardizaci zajišťuje Mezinárodní organizace pro zákonnou metrologii (OIML) a akreditaci organizace Mezinárodní spolupráce pro akreditaci zkušebních a kalibračních laboratoří (ILAC). Mezinárodní den metrologie je 20. května.\n\nV ČR je nejvyšší institucí působící v oblasti metrologie Ministerstvo průmyslu a obchodu ČR (MPO).\n\nPod něj spadají v oblasti metrologie další tři instituce: Úřad pro technickou normalizaci, metrologii a státní zkušebnictví (ÚNMZ), Český metrologický institut (ČMI), a Český institut pro akreditaci (ČIA).\n\nDalšími subjekty na nižším stupni jsou Autorizovaná metrologická střediska (AMS) a Střediska kalibrační služby (SKS).\n\nJeště pod nimi jsou jednotliví výrobci, opravci a organizace provádějící montáž měřidel a na konci jsou samozřejmě uživatelé měřidel.\n\n\n\n\n"}
{"id": "38009", "url": "https://cs.wikipedia.org/wiki?curid=38009", "title": "Centrální bagdádská věznice", "text": "Centrální bagdádská věznice\n\nCentrální bagdádská věznice, dříve známá jako vězení Abú Ghrajb ve stejnojmenném městě, jež se nachází 32 km západně od Bagdádu. Sloužila k věznění a popravování politických vězňů již za diktátora Saddáma Husajna. Světově známým se toto vězení stalo, když média informovala o mučení a ponižování iráckých vězňů, z nichž někteří používali statusu válečného zajatce, příslušníky armády USA.\n\nVěznice byla vybudována v 60. letech 20. století s britskou pomocí na území 280 akrů se 24 strážními věžemi. Oblast o rozloze malého města byla rozdělena do 5 samostatných částí oddělených zdí pro různé kategorie vězňů. Každý vězeňský blok obsahoval jídelnu, islámskou modlitebnu, vycházkový prostor a základní hygienické příslušenství. Cely byly často zaplněny 40 lidmi v místnostech o rozměrech 4 x 4 metry.\n\nManadel al-Džamadi byl irácký vězeň v Centrální bagdádské věznici, jenž byl v roce 2003 umučen při výslechu. Dozorci ho bili a pověsili z okna za ruce v poloze zvané „estrapáda“. Byl podezřelý, že 27. října 2003 provedl bombový útok na kanceláře Červeného kříže v Bagdádu, což se ovšem nepodařilo dokázat. Ve vězení byl držen jako tajný vězeň, o jeho smrti by se pravděpodobně nikdo nedozvěděl, ale někteří dozorci (Sabrina Harman, Charles Graner) porušili disciplínu a fotografovali se s jeho mrtvolou. Fotografie se potom dostaly do médií.\n"}
{"id": "38014", "url": "https://cs.wikipedia.org/wiki?curid=38014", "title": "Binární systém", "text": "Binární systém\n\nBinární systém je v astronomii obecně systém dvou objektů, které se navzájem přitahují gravitační silou a obíhají okolo společného těžiště. Vzájemný oběh objektů se řídí Keplerovými zákony.\n\n"}
{"id": "38018", "url": "https://cs.wikipedia.org/wiki?curid=38018", "title": "Magna charta libertatum", "text": "Magna charta libertatum\n\nMagna charta libertatum, také Magna Carta (dle středověké latiny), nebo také Velká listina práv a svobod, je anglický právní dokument původně vydaný roku 1215. Omezoval některé panovníkovy pravomoci, vyžadoval, aby respektoval zákonné procedury a aby akceptoval, že jeho rozhodování bude omezeno zákonem. Výslovně vyjmenovával některá práva jeho poddaných, z nichž nejdůležitější bylo právo odvolání se proti nezákonnému uvěznění.\n\nMagna charta byl první dokument omezující pravomoci panovníka vůči jeho poddaným na základě zákona. Jejím předchůdcem byla Listina svobod (\"Charter of Liberties\") z roku 1100, kterou Jindřich I. dobrovolně podřídil svou moc zákonům. Magna charta prakticky ve středověku nijak výrazně neomezovala pravomoci panovníka, ale v době občanské války se stala důležitým symbolem pro ty, kteří chtěli zdůraznit, že jednání krále podléhá zákonům.\n\nTato listina je nejvýznamnějším raným dokumentem v dlouhodobém historickém procesu vedoucím k současnému ústavnímu právu. Magna charta ovlivnila vývoj zvykového práva a mnoha ústavních dokumentů jako například Ústavu Spojených států amerických. V průběhu středověku bylo mnoho článků charty renovováno a tento proces probíhal až do konce 18. století.\n\nVe druhé polovině 19. století byla většina původních ustanovení z anglického práva zrušena. Běžně je chápána jako dokument vydaný roku 1215 (jsou dochovány 4 exempláře a jeden z nich je uložen v Salisbury). V následujících letech však byly vydány další upravené verze tohoto dokumentu a verze, která je vystavena v muzeu ve Washingtonu, D. C., pochází z roku 1297.\n\nPo ovládnutí Anglie Normany roku 1066 a v letech následujících se anglický král stal mocným a vlivným panovníkem v rámci Evropy. Faktory, které k tomu vedly, byla organizovaná centralizovaná vláda založená na normandském systému správy a rozsáhlé vlastnictví půdy v Normandii. Po korunovaci krále Jana Bezzemka na počátku 13. století vedla série neúspěchů v domácí a zahraniční politice ke vzpouře baronů a k jejich pokusu omezit pravomoci panovníka zákony.\n\nJanovy akce ve Francii byly hlavní příčinou nespokojenosti. Po smrti krále Richarda I. nebylo nástupnictví na anglický trůn zcela jasné. Král Jan byl korunován na úkor Richardova synovce Artura. Protože Artur měl nárok na panství Anjou, potřeboval Jan souhlas francouzského krále Filipa. Aby ho získal, odstoupil mu velkou část francouzského území v Anjou.\n\nPo porážce Janových vojsk v Bitvě u Bouvines Filip obsadil všechna území na severu Francie včetně Normandie. Tyto vojenské neúspěchy, v nichž Anglie přišla o příjmy z bohaté kolonie, měly vliv na Janovu neoblíbenost. Místo aby snížil své náklady, vyhlásil nové daně. Dalším důvodem nespokojenosti byly spory mezi mnichy canterburského biskupství, kteří chtěli získat kontrolu nad volbou arcibiskupa canterburského, a králem Janem, který prosazoval svého kandidáta.\n\nRoku 1215 některým vlivným šlechticům došla trpělivost a vstoupili 10. června 1215 do Londýna s vojenskou silou a měšťané jim vyjádřili podporu tím, že jim otevřeli brány města. Tato akce neskončila vzpourou, ale šlechtici přinutili krále Jana souhlasit s \"Articles of the Barons\", ke kterým byla připojena jeho pečeť, na louce u Runnymede 15. června 1215. Na oplátku šlechtici obnovili 19. června přísahu věrnosti králi Janovi. Formální dokument, na němž je zachycena tato dohoda, byl zpracován královským archívem 15. července a tato listina je originální Magnou chartou. Byl zhotoven i neznámý počet kopií, které byly rozeslány na úřední místa jako biskupství a královským šerifům.\n\nNejdůležitější klauzulí pro krále Jana byl článek 61, známý jako \"bezpečnostní klauzule\", nejdelší část dokumentu. Ta ustanovila výbor 25 baronů, kteří se mohli kdykoli sejít a zrušit rozhodnutí krále a to i za použití síly k obsazení královských hradů. Toto ustanovení neutralizovalo Janovu moc a poté, co šlechtici opustili Londýn, je odvolal, což vyústilo v první válku baronů. Opatření omezující moc krále anuloval i papež Innocenc III. Král Jan zemřel v průběhu občanské války 19. října 1216 na úplavici.\n\nPo jeho smrti byl králem korunován jeho devítiletý syn Jindřich III. Plantagenet. Jeho regenti vydali novou verzi Magny charty bez kontroverzního článku 61 a po dosažení Jindřichových 18 let vydal král obnovenou verzi, která obsahovala pouze 37 článků.\n\nMagna charta byla původně psaná v latinském jazyce. Velká část byla převzata z Listiny svobod Jindřicha I. z roku 1100, kterou vydal po svém nástupu na trůn a která svazovala pravomoci panovníka určitými zákony s ohledem na zájmy církevních hodnostářů a šlechty. Tento dokument zajišťoval určité svobody církvi a šlechticům.\n\nDokument označovaný jako Magna charta není původní dokument z roku 1215, ale pozdější verze z roku 1225 a obvykle bývá předváděn dokument z roku 1297, kdy byla odsouhlasena Eduardem I. Charta z roku 1215 obsahovala mnoho bodů, které nebyly míněny jako dlouhodobé závazky panovníka, ale měly poukázat na současné problémy. Dalších 200 let pak každý panovník potvrdil závazek uznávat tato ustanovení vydáním vlastní verze dokumentu.\n\nMagna charta obsahuje 63 článků, ve kterých je uveden například slib o svolávání zástupců šlechty a měst kvůli daním, svobodná volba biskupů a opatů, dodržování zvykového práva, zavedení jednotných měr a vah či povolení přístupu cizím obchodníkům na území Anglie.\n\nPro moderní dobu je nejdůležitějším ustanovením Charty habeas corpus – právo na legitimní a důstojné zacházení. Tato ustanovení jsou odvozena z článků 36, 38, 39 a 40 dokumentu z roku 1215. Dalšími odstavci, které jsou uplatňovány v současném právu Anglie a Walesu, je odstavec 1 garantující nezávislost Anglikánské církve, článek 9 zaručující \"středověké svobody\" londýnské City a článek 29 garantující právo na řádný soud.\n\nVelký význam pro ústavní právo měly články 14 a 61, které povolovaly zřízení rady sestávající z nejvlivnějších mužů království. Tato rada měla fungovat spíše pro blaho země, než k omezení pravomocí panovníka. Její členové měli právo v některých zvláštních případech odvolat přísahu věrnosti panovníkovi a vyjádřit věrnost této radě. Tato rada byla zodpovědná za vyhlašování daní a byla první institucí, kterou bylo možno nazvat parlamentem, i když jeho pravomoci měly daleko do oprávnění současného Parlamentu Spojeného království.\n\n26. října 2018 se jistý 45letý „muž s útočnou zbraní“ pokoušel rozbít vitrínu a ukrást Magnu chartu, jež je v expozici v katedrále anglického Salisbury.\n\n"}
{"id": "38030", "url": "https://cs.wikipedia.org/wiki?curid=38030", "title": "Tomáš Becket", "text": "Tomáš Becket\n\nSvatý Tomáš Becket, resp. Thomas à Becket (asi 1118 – 29. prosince 1170), byl lord kancléř krále Jindřicha II. (1155–1162) a arcibiskup z Canterbury (1162–1170). Zemřel mučednickou smrtí, zavražděn ve své katedrále královými rytíři. Je znám též jako sv. Tomáš z Canterbury.\n\nStudoval na univerzitě v Boloni. Původně byl blízkým přítelem krále Jindřicha II., ale poté, co se stal arcibiskupem z Canterbury, se jejich cesty rozešly. Střetli se spolu ve sporu o práva církve, což nakonec vedlo k tomu, že arcibiskup musel prchnout z Anglie (1164). Místem jeho exilu se stalo cisterciácké opatství Pontigny ve Francii. V roce 1170 se vrátil do Anglie na příslib odpuštění a s bezpečnostními zárukami od krále a krátce poté byl královými družiníky zavražděn ve své katedrále. K vraždě došlo v severním transeptu canterburské katedrály 29. prosince 1170.\n\nV červnu roku 1170 korunovali v Yorku arcibiskup z Yorku a biskupové z Londýna a Salisbury krále Jindřicha Mladíka (syna Jindřicha II.). Tím porušili korunovační privilegium Canterbury. V listopadu 1170 Becket všechny tři exkomunikoval. Zatímco tito biskupové utekli ke králi do Normandie, Becket pokračoval v exkomunikaci svých odpůrců v církvi. Brzy se to doneslo ke králi Jindřichovi.\n\nPo nahlášení těchto Becketových aktivit se nemocný Jindřich údajně zvedl z lůžka a následoval výbuch frustrace. Není jasné, co král přesně řekl, existuje několik verzí. Nejčastěji citovaná věta „Copak se nenajde nikdo, kdo by mne zbavil toho otravného kněze?“ pochází z ústní tradice. Historik Simon Schama se však domnívá, že není správná, a přijímá verzi latinsky píšícího životopisce tehdejší doby, Edwarda Grima, který uvádí větu: \"Co jsem to na svém dvoře vychoval a živil za povaleče a zrádce, kteří dovolí, aby nějaký neurozený kněz s jejich pánem jednal s tak hanebným opovržením?\"\nDo lidové kultury pronikla spousta variací. Ať už král řekl cokoli, přihlížející si to vyložili jako královský rozkaz a čtyři rytíři – Reginald FitzUrse, Hugh de Moreville, William de Tracy, a Richard le Breton – se vydali přímo za Becketem. Do Canterbury dorazili 29. prosince 1170. Podle zpráv mnicha Gervase z Canterbury a očitého svědka, Edwarda Grima, si před setkáním s Becketem položili zbraně pod smokvoň před katedrálou a brnění si schovali pod plášť. Následně Becketa zpravili o tom, že musí odejít do Westminsteru a zodpovídat se ze svého jednání. Becket ale odmítl. Až poté, co se odmítl podrobit králově vůli, se rytíři chopili zbraní a spěšně se vrátili do katedrály s úmyslem usmrtit jej. Becket se mezitím odebral do hlavní lodi k modlitbě nešporů. Rytíři s tasenými meči jej zastihli blízko vchodu do kláštera, schodů do krypty a schodů vedoucích do katedrály, kde mniši zpívali nešpory. Existuje několik dobových svědectví o tom, co se stalo poté, obzvláště významná je zpráva Edwarda Grima, který při útoku sám utrpěl zranění. Rytíři prý Becketa několikrát zasáhli do hlavy a při třetí této ráně měl Becket rozpřáhnout ruce se slovy „Ve jménu Ježíšově a ochrany církve jsem připraven obejmout smrt.“ Poté, co rytíři rozťali jeho hlavu a mozek smíšený s krví rozprášili po podlaze, odešli se slovy „Pojďme, rytíři, tento člověk už nikdy nevstane.“\n\nBecket byl po třech letech 1173 prohlášen papežem Alexandrem III. za blahoslaveného, za rok potom za svatého, 6. července roku 1220 došlo k translaci Becketových ostatků do relikviářové truhličky a k jejímu postavení na oltář. Tento oltář a katedrála s hrobem se staly oblíbeným anglickým poutním místem. Poutě se konaly ve svátek umučení (29. prosince) i přenesení těla (7. července). Vražda Tomáše Becketa a fakt, že Jindřich II. nepotrestal jeho vrahy, vedly ke konfliktu s papežem a byly jednou z příčin (resp. záminek) následného povstání mnoha Jindřichových vazalů, včetně jeho vlastních synů.\n\n\n\n\n"}
{"id": "38036", "url": "https://cs.wikipedia.org/wiki?curid=38036", "title": "The Sinister Urge", "text": "The Sinister Urge\n\nThe Sinister Urge je druhé sólové album amerického hard rockového zpěváka Roba Zombieho. Album bylo vydáno v roce 2003. Album bylo vydáno u Geffen Records.\n\nPíseň Scum of the Earth se objevila ještě před vydáním alba na soundtracku k filmu Mission Impossible 2. Poslední píseň na albu byla nazvána podle stejnojmenného filmu, jehož autorem je samotný zpěvák.\n"}
{"id": "38037", "url": "https://cs.wikipedia.org/wiki?curid=38037", "title": "Chronologie", "text": "Chronologie\n\nChronologie (řec. \"chronos\" = čas) je pomocnou vědou historickou, jejímž předmětem je měření času a způsoby a prostředky k tomu užívané.\n\nChronologie se dělí takto:\n\nJe-li například seznam událostí seřazen chronologicky, na prvním místě je ta událost, která se udála nejpozději, na druhém místě ta, která se udála o trochu dříve apod. Může to ale být i opačně.\n\n\n\n\n\n\n"}
{"id": "38040", "url": "https://cs.wikipedia.org/wiki?curid=38040", "title": "Vražda", "text": "Vražda\n\nV právu se vraždou rozumí zločin spáchaný člověkem na jiné lidské bytosti, jenž způsobí smrt bez právního ospravedlnění (resp. v širším pojetí bez morálního ospravedlnění) a je vykonán s úmyslem zabít. Ve většině zemí se jedná o nejzávažnější zločin a bývá trestán nejvyššími dostupnými tresty.\n\nČlověk, který vraždí, se nazývá vrah, zavražděný pak oběť. Vražda může být provedená v afektu nebo být naplánovaná. Výzkumem chování vrahů, motivů k vraždám vedoucím a dalšími pojmy s vraždou spojenými se z psychologického hlediska zabývá forenzní (soudní) psychologie.\n\nV obecném (římském, kontinentálním) právu je vražda definována jako \"protizákonné zabití jiného člověka se stavem mysli známým jako \"zlý úmysl\"\".\n\nPrvní tři elementy jsou relativně přímočaré. Ovšem koncept \"zlého úmyslu\" je složitější, protože nemusí nutně znamenat předběžnou úvahu. Jako formy \"zlého úmyslu\" se rozlišují následující stavy mysli:\n\nU stavu mysli (1), tedy úmyslu zabít, se uplatňuje \"pravidlo smrtící zbraně\". Tedy pokud obviněný úmyslně použije smrtící zbraň nebo nástroj proti oběti, toto použití zakládá hypotézu úmyslu zabít. Příkladem smrtící zbraně nebo nástroje je střelná zbraň, nůž, ale i automobil, pokud je úmyslně použit ke sražení oběti.\n\nU stavu mysli (3), ..., musí zabití vzejít z takového jednání obviněného, které zahrnuje naprostou lhostejnost k lidskému životu a vědomou nedbalost ohledně bezdůvodného rizika smrti nebo vážného zranění. Příkladem je praxe v Kalifornii, kdy osoba může být obžalována a odsouzena za vraždu druhého stupně, pokud zabije jiného v případě, že řídí motorové vozidlo pod vlivem alkoholu, drog nebo jiných kontrolovaných látek.\n\nU stavu mysli (4), doktríny zločin-vražda, musí být spáchaný zločin principiálně nebezpečným zločinem, například vloupání, žhářství, znásilnění, loupež nebo únos. Důležité je, že \"podkladový\" zločin \"nemůže\" být méně závažným skutkem, jako je například napadení, jinak by všechna kriminální zabití byla vraždou, protože všechna kriminální zabití jsou zločinem.\n\nVe světě existují v mnoha ohledech odlišné právní a morální systémy. Proto existují i spory o tom, které činy jsou vraždou. Například interrupce je v právních systémech (a morálních učeních jednotlivých církví či filosofických systémech) různých států klasifikována různě - od mimořádně odpudivé vraždy po nezávadné jednání. Problém prochází i napříč státy a mění se i s časem. Řada odpůrců interrupcí považuje z morálního hlediska interrupci za vraždu, ačkoliv právní systémy jejich států ji jako vraždu nedefinují (a naopak).\n\nPodobný problém je např. s kvalifikací euthanasie nebo udělováním trestu smrti za některé činy. Například trest smrti za odpadlictví od islámu, kodifikovaný v islámském právu Šaría je často kritizován. Stejně byly v minulosti v Evropě trestány i některé hereze, v mnoha státech také dodnes vlastizrada. Podstatou problému není obvykle zpochybnění definice vraždy, ale spory a nejasnosti ohledně definice člověka (například kdy se plod stává člověkem, jsou-li lidmi některá etnika nebo příslušníci jiných náboženství) a co je z morálního a právního hlediska náplní slova „oprávněné“ (je-li hlásání některých názorů hrdelním zločinem).\n\nVícenásobný vrah je vrah, který má více obětí. Termín je často zaměňován s pojmem sériová vražda, která je však pouze jedním druhem vícenásobné vraždy. Stále probíhá především empirický výzkum, který přináší nové poznatky o páchaných zločinech a také jejich nové definice.\nV současné době rozeznává forenzní psychologie tři druhy vícenásobných vrahů:\n\n\nJiným druhem vraha je nájemný vrah. Soudní psycholog Slavomír Hubálek, který vyšetřil cca 50 z nich, uvedl, že v Česku po roce 1989 vznikl fenomén nájemných vrahů jako (ilegální) nové „povolání“ z důsledku poptávky tržního prostředí. Dále vyvrací, že by jejich chování bylo motivováno nějakou psychologickou indispozicí, která by je ovládala, ale toliko penězi – svou práci mají brát jako podnikání, své oběti nazývají klienty, mají většinou vyšší IQ, nejsou neurotičtí, nemají kriminální anamnézu a nestrádají organickým postižením mozku.\n\nDalším používaným termínem je \"justiční vražda\" – vražda spáchaná za pomoci soudního systému, zpravidla úmyslným vynesením rozsudku smrti v případě nevinného (resp. člověka, který se nedopustil zločinu, za nějž přísluší trest smrti).\n\nRakouský trestní zákon z roku 1852 (platný na českém území do r. 1950), rozlišoval čtyři druhy vražd (§ 135); tyto druhy vražd se v běžném jazyce užívají stále:\n\nPodle § 140 trestního zákoníku z roku 2009 je vraždou úmyslné usmrcení jiného, za což hrozí trest odnětí svobody v základní trestní sazbě na deset až osmnáct let. Kvalifikované skutkové podstaty spočívají např. ve vraždě více lidí, těhotné ženy, dítěte mladšího 15 let, ve vraždě provedené zvlášť surovým nebo trýznivým způsobem apod., přičemž zde se již hranice trestní sazby pohybují od nejméně patnácti až do dvaceti let, lze ale také uložit výjimečný trest. I samotná příprava vraždy je trestná.\n\nKromě tohoto trestného činu zná trestní zákoník i trestné činy zabití (§ 141), vražda novorozeného dítěte matkou (§ 142) a usmrcení z nedbalosti (§ 143), kde jsou hranice trestních sazeb vzhledem k okolnostem nižší.\n\nVražda je trestná i podle norem kanonického práva (kán. 1397). Zvláštní tresty jsou stanoveny za vraždu papeže a biskupa (kán. 1370). V Kodexu kanonického práva je ustanovení o vraždě spojeno s ustanovením o interrupci. Podle kán. 1090 je překážkou manželství vražda nebo účast na vraždě předcházejícího manžela osoby, s níž chce pachatel uzavřít manželství.\n\n\n"}
{"id": "38043", "url": "https://cs.wikipedia.org/wiki?curid=38043", "title": "Litava (přítok Dunaje)", "text": "Litava (přítok Dunaje)\n\nLitava (, ) je 180 km dlouhá řeka protékající Rakouskem (Dolní Rakousko, Burgenland) a Maďarskem (Győr-Moson-Sopron). Je to pravý přítok Dunaje. Nazývají se podle ní přilehlé Litavské vrchy.\n\nŘeka vzniká soutokem dvou pramenných toků, větší Schwarzy a menšího Pittenu, u rakouské obce Bad Erlach, poté protéká Vídeňskou kotlinou, z ní Bruckou branou do Malé uherské nížiny, a tam ve městě Mosonmagyaróvár ústí do ramene Dunaje zvaného Mošoňský Dunaj.\n\nPrůměrný průtok činí přibližně 10 m³/s. Řeka není splavná. V jejím povodí leží např. města Vídeňské Nové Město, Neunkirchen a Most nad Litavou (Rakousko). Na Litavě leží také Haydnovo rodiště Rohrau.\n\nPodél Litavy po staletí vedla hranice mezi Rakousy a Uhrami. Po rakousko-uherském vyrovnání (1867) tvořily některé úseky řeky část hranice obou složek nově vzniklého rakousko-uherského státu a podle ní se začaly nazývat Předlitavsko \"(Cislajtánie)\" (= do roku 1915 se oficiálně užívalo spojení \"Království a země na říšské radě zastoupené\", v roce 1915 se oficiálně začalo užívat názvu \"Rakousko\") a Zalitavsko \"(Translajtánie)\" (= Uherské království).\n"}
{"id": "38052", "url": "https://cs.wikipedia.org/wiki?curid=38052", "title": "Major", "text": "Major\n\nMajor je vojenská hodnost odpovídající hodnosti OF-3 podle Hodnostního kódování NATO. V Armádě České republiky je nejbližší nižší hodností kapitán a nejbližší vyšší podplukovník. Kromě armády je tato hodnost používána i u dalších hierarchicky organizovaných složek, například policie, nebo hasičů. Armádní označení je jedna zlatá pěticípá hvězda s postranní tzv. kolejničkou (jeden proužek zlaté barvy).\n\nPři nalodění pozemního vojska se všichni pozemní velitelé v hodnosti kapitána dočasně povyšují na majory, aby nedocházelo ke kolizím terminologie s hodností kapitána plavidla.\n\n"}
{"id": "38058", "url": "https://cs.wikipedia.org/wiki?curid=38058", "title": "Svátek", "text": "Svátek\n\nSvátek je den se zvláštním náboženským nebo společenským významem, který se pravidelně opakuje a slaví, často podle tradičního rituálu. Výroční svátky mohou být\n\nTýdně opakovaný svátek (týdenní svátek) je ve většině zemí jeden den týdne (např. křesťanská neděle, v Izraeli židovský šabat (sobota) a v islámských zemích pátek). Ve 20. století se ve většině zemí v souvislosti se zkracováním týdenní pracovní doby zkrátil pracovní týden o jeden den a pracovní volno se tak prodloužilo o den předcházející tomuto tradičnímu týdennímu svátku. Tyto týdenní dny pracovního volna tradičně nemají vliv na mzdu zaměstnanců. Protože se zpravidla považují za konec týdne, ujal se pro ně souhrnný název podle angličtiny víkend.\n\nProtože v křesťanských kalendářích se každý den v roce připomínal „svátek“ nějakého světce, přeneslo se označení svátek i na jmeniny lidí, kteří nesou jeho jméno. Náboženský svátek je také posvícení, výročí posvěcení místního kostela.\nStátem uznané „svátky“, tj. dny pracovního klidu (dny pracovního volna) jsou stanovené zákonem a zaměstnanci mají právo na náhradu mzdy. Na mzdu není nárok, pokud jde o víkend.\n\nSvátek (od svatý, praslovanské \"sventu\", staroperské \"spenta\", mocný) je ve všech kulturách slavnostní den, kdy se nepracuje a společně slaví. J. Lawick-Goodall popisuje kolektivní výbuch radosti z deště u goril: vůdce začal silně křičet a celá skupina se za ním rozběhla po svahu dolů. V nejstarších kulturách se svátky patrně odvozovaly od fází Měsíce a od polohy Slunce (Slunovrat), jak o tom svědčí různé neolitické stavby (Stonehenge). Jiný typ předhistorického svátku představují v zemědělských kulturách například jarní „vynášení smrti“ nebo dožínky, odvozené od vegetačního cyklu. J. G. Herder byl přesvědčen, že při svátečních příležitostech nejspíš mohla vzniknout lidská řeč a někteří antropologové tuto hypotézu podporují i dnes. Podle E. Durkheima představují svátky rozhodující příležitosti, kolem nichž se ustavují a udržují lidské skupiny a na nichž zakládají svoji identitu.\nVe vyspělejších kulturách měly svátky své specifické názvy a náboženské významy a jejich data se určovala podle měsíčního (římské Kalendy), později i slunečního kalendáře. Svátky tvořily kostru kalendáře jako rozvrhu času v roce. Židovský Pesach i křesťanské Velikonoce se dodnes stanovují podle prvního úplňku po jarní rovnodennosti a od data Velikonoc, které je v každém roce jiné, se odvozují i data dalších pohyblivých svátků. Křesťané nejprve převzali židovský kalendář a patrně už v 1. století místo soboty slavili neděli jako den Kristova vzkříšení. Křesťanský kalendář (viz Liturgický rok) se ustálil na Nikajském koncilu roku 325 a od raného středověku se postupně vyplnil tak, že každého dne v roce se slavila památka jednoho nebo několika světců či světic, nejčastěji v jejich úmrtní den.\n\nFrancouzská revoluce se pokusila tradiční křesťanské svátky nahradit revolučním kalendářem, který se však neujal - podobně jako Sovětský revoluční kalendář s novými svátky. Moderní státy vesměs převzaly tradiční náboženský kalendář a zavádějí občanské státní svátky, které připomínají důležité historické události nebo památku významných občanů.\n\nJádrem svátku bylo v minulosti vždy shromáždění a slavnost, z níž patrně brzy vznikl rituál – jednání, které si účastníci netvoří sami, nýbrž přebírají. Zahrnoval zpěv, tanec a velmi často i oběti. K svátku patřilo zvláštní vyzdobení těla, případně oblečení, a často také společné jídlo. Už ve starověku byly součástí velkých svátků pouti, pěší průvody na posvátná místa. Některé svátky se slavily v noci a například při Dionýsiích docházelo k nepřístojnostem, takže je římský senát zakazoval. V židovství i v křesťanství začínal sváteční den už večer západem slunce, odtud pochází i křesťanská vigilie – noční bdění před svátkem. V novověku se slavení náboženských svátků silně disciplinovalo a ritualizovalo, takže se dnes většinou odehrává jen v chrámových prostorách.\n\nKe státním svátkům patří vlajky, ohňostroj, vojenské přehlídky, slavnostní shromáždění a udílení vyznamenání. K některým svátkům patří také dnes hlučné oslavy, například k Novému roku čekání na půlnoc, často spojené s různými výtržnostmi, částečně společností (a státem) oficiálně tolerované, např. ohňostroj, běžně zakázaný a povolovaný na zvláštní žádost. K některým svátkům patří dávání dárků a jiné mimořádné akce a mají tak velký obchodní význam, například předvánoční doba.\n\nZa svátek jednotlivce jsou považovány jmeniny. Svátek slavíme podle mužských a ženských jmen seřazených v kalendáři. Je zvykem hodnotnějšími dárky obdarovávat oslavence k jeho narozeninám a k svátku volit dárek drobnější. Na rozdíl od církvemi předepsaných svátků jsou jmeniny určeny komerčně - vydavatelem kalendáře resp. dohodou nebo organizací, která tyto vydavatele sdružuje.\n\n\n"}
{"id": "38060", "url": "https://cs.wikipedia.org/wiki?curid=38060", "title": "Tintinova dobrodružství", "text": "Tintinova dobrodružství\n\nTintinova dobrodružství (v překladu Egmont z poloviny 90. let 20. století jako Dobrodružství Tintina, ve francouzském originále Les Aventures de Tintin et Milou) je belgická komiksová série, jejíž autorem je kreslíř Hergé. Jedná se o jeden z nejpopulárnějších komiksů, na celém světě se ho prodalo kolem 200 milionů výtisků a byl přeložen do více než 70 jazyků. Základním příběhovým žánrem je detektivka a později též sci-fi, vše s nádechem humoru a frašky. Kresebně se jedná o skutečného průkopníka žánru, jelikož Hergé byl jedním z vůbec prvních autorů, kteří použili styl „čistá linka“ \"(claire ligne)\". Významně ovlivnil výtvarníky jako Andy Warhol nebo Roy Lichtenstein.\n\nMezi lety 1929 a autorovou smrtí v roce 1983 vzniklo celkem 23 komiksových alb o Tintinovi. Poslední, dvacátý čtvrtý díl \"Tintin a alf-art\" nestihl Hergé dokončit, v této nedokončené podobě byl vydán až posmrtně.\n\n\n\n"}
{"id": "38062", "url": "https://cs.wikipedia.org/wiki?curid=38062", "title": "Krakatice obrovská", "text": "Krakatice obrovská\n\nKrakatice obrovská (\"Architeuthis dux\"), případně též kalmar obrovský, představuje jeden z největších druhů hlavonožců.\n\nJejí tělo se skládá z trupu (pláště), celkem osmi ramen a k tomu je vybavena dvěma delšími chapadly (největšími mezi hlavonožci).\n\nCelková maximální délka (včetně prodloužených chapadel, které jsou oproti tělu výrazně dlouhé) dle různých zdrojů:\n\n\nPodle jiných údajů byl největší jedinec, změřený a zvážený v roce 1879 dlouhý 17,37 metru a vážil asi 907 kilogramů, tyto údaje však nejsou plně ověřené a dalece přesahují průměrné zjištěné rozměry pro daný druh; přibližně 13 metrů délky a 275 kg váhy u samice, 10 metrů délky a 150 kg váhy u samce. Krakatice obrovská (společně s kalmarem Hamiltonovým) má největší oko v živočišné říši (průměr přes 30 cm, velké jako lidská hlava).\n\nKrakatice obrovská žije prakticky ve všech světových oceánech. Vzácná je snad jen u polárních kruhů, nebo naopak v obzvláště teplých vodách. \n\nO životě tohoto tvora se ví skutečně jen velmi málo. Jak se zdá, jedná se o aktivního predátora (než byla pořízena série jejích fotografií, spekulovalo se, zda krakatice neloví pouze pasivně). Pohybuje se v hloubkách od 200 do 1200 metrů a živí se stejně tak schopnými hlubomořskými rybami, nebo různými druhy olihní a jinými chobotnicemi. Kořist si přidržuje chapadly a pozře ji s pomocí typického anatomického orgánu u měkkýšů (viz ozubená radula), srovnatelného s jazykem obratlovců, který oběť naporcuje a teprve poté projde jícnem. Pravděpodobně žije samotářským způsobem života (vyjma období rozmnožování), neboť je v rybářských sítích zachycen vždy jednotlivě.\n\nPohlavně dospívá relativně brzy (hlavonožci jsou obecně rychle rostoucí zvířata), asi ve dvou až třech letech. Oproti tomu se dožívá poměrně nízkého věku, asi jen pěti let, a kvůli tomu dokáže zplodit potomstvo pravděpodobně jen jednou za život. Samice produkuje vajíčka v množství o váze až 5 kg i větší, o délce 0,5 až 1,4 mm a šířce 0,3 až 0,7 mm. Má jeden vaječník uprostřed plášťové dutiny a skrze postranní párové vejcovody míří vajíčka do žláz. Tyto žlázy produkují želatinovou hmotu a udrží vajíčka pohromadě i poté, jakmile jsou vypuštěna (známe též u jiných chobotnic). Samec má ohebný penis, dlouhý přes 90 cm, který vybíhá zpod hlavního pláště. Jelikož postrádá hektokotylus, jenž je k reprodukci u ostatních hlavonožců běžný, vejce tak oplodní ještě ve formě spermatoforu.\n\nOd poloviny 90. let 20. století se pokoušelo vyfotit živou krakatici několik expedic, ale bez úspěchu. Experimentovalo se s připevňováním kamery na živé velryby nebo na ponorky.\n\nPoprvé se krakatici obrovskou podařilo vyfotit živou dvěma japonským vědcům (Cunemi Kubodera a Kjóiči Mori, Ogasawara Whale Watching Association) v severním Pacifiku u Boninských ostrovů (Ogasawara) jihovýchodně od Japonska, asi 16 km (10 mil) od hlavního ostrova Čičidžima v hloubce 900 m. Záběry získali již 20. září 2004 v 9:15, zveřejnili je však až 27. září 2005 v časopise \"Proceedings of the Royal Society B\". Během čtyř hodin získali ve třicetivteřinových intervalech přes 500 fotografií a jedno ze dvou dlouhých chapadel. Krakatici přilákali návnadou na rybu připevněnou ke kameře. Délka chapadla byla: 5,5 m. Délka krakatice odhadnutá na základě délky chapadla: 8 metrů. Pravděpodobně se jednalo o dospělou samici.\n\n4. prosince 2006 Cunemi Kubodera poblíž Boninských ostrovů asi 1 000 km (620 mil) jižně od Tokia nafilmoval živou dospělou krakatici. Jednalo se o malou samici asi 3,5 m (11 stop a 6 palců) dlouhou, vážící 50 kg (110 liber). Byla vytažena na palubu výzkumného plavidla, ale uhynula.\n\nDne 3. ledna 2016 natočili krakatici obrovskou v japonském zálivu Toyama severozápadně od Tokia. Jedinec měřil necelé čtyři metry. Podle odhadů vědců mohla krakatice měřit 12 metrů.\n\nRoku 2000 novozélandský teutholog Steve O’Shea odchytil 17 mladých krakatic s cílem odchovat z nich dospělce, ale mláďata uhynula.\n\n\nPrvní vyfotografování krakatice:\n\nPrvní nafilmování krakatice:\n\nFotografie uhynulých krakatic:\n\nKresby krakatic:\n"}
{"id": "38063", "url": "https://cs.wikipedia.org/wiki?curid=38063", "title": "Mankala", "text": "Mankala\n\nMankalové hry jsou deskové hry s velmi dlouhou historií. Hrají se v různých částech světa, nejvíce v Africe a Asii, hrály se však již ve starém Egyptě.\nNejznámějšími zástupci jsou hry \"Oware\" (někdy též pod jménem \"awele, warri\"), \"Kalaha, Omweso, Bao, a Toguz korgool (Toguz kumalak)\".\nSpolečný princip mankalových her spočívá v přemisťování kuliček mezi důlky, a to podle předem dohodnutých pravidel. Na rozdíl od mnoha dalších deskových her\njsou všechny kuličky stejné, tj. není zde odlišená sada kamenů pro každého hráče.\n\nRozlišujeme hry na desce s jednou, dvěma, třemi a čtyřmi řadami. Počet důlků v řadě se pohybuje od 2 až k číslům přesahujícím 30.\nNejčastější varianty mají dvě řady s pěti až devíti důlky, přičemž na začátku hry je v každém důlku tři až devět kuliček.\nU variant se čtyřmi řadami patří obvykle každému hráči dvě řady, na nichž provádí své tahy.\nKromě toho má každý hráč svoji pokladnici, tj. důlek, kde shromažďuje sebrané kuličky. Ten se ve většině her nazývá právě 'Mankala'.\n\nDalším důležitým dělením mankalových her je jejich rozlišení na tzv. jednokolové a vícekolové hry. V jednokolových hráč rozdělí jeden důlek a jeho tah skončí,\nve vícekolových pokračuje po vložení poslední kuličky a rozděluje důlek, kam padla poslední kulička, následující důlek nebo speciálně určený důlek (dle konkrétních pravidel).\n\nPravidla určují, s kterými důlky lze hrát, tj. provést přesunutí kuliček z daného důlku mezi další důlky, kde takovéto rozdělení má začít, definují situaci,\nkdy lze nějaké kuličky sebrat a přemístit do pokladnice, v kterém okamžiku hra končí a případně speciální pravidla.\n\nHrací soupravy jsou nejčastěji dřevěné vyřezávané desky se semeny různých rostlin, hraje však i venku s oblázky a v důlcích vyhrabaných do písku, či vytesaných do kamene.\nNěkteré varianty je možné hrát i na počítači.\n\nV mankalových hrách se organizují i soutěže, včetně mistrovství světa.\n\n"}
{"id": "38074", "url": "https://cs.wikipedia.org/wiki?curid=38074", "title": "T3", "text": "T3\n\nZkratka T3, T-3 nebo T.3 označuje:\n\n\n\n"}
{"id": "38081", "url": "https://cs.wikipedia.org/wiki?curid=38081", "title": "Michal Hromek", "text": "Michal Hromek\n\nMichal Hromek (9. března 1958 Praha) je český skladatel a kytarista. Hru na kytaru absolvoval na konzervatoři v Pardubicích (1983). V letech 1994 a 1997 studoval v Prussia Cove (Anglie) a Oatridge (Skotsko). V jeho skladbách je znát inspirace lidovou hudbou, převážně anglickou a skotskou.\n\nJeho album \"Keltská kytara\" (1990) je nejprodávanější album současného českého umělce v zahraničí, dostal za ně prémii Českého hudebního fondu (1991) a zlatou desku v Kanadě (1997).\n\n\n"}
{"id": "38084", "url": "https://cs.wikipedia.org/wiki?curid=38084", "title": "Publius Vergilius Maro", "text": "Publius Vergilius Maro\n\nPublius Vergilius Maro (2. pád \"Publia Vergilia Marona\", 15.  října 70 př. n. l. v Andes u Mantovy – 21. září 19 př. n. l. v Brindisi) byl nejslavnější římský básník Augustovy doby, která je označována za zlatý věk římské literatury.\nŘada biografických údajů Vergiliova života zůstává nejasných a vychází z pozdně antických a raně středověkých legend. Jeho venkovští rodiče byli možná prostí, ale dost zámožní na to, aby mu mohli dopřát vyššího vzdělání. Vergilius studoval nejprve (od r. 55 př. n. l.) v Cremoně a v Mediolanu (dnešní Milán), později v Římě, kam přišel asi roku 52 př. n. l., zde studoval rétoriku, filosofii a matematiku. Poněvadž byl nepevného zdraví, měl slabý hlas a byl ostýchavý, nelákala ho veřejná dráha, na niž se rétorikou připravoval. Styk s členy mladořímské školy přivedl Vergilia ke studiu helénistické poezie, hlavně řeckého básníka Theokrita. Sblížil se s neoteriky (kroužek latinských básníků poloviny 1. století př. n. l., kteří si vzali za vzor alexandrijskou poezii), ti mu byli zřejmě vzorem v počátcích jeho básnické tvorby.\n\n\n\n\n\n"}
{"id": "38085", "url": "https://cs.wikipedia.org/wiki?curid=38085", "title": "Silvestr II.", "text": "Silvestr II.\n\nSilvestr II., známý také jako Gerbert z Aurillacu (Gilbert d'Aurillac) či Gerbert z Remeše (kolem 950 Auvergne – 12. května 1003 Řím) se stal jako první představitel francouzského kléru papežem, kterým byl v letech 999–1003. Přátelil se s císařem Otou III., s nímž osnoval plány na „\"renovatio imperii Romanorum\"“, obnovení římské říše, jež měla být řízena dvojí mocí: světskou – císařem a duchovní – papežem. Byl významným a všestranně vzdělaným učencem, a to především v přírodních vědách a filozofii. Do Evropy přinesl arabské znalosti matematiky a astronomie (například arabské číslice).\n\nNarodil se mezi roky 940 a 950 (někdy se též uvádí 955) v kraji Auvergne ve Francii. Kolem roku 963 vstoupil do kláštera sv. Geralda v Aurillacu. Když roku 967 navštívil klášter barcelonský hrabě Borell II. Barcelonský, opat ho požádal, aby vzal Gerberta s sebou do Španělska, kde by mohl získat další vzdělání. V následujících letech studoval Gerbert v katalánském městě Vic v péči zdejšího biskupa. Zde se seznámil s arabskými znalostmi matematiky a přírodních věd, díky nimž získal pověst znalce magie.\n\nV roce 969 uskutečnil spolu s Borellem a biskupem Hattonem z Vichu pouť do Říma. Zde si ho všiml papež Jan XIII. a doporučil ho císaři Otovi I., který z něho učinil učitele svého mladého syna pozdějšího císaře Oty II. O několik let později mu dal Ota svolení, aby studoval na katedrální škole v Remeši, kde ho remešský arcibiskup Adalberon brzy jmenoval učitelem. Roku 982 ho Ota II. jmenoval opatem v Bobbiu. Opatství však bylo téměř zničeno předchozím opatem, Gerbert se ho sice snažil obnovit, ale po smrti Oty II. se vrátil do Remeše. Z této školy pak již jako představený vytvořil středisko francouzské učenosti a dal zde matematickým vědám takový význam, jaký dříve na Západě neměly. Stal se rovněž sekretářem arcibiskupa.\n\nV roce 985 se zapletl do politiky. Když se francouzský král Lothar I. snažil získat Lotrinsko na Otovi III., Gerbert a arcibiskup Adalberon se mu postavili podporou Hugo Kapeta. Když roku 986 zemřel Lothar a o rok později i jeho syn Ludvík V., oba podpořili Hugo Kapeta, který byl pak zvolen králem Francie a ukončil tak vládu dynastie Karlovců.\n\nAdalberon označil Gerberta svým nástupcem. Když však v červnu 988 zemřel, Hugo Kapet jmenoval místo něho Arnulfa, levobočka krále Lothara. V roce 991 byl Arnulf pro údajnou zradu vůči králi sesazen a na přání Hugo Kapeta byl Gerbert zvolen jako jeho následník. Jeho zvolení však vyvolalo takový odpor, že papež Jan XV. poslal do Francie legáta, který ho dočasně zbavil biskupské hodnosti. Gerbert se snažil dokázat, že toto rozhodnutí bylo nezákonné, ale synoda v roce 995 prohlásila Arnulfovo sesazení za neplatné.\n\nNa pozvání Oty III. se Gerbert v červenci 995 odebral do Magdeburku a stal se učitelem tohoto, v té době patnáctiletého, mladíka. V roce 996 se zúčastnil jeho korunovace v Římě a papež Řehoř V., Otův bratranec, ho pak v dubnu 998 jmenoval arcibiskupem ravennským. Po smrti Řehoře V. byl 2. dubna 999 s podporou císaře zvolen papežem – stal se prvním Francouzem v tomto úřadě. Zvolil si jméno Silvestr II. (podle papeže Silvestra I., rádce císaře Konstantina Velikého).\n\nSilvestr II. zavrhl všechno, co dříve jako Gerbert hájil, stal se horlivým zastáncem papežských práv a potvrdil svého soupeře Arnulfa za arcibiskupa remešského. Roku 1000 učinil dva důležité akty v duchu programu „obnovy Říše“ (\"Renovatio Imperii\"): potvrdil polskému knížeti Boleslavu Chrabrému zřízení arcibiskupství v Hnězdně (ustaveného nad hrobem sv. Vojtěcha) a knížeti Štěpánovi Uherskému poslal královskou korunu (původně určenou pro Polsko), čímž povýšil Uhersko na království; zároveň Uhrám potvrdil též zřízení arcibiskupství v Ostřihomi.\n\nKdyž v následujícím roce vypuklo v Římě povstání proti císaři, Ota a Silvestr byli nuceni utéci do Ravenny. Ota vedl dvě neúspěšné výpravy, aby znovu získal kontrolu nad městem, ale zemřel při třetí výpravě 24. ledna 1002. Silvestr se vrátil do Říma brzy po smrti Oty, ačkoli vzbouřená šlechta měla stále moc. Zemřel 12. května 1003 a byl pochován v bazilice svatého Jana v Lateráně.\n\nGerbert z Aurillacu je považován za jednoho z největších učenců své doby. Byl především významným matematikem, je autorem řady matematických prací. Seznámil se s arabskými číslicemi používanými ve Španělsku a dokázal z hlavy provádět výpočty, které byly velice obtížné pro ty, kteří uvažovali pomocí římských číslic. Do Evropy znovu vrátil abakus. Popsal mechanické hodiny, nikoli však kyvadlové. V Remeši sestrojil hydraulické varhany, které předčily všechny do té doby známé nástroje, kde vzduch musel být pumpován ručně. Může být též autorem popisu astrolábu, který byl vydán Hermannem Contractem o nějakých 50 let později. V dopise z roku 984 žádá Lupita z Barcelony o překlad arabských astronomických děl.\n\nZabýval se také tzv. horologií, což souvisí s problematikou měření času a vytvářením hodin. Pro sestavení (nejen) slunečních hodin Gerbert potřeboval provést různé propočty ohledně dělení světa na zemská časová pásma. Někdy okolo roku 996 pak vyrobil pro město Magdeburg mechanické hodiny – první přístroj tohoto typu, o němž se zachovaly záznamy.\n\nJako papež zahájil rozhodný boj proti široce rozšířeným praktikám svatokupectví a konkubinátu mezi duchovenstvem, trvaje na tom, že jenom schopný a bezúhonný muž se může stát biskupem. Toho se týká dogmatické pojednání \"De corpore et sanguine Domini\".\n\nDochované spisy Gerberta z Aurillacu vydal Migne v 139. svazku \"Patrologia latina\".\n\nGerbertova pověst znalce magických umění byla zdrojem legend, které ho vykreslovaly jako čaroděje ve spolku s Ďáblem.\n\nJedna z legend tvrdila, že vlastnil knihu kouzel, kterou ukradl arabskému filozofovi ve Španělsku. Kouzelník ho pronásledoval a mohl ho sledovat podle hvězd, ale Gerbert se skryl zavěšen pod dřevěným mostem, kde mezi nebem a zemí byl pro kouzelníka neviditelný.\n\nJiné legendy tvrdily, že vyrobil bronzovou hlavu, která dokázala odpovídat na jeho otázky ano nebo ne; že byl ve spolku s démonkou jménem Meridiana, která se objevila, když byl odmítnut pozemskou láskou a s jejíž pomocí se mu podařilo nastoupit na papežský trůn (podle jiných legend získal papežství ve hře v kostky s Ďáblem). Meridiana (nebo bronzová hlava) řekla Gerbertovi, že pokud někdy bude sloužit mši v Jeruzalémě, Ďábel si pro něj přijde. Gerbert potom zrušil cestu do Jeruzaléma, ale když sloužil mši v kostele svaté Marie Jeruzalémské (také nazývaný „Jeruzalémský kostel“) v Římě, brzy onemocněl a když umíral, požádal své kardinály, aby rozřezali jeho tělo a rozházeli ho po městě. V jiné verzi byl dokonce napaden Ďáblem, když sloužil mši, Ďábel ho zohavil a dal jeho oči démonům, aby si s nimi hráli. Litující Silvestr si pak uřezal ruce a jazyk.\n\nNápis na jeho hrobce čtený v části \"Iste locus Silvestris membra sepulti venturo Domino conferet ad sonitum\" („Toto místo, při příchodu Pána, vydá zvuku [poslední polnice] pohřbené tělo Silvestra“, špatně překládáno jako „vydá zvuk“) dal vzniknout podivné legendě, že jeho kosti budou chrastit v hrobce těsně před smrtí papeže.\n\nLegendy o Gerbertovi z Aurillacu jako čaroději vznikaly během staletí po jeho smrti. Existovali i jiní papežové, kteří byli podezíráni z čarodějnictví, například Jan XXI. a Benedikt XII. Řehoř XII. byl vyslýchán kvůli magickým praktikám na koncilu v Pise v roce 1409.\n\n"}
{"id": "38086", "url": "https://cs.wikipedia.org/wiki?curid=38086", "title": "Teritorium Nové Mexiko", "text": "Teritorium Nové Mexiko\n\nTeritorium Nové Mexiko (anglicky \"New Mexico Territory\") vzniklo jako organizované teritorium USA dne 9. září 1850, a 6. ledna 1912 se stalo jako stát Nové Mexiko v pořadí již 47. spolkovým státem USA.\n\nZápadní část teritoria získaly USA od Mexika roku 1848 mírovou smlouvou z Guadelupe Hidalgo, zatímco východní část východně od řeky Rio Grande náležela před 9. září 1850 k Texasu, a součástí teritoria se stala na základě kompromisu roku 1850. Gadsdenovou koupí roku 1853 pak byl k teritoriu připojen nejjižnější pruh území moderních spolkových států Arizony a Nového Mexika.\n\nV původním rozsahu z roku 1850, zahrnovalo teritorium Nové Mexiko většinu pozdějších států Arizona a Nové Mexiko, malou část moderního spolkového státu Colorada a část moderního státu Nevada jižně od 36° 30' s.š.\n28. února 1861 se pak území teritoria zmenšilo ve prospěch nově vytvořeného teritoria Colorado, a vyčleněním teritoria Arizona 24. dubna 1863 západně od 109° z.d., pak získalo rozsah a hranice identické s moderním státem Nové Mexiko.\n\nBěhem Americké občanské války se Arizona a Nové Mexiko staly sporným územím. Jižní část obou teritorii se jako konfederační teritorium Arizona dobrovolně připojila ke Konfederaci, a proběhla tu bitva o Glorietský průsmyk.\n\n"}
{"id": "38098", "url": "https://cs.wikipedia.org/wiki?curid=38098", "title": "Nové Švédsko", "text": "Nové Švédsko\n\nNové Švédsko byla švédská kolonie v Americe na dolním toku řeky Delaware. Dnes patří území Nového Švédska ke státům Delaware, New Jersey a Pensylvánie. Osadníci byli většinou Švédové a Finové, ale také Holanďané a severní Němci. Kolonie existovala od 19. března 1638 do 15. září 1655, kdy se celé jeho území stalo součástí nizozemské kolonie Nové Nizozemí.\n"}
{"id": "38099", "url": "https://cs.wikipedia.org/wiki?curid=38099", "title": "Seznam spisovatelů starověkého Říma", "text": "Seznam spisovatelů starověkého Říma\n\n\n\n\n\n\n\n\n\n\n\n\n\n\n\n\n\n\n\n"}
{"id": "38100", "url": "https://cs.wikipedia.org/wiki?curid=38100", "title": "Miloš Urban", "text": "Miloš Urban\n\nMiloš Urban (* 4. října 1967 Sokolov, vlastním jménem (do osmi let věku) Miloš Svačina) je český spisovatel, překladatel a redaktor.\n\nPochází z dvojčat.\n\nVystudoval moderní filologii na katedrách anglistiky a nordistiky na Filosofické fakultě UK v Praze (1986–1992), v letech 1992–2000 pracoval jako redaktor v nakladatelství Mladá fronta, od roku 2001 v nakladatelství Argo, kde rok zastával funkci šéfredaktora.\n\nVydal 13 románů, několik novel a sbírku povídek; jeho knihy byly přeloženy do němčiny, španělštiny, nizozemštiny, maďarštiny, ruštiny a italštiny. Napsal také divadelní hry (\"Trochu lásky\" a \"Nože a růže\") a několik povídek otištěných v různých časopisech (např. \"Host\") a v povídkových knihách nakladatelství \"Listen\".\n\n\nV rozmezí let 2002 až 2006 napsal 10 povídek. Polovina z nich byla publikována v knihách z edice \"Česká povídka\" nakladatelství \"Listen\". \"Běloruska\", ve které vystupují i postavy z Urbanových románů \"Stín katedrály\" a \"Santiniho jazyk\", vyšla ve výboru \"Schůzky s tajemstvím\" (2003), povídka \"Pražské Jezulátko\", která byla napsána anglicky a do češtiny ji převedla Lenka Urbanová, vyšla v knize \"Panna nebo netvor\" (2004), \"Rozhovor se ženou středního věku\" v \"Možná mi porozumíš\" (2004), \"Smrtečka\" v \"Už tě nemiluju\" (2005) a \"Štědrá noc baronky z Erbannu (Variace pro temnou strunu)\" ve knize \"Zabij mě líp\" (2005). Povídka \"Občina\" vyšla v 8. čísle časopisu \"Host\" v roce 2002, povídka \"Faun\" 24. května 2002 v Magazínu \"Hospodářských novin\" a o dva roky později také knižně v \"Antologii nové české literatury 1995-2004\" (eds.: Radim Kopáč a Karolína Jirkalová, \"Fra\", 2004). Rozhlasová stanice Český rozhlas Plzeň a Český rozhlas 3 - Vltava vysílala povídku \"Vlasy\". Jmenovaných osm povídek bylo doplněno dalšími dvěma (\"Žádný něžnosti\" a \"To strašný kouzlo podzimu\") a po autorských úpravách dohromady vydáno v souboru \"Mrtvý holky\" (Argo, 2007), který vyšel ve třech různých podobách (neilustrované a ilustrované vydání a 100 kusů speciálních bibliofilských výtisků).\n\nO Vánocích 2009 vyšla v \"Magazínu Hospodářských novin\" jeho nová povídka \"Proces jedné proměny\", která je mj. inspirována díly Franze Kafky \"Proces\" a \"Proměna\" či plagiátorskou aférou kolem Milana Kindla. V \"Revue Labyrint\" 27–28/2010 vyšla povídka \"Ve hře\". V roce 2012 vyšla jako elektronická kniha povídka \"Host u tabule\", která byla poté zfilmována v rámci seriálu \"Škoda lásky\". Je zastoupen také ve sbírce povídek \"Praha noir\" (2016).\n\n\nRomán \"Sedmikostelí\" vyšel v německém (2 vydání), nizozemském, maďarském, ruském, slovinském, bulharském a španělském překladu, maďarsky vyšly též romány \"Hastrman\" a \"Stín katedrály\". \"Lord Mord\" vyšel anglicky v Londýně. Povídka \"Faun\" byla přeložena do nizozemštiny, povídka \"Občina\" do ruštiny.\n\nRežisér Jiří Strach pro televizi zfilmoval \"Santiniho jazyk\" a plánuje natočit \"Sedmikostelí\". Ondřej Havelka natočil \"Hastrmana\", uvedeného do kin v dubnu 2018. V rámci seriálu \"Škoda lásky\" byla natočena povídka \"Host u tabule\".\n\nČeský rozhlas zpracoval ve formě četby například romány \"Sedmikostel\"í nebo \"Boletus arcanus\". Povídku \"To strašný kouzlo podzimu\" ze sbírky \"Mrtvý holky\" zdramatizoval Vít Vencl a pro rozhlas zrežírovala Natália Deáková. Urban napsal také několik scénářů pro rozhlasový projekt \"Minutové hry\".\n\nZa dramatizace povídky \"To strašný kouzlo podzimu\" získal Český rozhlas cenu na mezinárodním festivalu rozhlasové tvorby Grand Prix Nova v Bukurešti. \n\n"}
{"id": "38101", "url": "https://cs.wikipedia.org/wiki?curid=38101", "title": "Tatra T3R.P", "text": "Tatra T3R.P\n\nTatra T3R.P (často se používá i označení Tatra T3P) je typ tramvaje, který vznikl modernizací československé tramvaje Tatra T3.\n\nPo krachu podniku ČKD, jehož firma ČKD Trakce v 90. letech minulého století dodávala pro tramvajové modernizace elektrické výzbroje, se na českém a slovenském trhu objevila společnost Alstom (nyní Cegelec), která vyvinula novou elektrickou výzbroj TV Progress založenou na IGBT tranzistorech.\n\nPrvním vozem s touto výzbrojí se v roce 1999 stala ostravská tramvaj Tatra T3SUCS evidenčního čísla 1016. Protože však šlo hlavně o schválení výzbroje Drážním úřadem, interiér byl rekonstruován až následující rok, kdy se v Ostravě začaly provádět sériové modernizace na typ T3R.P.\n\nV roce 2000 obdržela výzbroj TV Progress i pražská tramvaj T3 evidenčního čísla 6554. Kromě dosazení výzbroje však vůz nebyl nijak rekonstruován a sloužil spíše k ověřování vlastností nových prvků. Za vše jasně hovoří další přestavba této tramvaje v roce 2002, kdy byla zkušebně instalována nová výzbroj TV Europulse (viz Tatra T3R.E).\n\nJiž v roce 2000 začaly první dopravní podniky modernizovat své tramvaje na typ T3R.P. Pražský nechal zpočátku přestavbu na šumperské firmě \"Pars nova\" (ev. č. vozů 8211 – 8245), poté si ji prováděl sám (od ev. č. 8300). Ostravský a plzeňský dopravní podnik si tramvaje modernizoval sám (několik plzeňských vozů se modernizovalo v Ostravě). Ostatní (Olomouc, Brno) zpočátku svěřily přestavbu Ostravě, později společnosti \"Pars\".\n\nPřestože se vnější vzhled vozů změnil jen málo (nejvýznamnější je nová čelní orientace), v interiéru došlo k velkým změnám. V některých městech byly klasické laminátové sedačky nahrazeny čalouněnými zakotvenými do bočnice vozu, což usnadňuje čištění podlahy, dále se někdy objevuje i protiskluzová podlaha. Cestující jsou informováni moderními informačními panely a digitálními transparenty z LED diod. Byla použita elektrická výzbroj TV Progress s tranzistory IGBT, která tak nahradila starou a přežitou technologii odporové regulace. Životnost tramvaje se tak prodloužila minimálně o dalších 15 let.\n\nU vozů, jejichž vozová skříň nebyla v dobrém stavu, se přistoupilo k radikální modernizaci – novostavbě skříně (viz typ Tatra T3R.PV).\n\nModernizace na typ T3R.P probíhaly v letech 1999–2014.\n\n\n\n\n"}
{"id": "38103", "url": "https://cs.wikipedia.org/wiki?curid=38103", "title": "Krakatice", "text": "Krakatice\n\nKrakatice \"Teuthida\" A. Naef, 1916 je řád hlavonožců. Mohou dorůstat až délky 10 metrů. Jejich existence byla prokázána v roce 1857.\n\n"}
{"id": "38104", "url": "https://cs.wikipedia.org/wiki?curid=38104", "title": "Jaderná energie", "text": "Jaderná energie\n\nJaderná energie je energie vázaná v jádře atomu a lze ji uvolnit pomocí jaderných reakcí. Nadneseně bývá označována také jako atomová energie.\nProstřednictvím speciálních zařízení je možné ji využívat, příslušné technické a ekonomické odvětví se označuje jako jaderná energetika. Fyzikální principy vedoucí k získání jaderné energie jsou štěpná reakce, radioaktivní rozpad a termojaderná fúze.\n\nJaderné zdroje mají nyní přibližně 11% podíl na světové výrobě elektřiny a přibližně 4,5% podíl na spotřebě primárních zdrojů energie celkově (2013).\n\nJaderná energie získaná pomocí štěpných jaderných reaktorů nepatří mezi obnovitelné zdroje energie, neboť světové zásoby uranové rudy jsou vyčerpatelné a spotřebované palivo se zatím ve větší míře nevyužívá. V budoucnu se však dá očekávat rozvoj tzv. rychlých reaktorů, které pracují s uzavřeným palivovým cyklem. Tím by se doba možného využití štěpné jaderné reakce značně prodloužila.\n\nNaopak geotermální energie, vznikající v zemském jádře rozpadem radioaktivních látek, mezi obnovitelné zdroje energie patří. Stejně tak tomu bude i v případě termojaderné fúze (pokud v budoucnu dojde k energetickému využití), neboť zásoby vodíku jsou prakticky nevyčerpatelné.\n\nZ jaderných reakcí je z hlediska možného využití jednoznačně nejvýznamnější štěpná jaderná reakce uranu nebo plutonia (uvažuje se rovněž o využití thoria jako plodícího materiálu). Štěpením jader vzniká naprostá většina jaderné energie vyprodukované lidskou činností. Štěpení se využívá pro výrobu elektrické energie v jaderných elektrárnách. Štěpné jaderné reaktory se také používají k pohonu lodí a ponorek, k výrobě izotopů pro další využití a k výzkumu, ojediněle jako zdroj energie pro odsolování mořské vody, zároveň se (většinou jako vedlejší produkt při výrobě elektřiny) využívají k vytápění či ohřevu vody.\n\nNa radioaktivním rozpadu nestabilních jader jsou založeny radioizotopové generátory, které jsou využívány jako zdroje elektřiny a tepla pro vesmírné sondy. Ve zdravotnictví je tento jev využíván ve formě radioterapie či nukleární medicíny. Rozpad radioaktivních látek v zemském jádře je také jeden z jevů, díky kterému je možné využívat geotermální energii.\n\nPředmětem intenzivního výzkumu je praktické využití termojaderné fúze. Jedná se především o přeměnu vodíku na hélium, konkrétně jde o reakci deuteria a tritia z čehož vzniká helium a neutron, zároveň se uvolní energie. Hlavním výzkumným projektem zabývajícím se termojadernou fúzí je mezinárodní projekt ITER. Zařízení určená k výzkumu v této oblasti se nazývají tokamaky a nacházejí se i na území ČR. V naší zemi leží těžiště výzkumu na Ústavu fyziky plazmatu AV ČR, který vlastní nejdůležitější experimentální zařízení pro výzkum fúze v ČR. V současné době nejsou fúzní reaktory využitelné k efektivní výrobě energie, přesto je jev termojaderné fúze pro lidstvo nezbytný a to jako zdroj sluneční energie.\n\nV roce 1895 objevil Wilhelm Conrad Röntgen paprsky X (rentgenové záření).\n\nPřirozenou radioaktivitu objevil v roce 1896 Henri Becquerel, kterou později popsala polská vědkyně Marie Curie-Skłodowská. Pod jejím vedením byly též prováděny první výzkumy léčby rakoviny pomocí radioaktivity.\n\nPrvní úspěšný pokus s jaderným štěpením provedli v roce 1938 v Berlíně Otto Hahn, Lise Meitner a Fritz Strassman.\n\nPrvní řízená řetězová štěpná reakce se uskutečnila 2. prosince 1942 v reaktoru Chicago Pile-1, o který se zasloužil tým italského vědce Enrica Fermiho v podzemí stadionu Chicagské univerzity.\n\nBěhem druhé světové války se rozběhl jaderný program v řadě zemí. Jedním z cílů však byl vývoj jaderných zbraní. První jaderné bomby byly vyrobeny v USA, svrženy byly na japonská města Hirošima (6.8.1945) a Nagasaki (9.8.1945).\n\nK výrobě elektřiny byl jaderný reaktor poprvé využit v roce 1951 ve výzkumném středisku EBR-I poblíž Arca (Idaho) v USA. Za první jadernou elektrárnu bývá označována elektrárna spuštěna v městě Obninsk v Sovětském svazu. Do sítě byla připojena 26. června 1954. Za první skutečně komerční elektrárnu je však považována až Jaderná elektrárna Calder Hall ve Velké Británii. Ta byla k síti připojena 27. srpna 1956 a produkovala elektrický výkon 4x50 MW. Zároveň však byla využívána k vojenským účelům, konkrétně k výrobě plutonia. První elektrárnou využívanou pouze pro mírové účely byla jaderná elektrárna Shippingport, spuštěná v roce 1957 v USA.\n\nVyužití jaderné energie pro komerční účely se po překonání hlavních technologických, bezpečnostních a ekonomických problémů a v souvislosti s energetickými krizemi rychle rozvíjelo v 70. a 80. letech.\n\nOd konce 80. let je nárůst mnohem pozvolnější. Proti využití jaderné energie se v mnoha zemích zvedla vlna odporu, založená jednak na obavách z jaderných havárií, jednak na strachu z radiace, roli hrál i relativní dostatek energie z fosilních zdrojů. V současnosti (2012) se zájem o využití jaderné energie znova zvyšuje především v souvislosti s kolísajícími cenami cen fosilních paliv, snahami jednotlivých zemí o energetickou nezávislost (především na Rusku) a v souvislosti s bojem proti znečišťování životního prostředí spalováním fosilních paliv (při vlastní výrobě elektrické energie prostřednictvím jaderné energetiky nedochází k emisím škodlivých látek a jaderná energetika tedy nijak nepřispívá ke znečišťování ovzduší, problém je však s vysoce radioaktivním odpadem).\n\nHavárie v JE Fukušima v roce 2011 jaderné energetice sice znova zasadila těžkou ránu, země plánující stavbu největšího počtu nových elektráren (Čína a Indie) však svoji orientaci na jadernou energetiku potvrdily. Svoje jaderné elektrárny se naopak rozhodlo uzavřít do roku 2022 Německo.\n\nPrvní tokamak s označením T-1 byl postaven v roce 1958 v Kurčatově institutu v Moskvě..\n\nV roce 1983 byl ve Velké Británii spuštěn zatím nejúspěšnější tokamak JET.\n\nV roce 2007 byla oficiálně založena mezinárodní organizace ITER věnující se výzkumu termojaderné fúze.\n\nPodíl jaderných elektráren na celkové výrobě elektrické energie v České republice je 35,9% (2013).\n\nV Česku se sice proti využívání jaderné energii postavila řada antijaderných hnutí, např. Jihočeské matky nebo česká pobočka nadnárodní Greenpeace, většina obyvatelstva však rozvoj jaderné energie dlouhodobě podporuje. Podle státní energetické koncepce schválené usnesením vlády Česka č. 211 ze dne 10. března 2004 se mezi roky 2020 až 2025 počítalo s provozem dalšího 7. jaderného bloku a mezi roky 2025 a 2030 8. jaderného bloku. V roce 2006 však koaliční vláda na nátlak Strany zelených v programovém prohlášení slíbila další výstavbu jaderných bloků nepodporovat. V roce 2008 doporučila tzv. Pačesova komise další rozvoj jaderné energetiky v Česku.\nVláda Petra Nečase vzešlá ze sněmovních voleb v roce 2010 rozvoj jaderné energetiky opět podpořila a tento svůj postoj několikrát potvrdila i po havárii v JE Fukušima.\n\n\njů, PDF]\n"}
{"id": "38106", "url": "https://cs.wikipedia.org/wiki?curid=38106", "title": "CNN", "text": "CNN\n\nCable News Network (zkratka CNN) je kabelová televizní společnost založená v roce 1980 Tedem Turnerem a Reesem Schonfeldem. V době svého založení byla CNN prvním kanálem poskytujícím zpravodajství 24 hodin denně a první čistě zpravodajskou stanicí v USA. I přes velké množství poboček vysílá CNN primárně z hlavního ústředí v Atlantě, z Time Warner Center v New Yorku a ze studií ve Washingtonu, D.C. a Los Angeles. CNN je divize společnosti Turner Broadcasting System. Stanice oslavila 30. výročí vysílání 1. června 2010.\n\nCNN bývá někdy uváděna jako CNN/U.S. kvůli odlišení amerického kanálu od jeho mezinárodního protějšku, CNN International. V srpnu 2010 byla CNN dostupná ve více než 100 milionech amerických domácností. Globálně CNN vysílá kanál CNN International, který je dostupný ve více než 212 zemích a teritoriích.\n\nCNN v USA soupeří ve sledovanosti se stanicí Fox News. Ve svých politických názorech má blízko k levicovým liberálům a Demokratické straně.\n\nVedle hlavní stanice CNN zaměřené na publikum v USA existuje mezinárodní zpravodajský program CNN International. Tato stanice je dostupná takřka po celém světě prostřednictvím kabelového a nekódovaného satelitního vysílání pro téměř miliardu lidí ve 200 zemích. V závislosti na regionu a denní době se o program starají centra se sídly v Londýně, Atlantě, Hong Kongu a Miláně. Některé pořady jsou vysílané v několika evropských jazycích: italštině, němčině, francouzštině a španělštině.\n\nTelevize úzce spolupracuje s britskou BBC, italskou RAI, francouzskou France 24 a evropskou Euronews.\n\nV roce 2020 má začít česky vysílat CNN Prima News.\n"}
{"id": "38108", "url": "https://cs.wikipedia.org/wiki?curid=38108", "title": "Traband", "text": "Traband\n\nTraband je česká hudební skupina, která vznikla v roce 1995.\n\nTraband vznikl jako trojčlenná kapela kolem textaře, zpěváka a kytaristy Jardy Svobody. Na baskytaru hrál Michal Kliner a na bicí Václav Pohl. V roce 1996 se rozšířili o banjistu Evžena Kredence a o rok později vydali vlastním nákladem své první album \"O čem mluví muži\".\n\nZ těchto prvních let Trabandu pochází i název, jako zkomolenina slovního spojení trio-band (tříčlenná kapela), jako parodie na automobil Trabant (a odtud je odvozeno i označení členů kapely jako tzv. „trabanditů“). Skupina se bere jako rocková, ale sami tvůrci svůj zvláštní žánr označovali jako „dechno“, smíšenina dechové muziky a techna, což také odpovídá dlouhým mezihrám s bicími a žesťovými nástroji.\n\nV roce 1999 došlo k výrazné obměně hudebníků. Michal Kliner a Václav Pohl odešli a vystřídali je Jana Modráčková (trubka), Robert Škarda (tuba) a nový bubeník Petr Vizina, Jarda Svoboda začal hrát spíše na klarinet a akordeon. Skupina spolupracovala s Václavem Koubkem a s divadly \"Na voru\", \"Koňmo\" a bratry Formanovými (Matějem a Petrem). V roce 2001 přišel baskřídlovkář Jakub Schmid, s kapelou občas hrál i saxofonista Vladimír Javorský. Traband jezdil na zahraniční turné do Francie, Slovenska, Německa, Rakouska, Švýcarska, Maďarska, Řecka i Japonska. V letech 1997–2002 v první jarní den kapela pořádala tzv. „Jaroslavení aneb MHD Tour“, při kterém hrála akusticky v tramvaji č. 17 za normálního provozu cestou z Modřan do Ďáblic, poté následoval klasický koncert. Na konci roku 2003 odešel Petr Vizina a vrátil se Václav Pohl. \n\nU příležitosti 10 let trvání skupiny se v červnu 2005 konal v Praze koncert, jehož záznam vyšel v listopadu téhož roku na DVD. Zároveň vyšla také kniha \"Kontraband\", v níž 8 výtvarníků ztvárnilo písničky skupiny v komiksové podobě. Po roční pauze se v lednu 2007 Traband vrátil ke koncertování s novým stylem, repertoárem a komornějším obsazením Jarda Svoboda, Jana Modráčková a Václav Pohl. Písně z nového repertoáru představil Jarda Svoboda divákům během roku 2006 na několika sólových koncertech, při kterých se doprovázel na harmonium. Nové album vyšlo 22. května 2007 s názvem \"Přítel člověka\" (od 1. května bylo již oficiálně k dostání v mp3). Od května či června 2008 s Trabandem opět vystupuje tubista Robert Škarda. V květnu se také vdala Jana Modráčková a dnes se jmenuje Kaplanová. Na podzim roku 2008 pak Traband přerušil koncertování kvůli těhotenství Jany. 26. července 2009 se narodila Emilka Kaplanová a Traband se koncerty na festivalu Otevřeno v Jimramově 29. srpna 2009 a v pražském Vagóně 1. září na křtu alba \"\", na které natočil Janotovu píseň \"Druhý břeh\", vrátil na pódia s novým repertoárem. Část z tohoto nového repertoáru pak nahrál v zimě 2009/2010 a vydal na albu \"Domasa\" (2010). Nejnovější album a DVD vydal Traband v květnu 2011. Přes zimu 2013–2014 měl Traband opět koncertní pauzu kvůli těhotenství Jany Kaplanové. Od jara 2014 se skupinou hraje stálý host Radim Huml na banjo, přes léto nahráli nové album v lesním studiu Michala Dittricha. V roce 2016 skupina přerušila činnost. \n\nČlenové skupiny dále spolupracovali na albech Bůhví, Ester, Ivána Gutiérreze, Hadrů z těla, Jaksi Taksi, Navzájem, Sester Steinových, Petra Nikla, Šarközi a Tří sester.\n\nJarda Svoboda se také objevil na živém DVD skupiny Sto zvířat Jste normální?, kde zazpíval píseň \"Černej pasažér\".\n\n\nJarda Svoboda\n\nJana Kaplanová\n\nJakub Schmid\n\nRobert Škarda\n\nVáclav Pohl\n\n"}
{"id": "38109", "url": "https://cs.wikipedia.org/wiki?curid=38109", "title": "Václav Renč", "text": "Václav Renč\n\nVáclav Renč (18. listopadu 1911 Vodochody – 30. dubna 1973 Brno) byl český básník, dramatik a překladatel, představitel spirituálního proudu české literatury.\n\nPo maturitě začal studovat Filozofickou fakultu UK v Praze, kterou absolvoval v roce 1936. Již při studiích (1933–1936) redigoval spolu s Františkem Halasem časopis \"Rozhledy po literatuře\". Po ukončení vysoké školy pracoval na několika místech jako redaktor (\"Akord\", \"Obnova\" a \"Řád\"), později jako nakladatelský redaktor. V té době spolu s dalšími katolickými spisovateli kritizoval Masaryka a další představitele liberální politiky. V roce 1938 napsal nekrolog Karla Čapka, v němž jej označil za nepřítele číslo tři českého národa a jeho katolicko-křesťanského vědomí.\n\nV letech 1945–1948 byl dramaturgem olomouckého divadla. Od roku 1947 působil v roli dramaturga ještě v Zemském divadle v Brně.\n\nPo roce 1948 byl, jako ostatně celá katolická skupina, v nemilosti režimu. Roku 1951 byl zatčen a o rok později (1952) ve vykonstruovaném procesu s katolickou inteligencí (tzv. proces se Zelenou internacionálou) odsouzen na 25 let vězení. Propuštěn byl až v květnu 1962 a rehabilitován až roku 1990.\nČást svého života prožil ve Fryštáku, kde se usadil se svou ženou Alenou, rozenou Sedlákovou. Ve Fryštáku má pamětní desku umístěnu u vchodu do Městské knihovny na místním penzionu.\n\nPři jeho pohřbu v Brně, podle vzpomínek účastníků, nad hrobem promluvil i básníkův přítel z vězení, litoměřický kněz Josef Helikar. Roku 1998 mu byl in memoriam udělen Řád T. G. Masaryka II. třídy.\n\nJeho dcera Zuzana Nováková se stala spisovatelkou, syn Ivan Renč se stal režisérem a spisovatelem, syn Jan Václav Renč byl hudební skladatel, hudebník a textař (zemřel též v 61 letech). Mezi jeho vnuky patří například režisér a herec Filip Renč, skladatel a hudebník Dominik Renč, fotograf Benedikt Renč, režisér a výtvarník Adam Renč, scénografka a výtvarnice Kristina Karmazínová nebo spisovatelky a překladatelky Ester a Luisa Novákovy.\n\n\nKromě vlastní tvorby překládal, především z němčiny, angličtiny, francouzštiny, italštiny a polštiny. Z angličtiny např. volně převedl text písně Blíž k tobě, Bože můj.\n\n\n"}
{"id": "38113", "url": "https://cs.wikipedia.org/wiki?curid=38113", "title": "Akira Kurosawa", "text": "Akira Kurosawa\n\nAkira Kurosawa (: 黒澤 明, \"Kurosawa Akira\", 23. března 1910, Óta, Tokio – 6. září 1998, Setagaja, Tokio) byl jeden z nejvýznamnějších japonských i světových filmových režisérů a scenáristů.\n\nPrvní Kurosawovy filmy vznikaly v době druhé světové války. Z nich nejvýše hodnocený je film \"Velká legenda Judo\". Ani ten ale není příliš známý a ve stínu režisérova pozdějšího díla se zdá být poměrně bezvýznamným. Navíc jsou některé z nich (\"Nejkrásnější\") točeny na státní zakázku a mají tak oslavit Japonsko válčící po boku nacistického Německa.\n\nPodstatně významnější filmy začal točit Kurosawa po válce. Zobrazují situaci tehdejšího poválečného Japonska a jsou značně sociálně kritické. Všímají si situace těch nejchudších, zobrazují bídu obyčejných lidí, často se zabývají otázkou hranice, za níž je člověk ochoten porušit psaná i nepsaná pravidla. Jsou také velmi kritické vůči korupci, především korupci nejrůznějších úředníků. Kladou si, též otázky po kořenech sociální nespravedlnosti, ale také po kořenech bezohledného, krutého, či naopak správného a čestného jednání. V roce 1948 tak vzniká film \"Opilý anděl\", v roce 1949 film s kriminální zápletkou \"Toulavý pes\". Ačkoli už v roce 1950 přichází Kurosawa s žánrem, který jej proslavil nejvíce, totiž s historickým filmem, sociálně kritická témata ze současnosti se v jeho díle objevují i dále. To je případ dramatu v němž se hlavní hrdina snaží smysluplně vyrovnat s faktem, že mu zbývá pouze půl roku života: \"Žít\" – 1952, příběhu strachu člověka, který prodělal svržení atomové pumy: \"Žiji ve strachu\" – 1955, značně tragický příběh člověka, který se rozhodl vzdorovat neprůhledné a bezohledné moci mamutích korporací: \"Zlý chlap spí dobře\" – 1960, i detektivky \"Nebe a peklo\" – 1963.\n\nUž v prvních filmech překvapuje Kurosawa nejen samotnou režií, silnými náměty, prostředím filmů, hereckými výkony, ale také fascinující kamerou. Prakticky každý Kurosawův film znovu překvapí lyrikou dlouhých záběrů, scén v nichž se zdánlivě nic neděje, ale které mají velikou psychologickou hloubku a v nichž probíhá nenápadné a tiché drama. To je rys, který ještě umocnil nástup širokoúhlého filmu, zvýrazňujícího vizuální sílu Kurosawových snímků. Na tomto faktu fascinujících záběrů nakonec nic nemění to, že režisérovy nejslavnější filmy jsou natočeny černobíle. Nebarevný materiál snad ještě zesiluje sílu zachyceného obrazu. Dokonce působí dojmem, že každý jednotlivý záběr vystřižený z filmového pásu by obstál i jako mistrovská fotografie.\n\nV roce 1945 natočil Kurosawa historický film \"Lidé, kteří šlapou tygrovi na ocas\", ale ten byl zakázán japonskou cenzurou pro zobrazování feudálních hodnot. Byl představen japonské veřejnosti až v roce 1952. Prvním Kurosawovým historickým filmem, který byl představen nejen japonské (1950), ale i západní veřejnosti (1951) je \"Rašómon\". Ten je složen ze čtyř vyprávění stejného příběhu různými lidmi. Zároveň je i prvním filmem, který obdržel mezinárodní ocenění. V roce 1951 následuje filmová adaptace Dostojevského románu \"Idiot\". Jak je ovšem u Kurosawy běžné, převedl režisér tuto evropskou látku do Japonských reálií – \"Idiot\" (1951).\n\nV roce 1954 pak Kurosawa vytvořil své opus magnum, dílo ověnčené mnoha superlativy, legendární film \"Sedm samurajů\". Kurosawa v něm složil hold především samurajskému stavu. Není proto bez zajímavosti, že on sám pocházel ze starého samurajského rodu. Ačkoli film trvá plných 207 minut a je tak i mezi Kurosawovými díly extrémně dlouhým, lze zároveň říci, že v něm není slabých a zbytečných míst. I po více než padesáti letech od doby vzniku tento film diváky fascinuje a strhává. Podle tohoto filmu byla mimochodem později natočena americká verze příběhu, která přejala dokonce i původní název Kurosawova díla, totiž: \"Sedm statečných\". Tato verze si téměř doslovně přejímá děj, ale přitom se zcela míjí s Kurosawovou poetikou a působí tak spíše jako nepovedený plagiát.\n\nAdaptací Shakespearova dramatu \"Macbeth\" je v roce 1957 natočený \"Krvavý trůn\". V roce 1958 pak režisér točí pro změnu historickou komedii \"Tři zločinci ve skryté pevnosti\" (V Česku vyšla na DVD pod anglickým názvem \"The Hidden Fortress\"). V roce 1961 pak Kurosawa ve filmu \"Tělesná stráž\" neboli \"Jódžinbó\" vytvořil zcela nového hrdinu a navíc se nechtě podílel na vzniku filmu \"Pro hrst dolarů\" (\"Pro pár dolarů\") (režie Sergio Leone), který je výborným remakem Tělesné stráže a zároveň stojí na počátku éry tzv. spaghetti-westernu (\"Pro pár dolarů navíc\", \"Hodný, zlý a ošklivý\", \"Tenkrát na Západě\"). Volným pokračováním filmu \"Yojimbo\" jsou v roce 1962 natočení \"Odvážní mužové\" neboli \"Sanjuro\".\n\nNového filmařského vrcholu se pak Kurosawa dotkl roku 1965 filmem \"Rudovous\" v němž se vlastně spojuje historický film s předchozím výrazně sociálním vyzněním. Kurosawa zde totiž opouští samurajské téma a zaměřuje se na prokreslení psychologické hloubky člověka. Zajímá ho zde především zranění, která si lidé nesou svým životem, a která výrazně ovlivňují jeho nynější život. I tento film, podobně jako Sedm samurajů, stále překvapuje svou nadčasovostí.\n\nV roce 1970 natočil Kurosawa svůj první barevný film, \"Dodesukaden\" (v Česku na DVD vyšlo jako \"Dode's-ka den\"). Kurosawa se v něm opět vrací do poválečného Japonska a opět si všímá lidí na samém okraji společnosti. Komerční úspěch filmu, žel nebyl takový, jaký režisér očekával, což se výrazně projevilo i na četnosti filmů po roce 1970. Až v roce 1975 natočil v koprodukci se SSSR film \"Děrsu Uzala\", v roce 1980 historický velkofilm \"Kagemuša\", v roce 1984 opět historický film \"Ran (film)\", v němž zpracoval Shakespearovo drama \"Král Lear\".\n\nPosledními třemi filmy jsou v roce 1990 natočené sugestivní \"Sny Akiry Kurosawy\", 1991 \"Srpnová rapsodie\", 1993 \"Madadayo\".\n\nV roce 1990 obdržel Oscara za své celoživotní režisérské dílo.\n\nNěkteré Kurosawovy filmy na DVD distribuovány i u nás mají zvukovou stopu jen v japonském originále a české titulky. Pravděpodobně pro některé rané Kurosawovy filmy nejsou dostupné ani české titulky. Filmy, u kterých je dostupný český dabing: Ran (vydal HCE v roce 2002 na DVD i na VHS), Kagemuša (vydal Guild Home Video v roce 1992 na VHS) a možná další.\n\nLuboš Ptáček: \"Akira Kurosawa a jeho filmy\" (Casablanca, Praha 2013) ISBN 978-80-87292-23-5\n"}
{"id": "38126", "url": "https://cs.wikipedia.org/wiki?curid=38126", "title": "Zarja", "text": "Zarja\n\nZarja-FGB (rusky \"Заря́\"; \"„úsvit“\") je první vypuštěný modul stanice ISS. Spolu s modulem Zvezda tvoří klíčovou část ruského segmentu stanice. Start modulu se oproti plánu zpozdil o dva roky a americká strana musela zajistit jeho kompletní financování. Na oběžnou dráhu ho vynesla ruská třístupňová nosná raketa Proton dne 20. listopadu 1998. Moduly podobné konstrukce se úspěšně používaly již jako součást stanic Saljut 6, Saljut 7, vojenské stanice Almaz a naposledy stanice Mir. Název Zarja měl být použit i pro první sovětskou sérii kosmických stanic, ale nakonec byl změněn na Saljut, protože první čínská družice měla také toto jméno.\n\nModul je vybaven dvěma hlavními motory a stabilizaci zajišťuje 24 pomocných motorků. Palivo je doplňováno zásobovacími loděmi Progress a uchovává se v šestnácti nádržích, které ho pojmou až šest tun. Přísun elektrické energie zajišťuje dvojice slunečních panelů s rozpětím 24,4 m a povrchem 28 m². Modul disponuje třemi spojovacími uzly, z čehož dva v ose modulu jsou trvale použity pro připojení ruského obytného modulu Zvezda a amerického spojovacího modulu Unity.\n\nVýznam tohoto modulu v průběhu stavby stanice postupně klesal, protože jeho funkce přebírají specializovanější moduly. Stabilizaci stanice převzal americký modul CMGs, jehož gyroskopy značně šetří zásoby paliva. O zvyšování oběžné dráhy se starají nákladní lodě Progress. Sluneční panely budou staženy, protože překáží ostatním částem stanice a dostatek energie dodají velké sluneční panely v americké části stanice.\n\n"}
{"id": "38129", "url": "https://cs.wikipedia.org/wiki?curid=38129", "title": "Otto von Bismarck", "text": "Otto von Bismarck\n\nOtto Eduard Leopold von Bismarck-Schönhausen, vévoda z Lauenburgu (1. dubna 1815, Schönhausen, Pruské království – 30. července 1898, Friedrichsruh, Německé císařství) byl jeden z nejvýznamnějších politiků 19. století a budovatel sjednoceného Německa. Byl první ministr (tj. premiér) Pruska (1862–1890) a první v řadě německých kancléřů (1871–1890). Jeho nekompromisní přístup k řešení politických problémů a autoritativní vystupování vůči sněmu mu vyneslo přezdívku \"Železný kancléř\".\n\nNarodil se 1. dubna 1815 v Schönhausenu pět let po svém bratru Bernhardovi. Otec Ferdinand (1771-1845), byl málo nadaný, prostý, bez ctižádosti, velký pijan. Matka Vilemína Menchenová (1790-1839) byla ctižádostivá městská dívka, milující město, vzdělání, společenský lesk a konexe u dvora. Bismarck matku nesnášel, vyčítal jí citový chlad, rozumářství, liberalismus. Otto studoval práva v Göttingenu a Berlíně. Pocházel z junkerské rodiny, nedlouho po jeho narození se rodina přestěhovala na statek v západních Pomořanech, později, když mu bylo sedm let, odjel do Berlína, aby se mohl vzdělávat. Po nějakém čase odešel Bismarck na univerzitu do Göttingenu, kde studoval práva, ale později se pro finanční potíže vrátil zpět do Berlína. V letech 1836–1839 byl zaměstnán ve státní správě, ale roku 1839 zemřela jeho matka a on spolu s bratry odešel na pomořanský statek. Roku 1845 zemřel i jeho otec a on odešel zpět do Schönhausenu. V té době si vzal za manželku Johannu Puttkamerovou, stalo se tak 28.7. 1847.\n\nRoku 1845 se nechal zaměstnat jako vládní poříční správce, neboť se domníval, že se tak dostane nejrychleji do zemského sněmu, což se také roku 1847 stalo. V letech 1851–1859 byl zástupcem Pruska ve Spolkovém sněmu ve Frankfurtu nad Mohanem, kde odmítal vůdčí pozici Rakouska v Německém spolku. Roku 1859 byl vyslán do Petrohradu jako pruský vyslanec, kde setrval do roku 1862, kdy byl z popudu královské pruské rodiny přeložen do Paříže. V té době byl rozpoután konflikt mezi pruským panovníkem Vilémem I. a poslaneckou sněmovnou, která zamítala reformu armády. Nakonec byla prosazena díky dosazení Bismarcka do funkce pruského ministerského předsedy, které navrhl tehdejší pruský ministr války, Albert Roone.\n\nPo pruském vítězství v prusko-rakouské válce rozpustil roku 1867 Německý spolek a založil Severoněmecký spolek, v němž mělo vedoucí úlohu právě Prusko v čele s Bismarckem a zároveň byl sestaven nový parlament.\n\nRoku 1870 se vyostřily již tak napjaté vztahy s Francií kvůli emžské depeši, ve které zesměšnil jednání s Francií. Byla mobilizována pruská armáda a po obklíčení francouzské armády u Sedanu a několikaměsíčním obléhání Paříže byla Francie donucena v květnu 1871 podepsat mírovou smlouvu; Německo anektovalo Alsasko a část Lotrinska a navíc museli Francouzi zaplatit reparace 5 miliard franků. Se záborem francouzských území sice nesouhlasil, ale byl umlčen vojenskými kruhy.\n\n18. ledna téhož roku (1871) bylo v Zrcadlové síni ve Versailles vyhlášeno Německé císařství, Vilém I. se stal německým císařem a Bismarck prvním německým kancléřem.\n\nNedlouho poté byl na něj spáchán neúspěšný atentát rukou mladého katolíka a tak omezil moc katolické církve a strany Centrum. Tím začal Kulturkampf, ze kterého vyšlo Centrum posíleno, na což reagoval podáním rezignace na svoji funkci, což mělo ale posloužit jen pro postrašení panovníka. Ten ji ale navzdory jeho očekáváním přijal a tak se musel stáhnout a odjet na dlouhou dovolenou, ze které se vrátil až 14.2.1878. Téhož roku byl z jeho popudu uspořádán Berlínský kongres, který měl ukázat Prusko jako zemi otevřenou Evropě. Roku 1881 byl zaveden nový systém sociálního pojištění, který zahrnoval všechny vrstvy obyvatelstva a dokončen byl až roku 1889.\n\nRoku 1888 Vilém I. zemřel a nedlouho po něm i jeho nástupce, Fridrich III. Na trůn nastoupil Vilém II., který sebou nenechal tolik manipulovat a postupně Bismarcka donutil rezignovat na svou funkci, což se stalo 18. 3. 1890. Poté se uchýlil na své statky, kde psal paměti. V listopadu 1894 zemřela jeho žena Johanna. On sám zemřel 30. července 1898, krátce před jedenáctou hodinou večer.\n\n\n\n"}
{"id": "38134", "url": "https://cs.wikipedia.org/wiki?curid=38134", "title": "Německý kancléř", "text": "Německý kancléř\n\nNěmecký kancléř, zkráceně také jen kancléř (\"Kanzler\"), je hlavou celoněmecké vlády od vzniku Německého císařství v roce 1871. Původně šlo o říšského kancléře (\"Reichskanzler\", až do roku 1945), v současné době jde o spolkového kancléře (\"Bundeskanzler\"). V letech 1867 až 1871 existoval úřad spolkového kancléře pro Severoněmecký spolek, což byla federace severoněmeckých států sdružených pod faktickým vedením Pruského království.\n\nPodle Základního zákona (\"Grundgesetz\") z roku 1949, který nahrazuje ústavu, je německý spolkový kancléř ústřední postavou výkonné moci. Je vybaven rozsáhlými pravomocemi, mj. kompetencí vydávat politické direktivy (\"Richtlinienkompetenz\"). Někdy proto bývá německé státní zřízení označováno za tzv. kancléřskou demokracii.\n\nSpolkový kancléř je formálně navrhován spolkovým prezidentem na základě výsledku voleb do Spolkového sněmu a zastoupení politických stran v něm. Poté je ve Spolkovém sněmu volen, přičemž je podle německé ústavy k jeho zvolení potřebná absolutní většina hlasů poslanců Spolkového sněmu. Volba může být až tříkolová.\n\nSpolkový kancléř může být Spolkovým sněmem odvolán pouze na základě tzv. konstruktivního vyjádření nedůvěry (\"konstruktives Misstrauensvotum\"), tedy pouze tehdy, pokud se Spolkový sněm zároveň shodne na jeho nástupci.\n\n"}
{"id": "38136", "url": "https://cs.wikipedia.org/wiki?curid=38136", "title": "Čivice", "text": "Čivice\n\nČivice, dříve Čívice, je vesnice ve východní části okresu Plzeň-sever, část obce Dobříč, 11 km jižně od Kralovic. Katastrální území měří 399,01 ha a PSČ všech adres je 331 51 (dodací pošta Kaznějov). V roce 2011 zde trvale žilo 69 obyvatel. Vesnice patří (jako součást Dobříče) do Mikroregionu Dolní Střela. Na katastrálním území Čivic se nachází zbytky tvrze \"Na Lhotce\" s příkopem.\n\nPrvní písemná zmínka o vesnici pochází z roku 1180. Na začátku roku 1924 byla ves přejmenována na Čívice.\n\n\nČívice sousedí na severu s Bertiným dvorem a Břízskem, na jihu s Kaceřovem a na západě s Dobříčí. Ves leží nad levým břehem řeky Berounky, na východním okraji přírodního parku Horní Berounka.\n\n"}
{"id": "38138", "url": "https://cs.wikipedia.org/wiki?curid=38138", "title": "Kočka domácí", "text": "Kočka domácí\n\nKočka domácí (\"Felis silvestris\" f. \"catus\") je domestikovaná forma kočky divoké, která je již po tisíciletí průvodcem člověka. Stejně jako její divoká příbuzná patří do podčeledi malé kočky, a je typickým zástupcem skupiny. Má pružné a svalnaté tělo, dokonale přizpůsobené lovu, ostré drápy a zuby a vynikající zrak, sluch a čich.\n\nKočka domácí vždy sloužila člověku především jako lovec hlodavců, uplatňuje se také jako společník a mazlíček člověka. V některých oblastech Číny je konzumováno/konzervováno kočičí maso, ve třetím světě je kočka domácí rovněž kožešinovým zvířetem a výrobky z kočičí kožešiny se dostávaly i na evropský trh. V červnu 2007 byl však dovoz kočičí kůže a kožešiny do Evropy zakázán.\n\nČlověk rozšířil kočku domácí prakticky na všech kontinentech (s výjimkou Antarktidy), na mnoha místech zpětně zdivočela.\n\nDivokým předkem domácích koček byla zřejmě kočka divoká, přesněji její africký poddruh kočka plavá, dále snad i kočka divoká evropská a asijská kočka stepní. První kočky se do blízkosti lidí dostaly před 10–12 tisíci lety, v době, kdy začala vznikat první trvalá lidská sídla, ale až z doby před 8 000 lety pocházejí první důkazy existence ochočených koček, a to z dnešního Turecka (oblast Anatolie) a z Kypru.\n\nKolem roku 3000 př. n. l. se kočka stala významnou součástí života v Egyptě, dokladem jsou obrazy koček na stěnách hrobek, sošky koček a jejich mumie. Pro zemědělce měla kočka obrovský význam jako lovec hlodavců, kteří ohrožovali skladiště obilí a potravin.\n\nStaří Egypťané kočky uctívali jako božstvo a věřili, že mají moc chránit člověka před zlem. Přítomnost kočky v domě znamenala požehnání. Nejposvátnější byly černé kočky chránící egyptské chrámy. Nálezy mumifikovaných kočičích těl a kočičích amuletů, například i v hrobech faraónů dokládají kultovní uctívání koček v Egyptě, kde měly i svou vlastní bohyni – Bastet, která byla zobrazována jako malá kočka se lví hlavou a později jako žena s kočičí hlavou. Vrchol jejího uctívání spadá do období kolem roku 500 před naším letopočtem. Bastet byla kromě jiného i bohyní vycházejícího Slunce, Měsíce, plodnosti a štědrosti. Poblíž chrámu ve městě Bubastis, jehož byla Bastet ochránkyní, bylo objeveno obrovské kočičí pohřebiště. Slunečního boha Ra vzývali Egypťané rovněž v kočičí podobě. Zabití kočky se trestalo smrtí a uhynulé kočky byly balzamovány. Egypťané nepovolovali vývoz koček z Egypta, ale díky fénickým obchodníkům se kočky přesto rozšířily do celého Středomoří. První doklady o kočkách v Evropě nacházíme na řeckých vázách z 5. století př. n. l. V Řecku byla kočka dávána do spojitosti s bohyní Afroditou a Artemis, jejíž kult částečně splynul s kultem Bastet.\n\nKočka domácí byla domestikována také v Asii, asi 1000 let př. n. l. začal jejich chov v Číně a od začátku letopočtu také v Indii. V Indii byla uctívána v podobě bohyně Šasthi, ochránkyně malých dětí a šestinedělek. Indové však věří, že chlupy, které kočce línají, mohou rituálně znečistit člověka, který si s kočkou hraje. V Číně byly kočky pod ochranou buddhismu, byly spojovány s chudobou a mnišstvím, zároveň měly mít moc před chudobou chránit. Na druhou stranu Číňané dodnes příležitostně kočky chovají i pro kožešinu a maso, které se jí hlavně v okolí Kantonu. Čtvrté zvíře v čínském zvěrokruhu je obvykle známo jako zajíc či králík, může jím však být i kočka. Tento rozpor vznikl proto, že kočka i králík se v čínštině označují shodným názvem \"mao\". V Číně je stejně jako v Evropě známa také pověra, že černé kočky přinášejí smůlu.\n\nZa vlády římského císaře Octaviana Augusta se dostaly kočky do Říma, kde se staly ozdobou salonů bohatých Římanů. Brzy však se dostaly i do nižších vrstev a římští legionáři si je brali na svá vojenská tažení na sever a tak se kočky dostaly i do Velké Británie. Do 10. století našeho letopočtu byly kočky považovány za hodné ochrany, za přinášející štěstí a v mnohých krajinách (Anglie, Skotsko) byl vydán zákaz jejich zabíjení včetně stanovení pokuty za zabití. Římané převzali kult bohyně Artemis; kterou nazývali Diana, ale ke kočkám zastávali spíše praktický přístup jako k lovcům hlodavců.\n\nDalší „kočičí“ bohyně je skandinávská bohyně čarodějnictví a lásky Freya, která vlastnila kočár tažený kočkami, ovšem divokými. Ještě v 19. století se místy v Německu či Dánsku doporučovalo dívkám, které se chtěly šťastně vdát, aby dobře pečovaly o svou kočku – Freyno zvíře. Kladný vztah ke kočkám má islám, prorok Mohamed měl totiž kočku jménem Muezza, kterou velmi miloval. Na začátku středověku se kočky dostaly z Číny do Japonska, kde měly za úkol ochraňovat zámotky bource morušového nebo chránit staré rukopisy v chrámech před potkany. Japonci však také věřili, že se kočka, která se dožije sta let, promění v čarodějnici. Proto v japonských pohádkách často vystupují čarodějnice, které se teriantropicky proměňují v kočky.\n\nV Evropě byla kočka ceněným zvířetem i v raném středověku. Nařízení Karla Velikého v 9. století uvádí kočku mezi zvířaty, která mají být chována v každém selském či klášterním dvoře. Kočka byla chráněna přísnými zákony. Například v 11. století ve Walesu měl ten, kdo by zabil či ukradl kočku z knížecích sýpek, zaplatit tolik obilí, kolik je třeba k zasypání kočky, která visí za ocas a čenichem se dotýká země. Křesťané na kočky původně nahlíželi kladně. Podle jedné legendy kočka zahřívala a chránila Ježíška v jesličkách, za což ji Panna Maria vděčně pohladila po hlavě. Typická kresba na hlavě mourovatých koček proto byla pokládána za stopu tří prstů Matky Boží. Kočka je v katolické ikonografii atributem svaté Gertrudy. Od 13. století se pohled na kočku radikálně změnil s příchodem inkvizice. Tehdy se vše, co předtím na nich lidé obdivovali (pružné pohyby, individualita a nezávislost), stalo podezřelým. Inkvizice vyhlásila kočku za posedlou zlými duchy, protože má v očích pekelný oheň, a za spojence čarodějnic a ďábla. V té době začaly být kočky upalovány spolu s čarodějnicemi, černá kočka se stala symbolem ďábla a například papež Řehoř IX. vyhlásil černé kočky za ďábelská stvoření, která chovají pouze kacíři a čarodějníci. Na konci 15. století další papež, Inocenc VIII., přikázal, aby byla společně s čarodějnicí upálena i její kočka. Pronásledování koček bylo na vrcholu v 16.–17. století, kdy byly kočky věšeny, přibíjeny na vrata nebo upalovány v koších (zvláště ve Francii a dnešní Belgii). V belgickém městě Ypres se každoročně druhou středu v květnu koná slavnost \"Kattenstoet\". Zatímco ve středověku a raném novověku při ní byly kočky upalovány a shazovány ze zvonice, v 19. století tyto kruté praktiky zanikly a dnes se jedná naopak o oslavu koček. Kočky měly mít schopnost ovládnout mrtvé tělo a proměnit je v upíra. Přes pronásledování koček v raném novověku používali námořníci kočky na svých lodích pro lov myší a krys. Např. v britském námořnictvu v 18. stol. vznikla „oficiální funkce“ lodních koček, majících status člena posádky. Lodní kočky existovaly ještě ve 20. stol. Jedna z nich jménem Jenny se plavila i na Titanicu. Takto se postupně kočky dostaly do Severní Ameriky, Austrálie a na Nový Zéland. S nástupem osvícenství se situace koček znovu obrátila, v období baroka a především rokoka se staly ozdobou salonů. Postupně se však obyčejná kočka jevila příliš obyčejnou a začalo její šlechtění. V 17. století přivezl cestovatel Pietro della Valle do Itálie první dlouhosrsté kočky z perské provincie Chorasán. V 18. století byly všechny dlouhosrsté kočky nazývané angorské podle Ankary, dnešního hlavního města Turecka, postupně se však ustálilo rozdělení na kočky angorské, perské a vanské.\n\nSystematický chov koček existuje v Evropě asi 150 let. První výstava koček se konala v Crystal Palace v Londýně v roce 1871. Objevilo se na ní i několik exemplářů siamské kočky, v té době poprvé dovezené do Evropy. Výstavu zorganizoval spisovatel a malíř Harrison Weir, který také sepsal standardy a byl jedním z posuzovatelů. V roce 1887 byl v Londýně založen Národní klub chovatelů koček, který začal pořádat pravidelné výstavy. V roce 1895 byla uspořádána první výstava koček také ve Spojených státech.\n\nDalší organizace na sebe nenechaly dlouho čekat: roku 1898 byl ve Velké Británii založen Klub koček, o pět let později vznikla Asociace chovatelů koček, CFA. V roce 1910 přibyl Řídící výbor chovatelů koček (GCCF), v roce 1949 Mezinárodní felinologická federace, FIFe, která je v současnosti hlavní organizací chovatelů koček v Evropě včetně ČR. Existuje však celá řada dalších chovatelských spolků.\n\nVe Spojeném království některé kočky žijící v sídle premiérů, Downing Street, získaly titul „Vrchní myšilov úřadu vlády“.\n\nKočky domácí jsou si, navzdory dlouhému období domestikace, navzájem stále velmi podobné. Obecné rysy stavby těla jsou stejné – kočka má dlouhé tělo s relativně krátkými končetinami, krátký krk, poměrně širokou a krátkou hlavu a středně dlouhý ocas. V kohoutku je kočka vysoká asi 30 cm, délka těla včetně ocasu činí pak kolem 80 cm. Kocouři jsou větší než samice a váží asi 3,5–7 kg, hmotnost koček se pohybuje od 2,5–4,5 kg. Srst je obvykle krátká, rovná a přilehlá.\n\nAčkoliv je kočka domácí domestikovaná forma kočky divoké, její teritorium se neliší od kočky divoké. Mláďata vrhá a vychovává na suchých místech, obvykle ve stodolách nebo v jiných, podobných hospodářských objektech. Lovit chodí především v noci, protože má větší pravděpodobnost, že vyhledá potravu. V jejím jídelníčku jsou především drobní hlodavci a ptáci. Proto se při lovu pohybuje především na polích a zahradách nebo na stromech. Kočky, které jsou pravidelně krmeny, loví hlavně pro zábavu a často mají ve zvyku ukazovat člověku své úlovky. Ve dne kočka často odpočívá především na místech, kde se cítí v bezpečí, tzn. na vyvýšených teplých místech jako jsou stromy, trámy na půdách apod. Denně prospí až 16 hodin.\n\nExistují tři základní tělesné typy koček: \"zavalitý typ\", který se vyznačuje kratším a kompaktním tělem, hlubokým hrudníkem, širokou zádí, krátkou a kulatou hlavou s plochým obličejem a krátkými končetinami. Typickými plemeny tohoto typu jsou perská a exotická kočka a britská krátkosrstá kočka. Podobný je \"svalnatý typ\", který se někdy zahrnuje pod typ zavalitý. Je pro něj typické dobré osvalení, delší končetiny než u předešlého typu a ne tak kulatá hlava. Tento typ je nejčastějším tělesným typem kočky. Zcela odlišný je \"útlý typ\", nazývaný též štíhlý či orientální typ kočky. Kočky tohoto typu mají štíhlé tělo, protáhlou klínovitou hlavu a dlouhé nohy. Extrémně štíhlý typ je typickým znakem současných siamských či orientálních koček.\n\nExistují i názory, že zavalitý a svalnatý typ kočky jsou znakem potomků kočky divoké evropské, zatímco útlý typ pochází z kočky plavé. Mezi jednotlivými tělesnými typy existují plynulé přechody. Některá plemena koček se díky selekci stavbou těla výrazněji odlišují, např. japonský bobtail má zkrácený a deformovaný ocas. Americký curl a skotská klapouchá kočka se pak vyznačují změnami ušních boltců. Plemeno munchkin má zase geneticky zkrácené končetiny, podobně jako jezevčík, a stejně jako u nich se jedná o geneticky fixovanou chondrodysplazii. Občas se vyskytují také kočky s polydaktylií, které mají více než pět prstů na každé noze.\n\nKočka je především dokonalý predátor – má ostré smysly, dokáže se potichu plížit i vyvinout velkou rychlost (udává se 48 km/h) a je vyzbrojena zuby a zejména drápy k usmrcení kořisti.\n\nHlava kočky je spíše široká a krátká, mezi jednotlivými plemeny však existují poměrně velké rozdíly v jejím tvaru: britské, exotické a perské kočky (obecně zavalitý typ) mají hlavu nápadně kulatou, evropská krátkosrstá, mainská mývalí kočka či turecká angora se vyznačují mírně protáhlejší hlavou, orientální kočky mají lebku velmi protáhlou. Ještě větší rozdíly jsou v nasazení uší či utváření stopu. Vždy jsou nápadné velké čelisti a oči.\n\nKočka je prstochodec, došlapuje na spodní plochy prstů, které jsou vybaveny měkkými polštářky. Na předních končetinách má kočka pět, na zadních čtyři prsty. Drápy jsou zatažitelné a při chůzi skryté v kožních záhybech. To kočce umožňuje tichý pohyb, který je důležitý pro úspěšný lov. Mimovolným důsledkem je fakt, že stopy kočkovitých šelem díky tomu lze snadno odlišit od stop šelem psovitých. Drápy na předních nohách si kočka obrušuje pravidelným škrabáním, zejména o dřevěné předměty (v přírodě to jsou hlavně stromy), zadní si okusuje.\n\nKůže kočky je kryta srstí, jediná neosrstěná místa jsou nosní zrcátko, polštářky tlapek a bezprostřední okolí struků, genitálií a konečníku. Srst kočky je tvořena až 20 000 chlupy na centimetru čtverečním. U koček se vyskytuje několik typů srsti – krátkosrstá kočka má po celém těle krátkou a přilehlou srst, polodlouhosrsté a dlouhosrsté mají srst delší a zpravidla jemnější. V chovu ušlechtilých koček se udržují i mutace podmiňující zvlněnou srst, jakou mají kočky typu rex, drátovitou srst, která je plemenným znakem americké drsnosrsté kočky, či úplnou bezsrstost sphynxů. Dlouhosrsté kočky línají po celý rok, krátkosrsté pak hlavně na jaře, kdy se zbavují zimní srsti.\n\nNa zbarvení srsti se podílí devět lokusů: A, aguti, který způsobuje nestejnoměrnou pigmentaci chlupu; B, který ovlivňuje plné černé zbarvení; C, který řídí plné zbarvení či odznaky; D, který řídí případné ředění barvy; I, inhibitor zbarvení chlupu; O, lokus pro zrzavé zbarvení; S, lokus, který způsobuje bílou skvrnitost; T, který má na svědomí kresbu srsti; a konečně W, který způsobuje bílou barvu srsti. Kombinace těchto genů vytváří až 235 barevných variet domácí kočky.\n\nZákladními barvami srsti kočky domácí jsou černá, červená, čokoládová a skořicová, ředěním těchto barev vzniká modrá, želvovinová, lila a plavá. Bílá se za základní barvu nepovažuje, jde o nedostatek pigmentu. Výsledné zbarvení kočky je ovlivňováno také kresbou, která je tvořena interakcí alely A a T. Rozeznáváme čtyři druhy kresby: habešská, při které je srst na těle tvořena pískově žlutými chlupy s černými proužky, a která je typická právě pro habešské kočky, mramorovaná kresba, která je typická třemi hřbetními pruhy a oválnou kresbou na bocích těla, tygrovaná kresba a tečkovaná kresba, které je jediným povoleným zbarvením ocicatů a egyptských mau.\n\nPůsobením genů albinotické série, které omezuje tvorbu pigmentu v srsti, kůži i oční duhovce, vzniká siamské a barmské zbarvení. Tělo kočky je světlé až bílé, na koncových částech těla (končetiny, ocas, uši) se pigment vytváří. Oči koček se siamským zesvětlením jsou vždy modré, oči barmských koček jsou jantarové. Křížením těchto dvou typů zbarvení vzniká jejich přechod, zvaný tonkinské zbarvení.\n\nDospělá kočka má 244 kostí a 512 svalů. Kostra kočky se skládá z lebky, páteře, žeber s hrudní kostí a kostí končetin. Spojení pákovité stavby zadních končetin a silných zádových svalů umožňuje kočce velice rychlý start a mohutné skoky, není však vhodné pro dlouhodobý výkon.\n\nVelice pružnou páteř z volně spojených obratlů umožňující ohnutí těla prakticky o 180 stupňů tvoří 7 krčních, 13 hrudních a 7 bederních obratlů, kost křížová (ze 3 srostlých obratlů) a obvykle 20–26 obratlů ocasu. Lebka kočky je středně dlouhá, s dobře vyvinutou mozkovnou a silnými čelistmi.\n\nKočka domácí má úplný sekodontní chrup, který umožňuje potravu trhat, ale ne žvýkat. Mléčný chrup kočky obsahuje 26 zubů. Koťata se rodí jako bezzubá, zoubky se prořezávají 10–30 dní po narození. Výměna mléčného chrupu za trvalý probíhá obvykle od 3. do 6. měsíce věku. Trvalý chrup se skládá z 30 zubů, přičemž z horní čelisti jich vyrůstá 16, z dolní 14. Skus je klešťovitý, to znamená, že řezáky obou čelistí se dotýkají řeznými plochami. Při posuzování pravidelnosti skusu u šlechtěných plemen koček se povoluje tolerance 2 mm. Větší odchylky se označují za předkus či podkus a jsou nežádoucí. Vzhledem k možné dědičné podmíněnosti se jedinci s předkusem či podkusem vyřazují z chovu.\n\nKočka domácí má vynikající zrak, sluch i čich. Oproti člověku má sice menší zorné pole (205 stupňů oproti 220 stupňům u člověka), vidí však ostřeji a v šeru ji napomáhá tapetum lucidum, vrstva buněk nacházející se na cévnaté vrstvě za sítnicí, které odrážejí dopadající světlo. Tato schopnost způsobuje charakteristický zlatozelený svit, který lze v očích kočky za šera pozorovat. Na světle se kočičí zornice stáhne do úzké štěrbiny. Kočka vnímá některé barvy, v jejím světě je však nejdůležitější pohyb a barvy nehrají důležitou roli.\n\nKočky mají výborný sluch, čemuž napomáhají pohyblivé ušní boltce. Kočka domácí má schopnost přesně rozlišit, odkud daný zvuk vychází. Spodní hranice slyšení je asi 30 Hz, tedy stejně jako u člověka, horní hranice je pak asi o dvě oktávy výše než u lidského sluchu, 45 kHz.\n\nNosní sliznice kočky obsahuje asi 200 miliónů čichových buněk. Čich slouží kočce k nalezení kořisti, k orientaci v prostředí a ke komunikaci s ostatními kočkami. Kočka domácí má zachovaný Jacobsonův orgán, kterým může také přijímat určité pachy, jako jsou feromony vylučované říjícími kočkami.\n\nChuť je těsně spojená s čichem. Zajímavé je, že kočky nemají schopnost vnímat sladkou chuť. Hmat je ze všech smyslů nejméně vyvinut. Nejcitlivějším místem na těle kočky je jazyk, dále čenich a tlapky. Na tlapkách jsou citlivé receptory vnímající vibrace, díky kterým může kočka zaznamenat i nepatrné chvění. Schopnost koček předpovídat zemětřesení je zřejmě dána právě touto citlivostí. Kočka domácí má dále na hrudních končetinách a na obličeji citlivé hmatové vousy, které ji umožňují orientaci i v naprosté tmě. Kočka je do značné míry necitlivá vůči vysokým teplotám – povrch rozehřátý na 44 °C již člověku připadá jako horký a dotyk vnímá jako bolest, kočka teplotu povrchu vnímá jako nepříjemnou až při 52 °C.\n\nKočka domácí je teplokrevný živočich, její vnitřní tělesná teplota je 38,0–39,5 °C, měří se obvykle v konečníku lékařským teploměrem. Koťata a mladí jedinci mají tělesnou teplotu trochu vyšší, dospělí kastráti naopak trochu nižší. Dechová frekvence zdravé kočky, v klidu při pokojové teplotě, se pohybuje od 20 do 30 nádechů za minutu, tepová frekvence se pohybuje mezi 110 až 130 tepy za minutu.\n\nJe to tvor s krepuskulární aktivitou a přirozeně je nejaktivnější večer a v brzkých ranních hodinách. Denně prospí 12–16 hodin, přičemž platí, že útlý, orientální typ je aktivnější než typy zavalité.\n\nKočky žijící divoce se dožívají v průměru 3–5 let, zatímco doma chované kastrované kočky až 15 let. Guinessova kniha rekordů uznává jako nejstarší kočku Creme Puff, která se narodila 3. srpna 1967 a dožila se 38 let. Na věk dožití kočky působí mnoho faktorů – její zdraví, výživa a i to, jestli chodí ven a vystavuje se tak nebezpečí úrazu. Podle statistik se kastrovaná zvířata dožívají delšího věku než nekastrovaná, která mají sklon více se toulat.\n\nVětšina koček pohlavně dospívá v 7. až 9. měsíci, kočky obvykle dospívají později než kocouři. U některých jedinců může dojít k pohlavní dospělosti už v 6 měsících věku, naopak u některých plemen, zvláště větších, dochází k pohlavní dospělosti až po jednom roce věku jedince. Časnější nástup stimuluje styk s již cyklujícími kočkami či kocoury. Protože kočky tělesně dospívají později, než dojde k dospělosti pohlavní, neměly by se nakrývat před dosažením alespoň 12 měsíců věku.\n\nKočky mohou mít dva vrhy ročně, v jednom vrhu může být až deset koťat.\n\nKočka domácí je sezónně polyestrické zvíře, k říji dochází v průběhu celého roku vyjma zimy. Pouze v případě horkého léta může být říje omezená jen na jaro a podzim. Říje trvá u koček zhruba 7 dní, ale její délka může být u konkrétních jedinců velice variabilní (zpravidla se však vejde do 3–15 dnů). Období mezi jednotlivými říjemi může být pouze tři týdny až měsíc. Klasickými příznaky říje jsou neklid, protahování se, otírání se o nohy chovatele, nepravidelný a snížený příjem potravy a vytrvalé snahy uniknout ven za kocourem. Při silnějším pohlazení po zádech se většina koček staví do pářícího postoje (přední končetiny natažené vpředu, hrudník se dotýká země, pokrčené zadní nohy posunuté pod břichem a ocas nahoře nebo na straně). Kocouři v období říje projevují taktéž neklid, jsou více cítit a ve zvýšené míře značkují močí své teritorium.\n\nVolně žijící kočky ohlašují říji močí a naléhavým voláním, na které často odpoví více kocourů. Kočka se otírá o předměty a válí se po zemi. Kocouři přilákáni pachem a voláním říjící se samice bojují o právo se pářit. Někdy stačí jen ritualizovaná agrese, velmi často však dojde i k fyzické konfrontaci. S kočkou se často spojí jen jediný, nejsilnější kocour z celé skupiny, i když výjimkou není ani superfekundace, což je jev, při kterém je kočka během jedné říje oplodněna více kocoury a v jednom vrhu jsou koťata různých otců.\nKdyž je kočka připravená k páření, dá to kocourovi najevo tím, že zaujme pářící postoj. Koitus trvá jen několik sekund a skončí násilným odstrčením kocoura kočkou, kočka může kocoura i napadnout. Během styku s kocourem teprve drážděním samičích pohlavních cest dojde k ovulaci (provokovaná ovulace). Nespáří-li se kočka, říjový cyklus se vrací zpět do proestru a další říje může nastat už za další týden.\n\nU kočky může říje nastat i v průběhu březosti, kočka se může pářit a výsledkem je superfetace, kdy jsou v děloze kočky plody různého stáří.\n\nBřezost domácí kočky trvá přibližně 9 týdnů, fyziologická délka březosti počítána od krytí se pohybuje v rozmezí od 56 do 71 dní, průměrně 65 dní.\n\nBřezí kočky bývají klidnější a přijímají více potravy. Prvním příznakem březosti je ztmavnutí struků, které se objeví za 2–3 týdny po krytí. V druhé třetině březosti je u většiny koček vidět zvětšené břicho a slabiny. Mléčné žlázy bývají zvětšené a překrvené, patrné v srsti. V poslední třetině březosti je, zvláště při větším počtu mláďat, břicho nápadně zvětšené. Již kolem 26.–30. dne březosti je možná diagnostika pomocí ultrazvukového vyšetření kočky. U koček, které se sice pářily, ale nezabřezly, se totiž může objevit falešná březost, pseudogravidita, která věrně připomíná březost skutečnou. Tento stav je způsoben tím, že došlo k ovulaci a hormonální vyladění organismu odpovídá skutečné březosti, ale bez přítomnosti plodů v děloze. Místo porodu končí říjí, která nastane v době očekávaného porodu nebo dříve.\nV posledních dnech před porodem dochází k výraznému zvětšení mléčných žláz, uvolnění pánve a ke zduření vulvy. Kočka může být neklidná, vyhledává tmavá a tichá místa k vrhu. Délka porodu je individuální a záleží mimo jiné na velikosti vrhu, může trvat až 24 hodin. Obyčejně se rodí 4 až 6, ale také až 10 koťat.\n\nKoťata se rodí slepá a hluchá, osrstěná. Hmotnost se pohybuje okolo 57–114 gramů. Koťata mají hned po narození vyvinutý čich a hmat, tyto dva smysly používají k nalezení bradavky matky.\n\nHned po porodu se matce začne vylučovat mlezivo (kolostrum), první potrava pro novorozená koťata. Teprve později jsou koťata krmena mlékem. Kočičí mléko je albuminové, neobsahuje kasein a jen malé množství laktózy, proto je kravské mléko jako náhradní potrava pro koťata nevhodné a nebezpečné. Náhradním řešením pro krmení koťat, která ztratila matku, jsou specializované mléčné náhražky nebo v nouzi kondenzované mléko, ředěné vlažnou vodou.\n\nKoťata podporují produkci mléka masírováním okolí bradavek („mléčný krok“) a předením. Silnější jedinci obvykle vyhledávají přední páry bradavek, v nichž je produkce mléka intenzivnější. Pijí několikrát denně, zbytek času prospí. Kočka koťatům masíruje břicho, anální otvor a genitálie, čímž podporuje vylučování moči a trusu. Koťata sama ještě nejsou schopna samostatného vylučování. V této fázi koťata rychle rostou a po týdnu by měla zdvojnásobit svojí porodní váhu.\n\nKoťata otvírají oči kolem 10. dne věku. V té době váží okolo 200 gramů. Začínají vnímat svoje okolí a aktivně ho prozkoumávat. Učí se pohybovat a od třetího týdne se objevují první hry, při kterých se učí běhat, skákat, plížit se a lovit, koťata poznávají okolí. Na konci prvního měsíce věku váží okolo 300 gramů a začínají se sama čistit. V tomto období je chovatel může začít přikrmovat. Koťata jsou čistotná a už v tomto věku se mohou naučit používat kočičí toaletu.\n\nObdobí mezi pátým až sedmým týdnem je důležité pro socializaci koťat. Koťata si vytvářejí vztah k vlastnímu druhu a k druhům, se kterými přicházejí do styku. Koťata, která v tomto období neměla kontakt s člověkem, se budou lidem celý život vyhýbat a nikdy z nich nevyrostou přítulné kočky, na rozdíl od koťat, která měla v tomto období možnost socializace na člověka. Ve věku deseti týdnů už jsou koťata vůči novým věcem obezřetnější a jejich povahy jsou plně vyvinuté.\n\nVe třech měsících jsou již plně odstavená. Dvanáct týdnů věku je u ušlechtilých plemen koček doporučený věk odběru koťat a jejich prodeji novému majiteli. V tomto věku jsou koťata velmi hravá a učí se sociálnímu chování. Ve volné přírodě, kde koťata zůstávají s matkou, ji následují při každodenních činnostech a učí se samostatně lovit. Okolo pátého měsíce věku dojde k výměně zubů.\n\nPo dosažení pohlavní dospělosti vyniknou pohlavní rozdíly mezi kočkou a kocourem. Kocour bývá větší, má širší krk a větší hlavu. Kočky bývají menší a jejich hlava má tvar trojúhelníku (záleží však na plemeni). Nekastrovaný kocour je teritoriální a svůj revír si značí močí a otíráním se o předměty. Ze svého teritoria vyhání vetřelce. Na rozdíl od kočky se toulá a při hledání samice v říji může strávit několik dní mimo domov. Revír nekastrovaného kocoura je asi třikrát větší než teritorium nekastrované kočky. Kočky nesnášejí změnu prostředí a nerady cestují, při hrách ale nejsou tak agresivní jako kocouři. Po kastraci se však značná část povahových rozdílů mezi kocourem a kočkou ztratí.\n\nKastrace koček je jediný spolehlivý způsob, jak u koček chovaných v bytě eliminovat říji a její projevy (rozstřikování moči, hlasové projevy) a jak u divoce žijících koček nebo koček s výběhem zamezit produkci nežádoucího potomstva. Kastrované kočky mají větší průměrnou délku života, drží se více doma, jsou přítulnější, mazlivější a klidnější. Není pravda, že kastrovaná kočka ztratí schopnost lovit myši, tloustnutí kastrátů je spíš než přímý důsledek kastrace následkem sníženého energetického výdeje jedince. Kastrace se kromě koček chovaných doma používá také na kočky volně žijící venku.\n\nOvariohysterektomie je kastrace koček, samic. Jedná se o chirurgické odstranění vaječníků, vejcovodů a dělohy. Zákrok se provádí v narkóze a kočka se po ní zotavuje několik dní.\n\nKastrace kočky vede k odstranění všech doprovodných projevů řije, kočka už nikdy nebude mít koťata. Kastrace je spolehlivou ochranou proti nemocem pohlavních orgánů (pyometra, rakovina dělohy aj.), výzkumy ukazují, že výrazně zmenšuje riziko výskytu rakoviny mléčné žlázy. Existuje alternativní řešení kastrace, a to sterilizace. Ta spočívá v podvázání vaječníků; sterilizace však neovlivňuje hormonální hladinu, kočka stále bude mít říji, i když nebude moci zabřeznout. Sterilizace také nemá žádný efekt jako ochrana před rakovinou. Současně může dojít i ke vstřebání podvazujícího materiálu a tím obnovení fertility kočky.\n\nOrchiektomie je kastrace kocourů. Jde o chirurgický zákrok, při kterém se odstraní varlata, nadvarlata a část chámovodu. Tento zákrok by se měl provádět až v pohlavní dospělosti kocoura, ve věku kolem jednoho roku. Brzká kastrace může vést ke tvorbě močových kamenů, protože močová trubice neměla čas se pořádně vyvinout a rozšířit. Také může dojít k nevyvinutí sekundárních pohlavních znaků, které odlišují kočku od kocoura (větší vzrůst, tzv. kocouří hlava).\n\nVzhledem k relativní jednoduchosti zákroku je kocour do 24 hodin po kastraci v původní kondici. Do dvou měsíců po kastraci je však ještě schopen zplodit potomstvo, protože při kastraci nedojde k odstranění všech spermií z vývodných pohlavních cest. Kastrace odstraňuje nežádoucí projevy říje jako toulání, vyhledávání koček v říji, značkování teritoria a upravuje intenzivní zápach moči. Kastráti jsou klidnější a raději se zdržují doma, nemají potřebu bojovat o teritorium či kočky.\n\nDíky šlechtění (plemenitbě, chovu) vznikla celá řada jednotlivých plemen kočky domácí, která se navzájem liší nejenom barvou srsti a její kvalitou, ale i stavbou těla, velikostí a barvou očí i povahovými vlastnostmi. I v současné době vznikají nová plemena koček. Šlechtění koček si vyžaduje znalosti o daném plemeni (znalost uznaného standardu vyhlášeného FIFe, případně jiných organizací, které dané plemeno uznávají. Zároveň je třeba být členem nějakého klubu chovatelů, který svými vnitřními předpisy usměrňuje pravidla chovu koček s průkazem původu.\n\nDo chovu jsou v dnešní době připuštěni pouze jedinci odpovídající platnému standardu. To, zda jedinec standardu odpovídá, určí na výstavě posuzovatel. Každá základní organizace chovatelů koček stanoví ve svých předpisech chovatelům určitá práva a povinnosti, specifikuje zásady plemenitby daného plemene, které chovatel musí dodržovat a taktéž určuje podmínky, po jejichž splnění je možné jedince zařadit do chovu (určuje kolik a jakých výstav s jakým hodnocením musí jedinec absolvovat, jaký musí být jeho zdravotní stav a věk atd.) Na dodržování těchto předpisů dohlíží poradce chovu (zkušený chovatel, který má pravomoc vystavovat příslušné dokumenty, pomáhá jednotlivým chovatelům a dohlíží na jejich činnost).\n\nV současné době se často hovoří o takzvaném týrání chovem – což je situace, kdy se u zvířat přešlechťují některé fyziologické znaky do té míry, že zvířatům znemožňují normální život. Jedná se například o perské kočky a další exotické kočky, které mají na základě deformovaného nosu a tlamy dýchací potíže. Toto týraní není doposud právně zakázáno a je tudíž na jednotlivých chovatelských organizacích, jak se k tomuto problému postaví.\n\n\n\n\n\n\n\n\n\n"}
{"id": "38139", "url": "https://cs.wikipedia.org/wiki?curid=38139", "title": "Yacas", "text": "Yacas\n\nYacas (\"yet another computer algebra system\") je otevřený počítačový algebraický systém, distribuovaný pod GPL, pracující v příkazovém řádku. Je napsaný v čistém C++, díky čemuž je snadno přenosný mezi nejrůznějšími platformami (GNU/Linux, *BSD, Mac OS X, MS Windows a další). K programování matematických funkcí používá vlastního jazyka a je jej tedy možno snadno rozšířit.\n\n\nJednoduchou práci s programem Yacas ilustruje následující příklad:\n\n\n"}
{"id": "38140", "url": "https://cs.wikipedia.org/wiki?curid=38140", "title": "Sexuální skandály katolických duchovních", "text": "Sexuální skandály katolických duchovních\n\nTrestné činy zneužívání dětí a mladistvých (včetně následného zatajování těchto činů), které spáchali v 20. a 21. století katoličtí kněží, jeptišky a členové římskokatolických řádů, vedly k četným obviněním, vyšetřováním, soudním procesům a rozsudkům. Zneužíváni byli chlapci i dívky, někteří již ve věku tří let, přičemž většina byla ve věku mezi 11 a 14 lety.\nObvinění začala dostávat širokou publicitu koncem 80. let 20. století. Mnohdy byla osoba obviněna ze zneužívání po celá desetiletí; taková obvinění byla často předložena dospělými nebo adolescenty mnoho let poté, co došlo ke zneužití. Obviněni byli také členové katolické hierarchie, kteří se snažili předejít vyšetřování případů pohlavního zneužívání, přičemž přesunovali obviněné kněží do jiných farností, kde zneužívání někdy pokračovalo.\n\nTyto případy přitáhly značnou pozornost médií a veřejnosti po celém světě, zejména v Irsku, Kanadě a Spojených státech. Členové církevní hierarchie namítali, že tato medializace byla přílišná a nepřiměřená a že podobná zneužití se vyskytují i v jiných náboženstvích nebo institucích.\nŘada televizních dokumentů v 90. letech, jako například \"Suffer the children\" (UTV, 1994), vzbudila pozornost společnosti v Irsku.\nInvestigace listu \"The Boston Globe\" v roce 2002 vedla k zesílenému zájmu sdělovacích prostředků o tuto problematiku ve Spojených státech; toto vyšetřování bylo později zdramatizováno ve filmu \"Spotlight\" (2015). Do roku 2010 se velká část vyšetřování podobných případů zaměřila na zneužívání v Evropě.\n\nV rozmezí let 2001 a 2010 Svatý stolec, ústřední řídící orgán katolické církve, evidoval obvinění ze sexuální zneužívání týkající asi 3000 kněží, sahající až padesát let zpět.\nPřípady z celého světa odrážejí zákonitosti dlouhodobého zneužívání a církevní hierarchie pravidelně zakrývající zprávy o údajném zneužití. Diecézní úředníci a akademičtí pracovníci znalí situace v římskokatolické církvi tvrdí, že sexuální zneužívání duchovenstvem není obecně diskutováno, a tak je obtížné je změřit.\nNa Filipínách, kde v roce 2002 bylo přes 85 % populace katolického vyznání, následovala odhalení sexuálního zneužívání dětí kněžími po zveřejnění případů ze Spojených států v roce 2002.\n\nNěkteré studie tvrdí, že kněží v katolické církvi nemají větší sklon dopustit se zneužití než ostatní mužská populace. Studie z roku 2010 tvrdí, že míra zneužívání kněžími prudce klesla v posledních dvaceti až třiceti letech, a že asi k 75 % případů ve Spojených státech došlo mezi lety 1960 a 1985. \"Skutečným problémem je zneužívání moci a zrada povinností, které pastýři mají ke svému stádu,\" řekl k tomu britský historik a bývalý člen jezuitského řádu Michael Walsh. Papež František pojmenoval příčíny zneužívání takto: \"„Na začátku nestojí sexuální zneužití, nýbrž zneužití moci a svědomí.\" Tento jev papež nazval klerikalismem a jako jeho prevenci připomněl Ježíšova slova, že moc je určena ke službě.\n\nDoposud největší snaha přimět papeže a vatikánské činitele k odpovědnosti za sexuální zneužívání dětí kněžími katolické církve nastala 13. září 2011, kdy organizace \"Síť obětí katolických kněží\" \"(SNAP)\" předložila mezinárodnímu trestnímu soudnímu dvoru v Haagu 84 stránkovou zprávu a 20 tisíc stran dokumentace obvinění, že papež a činitelé z Vatikánu tolerovali a umožňovali systematické utajování znásilňování a pedofilie, páchané katolickými kněžími po celém světě. Žaloba byla soudem zamítnuta v červnu 2013 s tím, že záležitost nepatří do jeho jurisdikce.\n\nŘímskokatolická církev vydala na „urovnání“ právních případů pedofilie a mlčenlivost obětí sexuálních skandálů a trestných činů spáchaných jejími duchovními 3,99 miliardy dolarů (za období 1950–2016). Např. arcidiecéze Los Angeles do konce roku 2010 vyplatila pravým i falešným obětem 600 milionů USD. Někteří duchovní byli křivě obviněni. Údajné oběti obvykle chtěly vysoudit finanční odškodnění.\n\nV letech 2004 až 2014 bylo propuštěno z duchovního stavu 848 katolických kněží a 2572 bylo potrestáno menšími tresty. Papež František zřídil 22. března 2014 Papežskou komisi pro ochranu nezletilých (it. Pontificia Commissione per la Tutela dei Minori), která pomáhá zabraňovat zneužívaní mladistvých a jiných osob v církvi. 4. června 2016 papež promulgoval Motu proprio \"Jako milující matka\" (it. \"Come una madre amorevole\" s účinností od 5. září 2016), které upřesňuje podmínky pro odvolání biskupů. Jedním z kanonických důvodů je i krytí sexuálního zneužívání. V únoru 2019 se konal ve Vatikánu čtyřdenní summit předsedů biskupských konferencí o sexuálním zneužívání.\n\n4. března 2010 bylo z policejních odposlechů zjištěno, jak papežský ceremoniář a člen bratrstva \"Jemnostpánů jeho Svatosti\", Angelo Balducci, domlouvá 29letému vatikánskému sboristovi, Thomasi Chinedu Ehiemovi, muže pro homosexuální pohlavní styk. Z těchto odposlechů vyplývá, že Balducci zprostředkoval celou řadu milenců a nejméně jeden z nich studoval na kněze. Balducci byl přitom již 10. února zatčen kvůli podezření z korupce a tato (homo)sexuální aféra vyšla na veřejnost až z průběhu vyšetřování.\n\nKatolický kněz František Merta z Jižní Moravy byl v roce 2001 odsouzen k podmínečnému odnětí svobody a k zákazu práce s mládeží za pohlavní zneužívání ministrantů a dalších mladých chlapců v Napajedlech, Holešově a dalších jihomoravských působištích. Svou vinu popíral. Trestní oznámení na něj podal v květnu 2000 Václav Novák, bývalý student bohosloví. Obvinil též arcibiskupa Jana Graubnera, že o zneužívání dětí věděl a řešil stížnosti pouze tím, že Mertu překládal na jiné působiště. Graubner svůj postup odůvodnil tím, že měl informace jen z druhé ruky, a policie trestní oznámení na arcibiskupa odložila jako bezpředmětné. Václav Novák byl posléze vyloučen z teologické fakulty UP, protože nesložil do uzavření semestru patřičné zkoušky. O kauze ve své době referovala většina sdělovacích prostředků.\n\nVáclav Janečka v otevřeném dopise Janu Graubnerovi z 12. července 2000 tvrdí, že v téže oblasti v roce 1987 pohlavně zneužíval chlapce též kněz Jan Slíva v Prusinovicích, byl za to odsouzen a arcibiskup Graubner rovněž oznámení neřešil.\n\nV roce 2015 vydala Česká biskupská konference a Konference vyšších řeholních představených směrnici pro případ zneužití osoby mladší 18 let v rámci církevní činnosti. Směrnice vyšla v Aktech ČBK. V období od roku 1990 do února 2019 bylo v ČR odsouzeno deset kněží za sexuální delikty (nejen s nezletilými).\n\nV roce 2017 Nejvyšší soud potvrdil rozsudek nad Erikem Tvrdoněm za pohlavní zneužívání a sexuální nátlak vůči několika ženám.\n\nV roce 2019 vznikl webový projekt „Pro čistou církev“ na pomoc obětem trestných a jiných nemorálních činů ze strany církevních zaměstnanců. Česká biskupská konference se od něj distancovala a v březnu 2019 schválila zřízení kontaktního místa pro oběti zneužívání, které bylo otevřeno k 1. 5. 2019.\n\nNa začátku roku 2019 byl zproštěn viny odsouzený salvatorián P. Adam Stanislav Kuszaj, který působil ve farnosti Javorník.\nPater Kuszaj byl odsouzen soudcem Milošem Kubíčkem v roce 2011 k trestu odnění svobody na půl roku s podmíněným odkladem na dva roky pohlavní zneužití šestnáctiletého ministranta. Odsouzení proběhlo na základě nevěrohodné výpovědi a znaleckého posudku Vlasty Kulíškové. Soudce během prvního procesu nepřipustil návrh obhajoby na vypracování revizního znaleckého posudku. Na konci roku 2013 se bývalý ministrant přiznal, že si vše vymyslel, aby od kněze vysoudil odškodné 250 tisíc Kč. Okresní soud v Jeseníku dovolil otevření procesu v listopadu 2016 a první jednání bylo dne 10. 5. 2017. Stejný soudce nechal vypracovat revizní posudek, na jehož základě byl duchovní 13. 2. 2019 osvobozen. Celá záležitost byla postoupena církevním představeným, kteří řeší jeho návrat do kněžské služby. Osvobozený kněz bývalému ministrantovi křivé obvinění odpustil, ale je možné že případ bude mít dohru v trestněprávní rovině.\n\nV březnu 2019 Seznam Zprávy v pořadu \"Zvláštní vyšetřování\" publikovaly reportáž o tom, že českobudějovická diecéze katolické církve dlouhodobě kryla sexuální obtěžování žen farářem. Podle vyjádření bývalého generálního sekretáře ČBK Tomáše Holuba věděl o situaci i primas český Dominik Duka. Kněz byl suspendován na výslovný pokyn z Vatikánu až počátkem roku 2019. Českobudějovický biskup Vlastimil Kročil reagoval tiskovým prohlášením, ve kterém zveřejnil informace o daném případu. Dle tiskové zprávy nebyly jednoznačné důkazy o vině dotyčného kněze. Biskup Kročil vyzval další případné oběti aby se hlásily jemu osobně nebo na Policii. Policie ČR případ odložila. Seznam Zprávy interpretoval výsledky vyšetřování tak, že podle Policie ČR se dotyčný kněz dopouštěl sexuálního násilí, ale případ byl kvůli promlčení odložen. Biskupství českobudějovické naopak ve svém tiskovém prohlášení interpretuje výsledek vyšetřování tak, že policie dospěla k závěru, že jednání dotyčného kněze nevykazuje znaky trestné činu ani toho, že by k němu mohlo směřovat, maximálně by mohlo být přestupkem, a případ odložila s tím, že k trestnímu činu mohlo dojít, ale i kdyby ano, byl by promlčen. Policie rovněž odložila i trestní oznámení na biskupství českobudějovické pro údajnou nečinnost biskupů Paďoura a Kročila. Dotyčný kněz trvá na tom, že se ničeho z toho, z čeho je obviňován, nedopustil.\n\nV říjnu 2019 byl medializován případ Marcela Puváka, který chtěl mít v Polsku homosexuální styk s mladým mužem.\n\n\nV březnu 2002 rezignoval poznaňský arcibiskup Juliusz Paetz kvůli obviněním ze sexuálního obtěžování mladých kněží a studentů katolického semináře. Arcibiskup obvinění odmítl.\n\nPolský student teologie byl i příčinou aféry v rakouském semináři v St.Pöltenu.\n\n\nKonzervativní vídeňský arcibiskup kardinál Hans Hermann Groër byl v roce 1998 obviněn z pohlavního zneužívání dětí i z udržování homosexuálních vztahů s dospělými. Na svůj úřad rezignoval z důvodu věku, aniž by se k případné vině přihlásil, zemřel v roce 2003. Církev v Rakousku následkem aféry z hlediska daňové asignace opustilo přes 40 000 členů.\n\nV semináři v St. Pöltenu v červenci 2004 policie zajistila desetitisíce pornografických snímků a videonahrávek včetně dětské pornografie. Státním zastupitelstvím byl v souvislosti s případem obviněn 27letý student z Polska, který údajně materiál na počítač stahoval, a do souvislosti s případem byla dávána i sebevražda jiného seminaristy, jehož tělo bylo na podzim roku 2003 nalezeno v Dunaji. Z nezvládnutí situace byl viněn sanktpöltenský biskup Kurt Krenn (28. červen 1936 – 25. leden 2014). Šéf semináře Ulrich Küchl odstoupil z funkce. Vyšetřováním byl pověřen biskup Klaus Küng. Vídeňský arcibiskup kardinál Christoph Schönborn vyšetřování podpořil.\n\nAugust Paterno, kaplan známý svými televizními projevy o křesťanských hodnotách, byl obviněn ze sexuálního obtěžování. Případ označil za pomluvu. Jürgen Türtscher popisoval událost z roku 1978 během jízdy v automobilu: „Byl mimořádně nepříjemný a použil násilí. Hladil mě rukou po kalhotách, neustále jsem ho musel odstrkovat. Vícekrát mi sáhl mezi nohy.“ Biskup Klaus Küng Paterna následně na jeho žádost v roce 2004 uvolnil do penze.\n\n\nV červenci 2002 arcibiskupství Paderborn oznámilo, že uvolnilo dva kněze z duchovní služby kvůli pohlavnímu zneužívání.\n\nRovněž řezenské biskupství v červenci 2002 propustilo jednoho faráře.\n\nKněz würzburské diecéze byl za zneužívání jedenáctiletého chlapce odsouzen k desetiměsíčnímu trestu a k pokutě 2.000 euro.\n\nKněz z okresu Rhön/Grabfeld se sám přihlásil na policii a byl téhož dne uvolněn. Diecéze okamžitě přislíbila pomoc postižené rodině.\n\nStátní zastupitelství v Darmstadtu začalo v červenci 2002 případě mohučského duchovního varovat před vlnou \"pedofilní\" hysterie namířené proti katolickým kněžím, která se začala Německem šířit. Některá obvinění se úřadům zdají pravděpodobná,jiná vykonstruovaná, ve všech případech jsou však obvinění duchovní do vyjasnění případu uvolněni z pastorační služby. U zjevně vykonstruovaných případů, kdy úřady obvinění odkládají, se mnohdy sami obvinění domáhají řádného došetření z důvodu svého očištění.\n\nDne 20. června německá biskupská konference souhlasila se zpřístupněním osobních složek ve všech diecézích kriminalistům a odborníkům.\n\n\nOd roku 1995 patrně do dubna 2002 bylo ve Francii souzeno či odsouzeno za pohlavní zneužívání dětí celkem třicet kněží.\n\nV září 2001 francouzský soud odsoudil římskokatolického biskupa na tři měsíce podmíněně za to, že neupozornil policii na zneužívání dětí jedním knězem v jeho diecézi.\n\nV březnu 2019 odsoudil lyonský soud arcibiskupa Philippa Barbarina k podmíněnému trestu 6 měsíců odnětí svobody za to, že zatajoval sexuální zneužívání nezletilých jinými duchovními, když mezi červencem 2014 a červnem 2015 nenahlásil úřadům zneužívání chlapců knězem Bernardem Preynatem v 80. a 90. letech 20. století. Sám Preynat se později, když se v roce 2015 objevila obvinění proti němu, ke svým činům přiznal a uvedl, že Barbarin a další činovníci jej kryli. Arcibiskup Barbarin po rozsudku podal papeži Františkovi rezignaci, který ji nepřijal kvůli nepravomocnému rozsudku. Philippe Barbarin se stáhnul do ústraní a vyjádřil vůli rezignovat po vyneseni pravomocneho rozsudku.\n\nJeden belgický muž, který se označil za synovce biskupa, uvedl, že byl od pěti do osmnácti let znásilňován katolickým biskupem z Brugg Rogerem Vangheluwem. Když se v dubnu 2010 již jako více než čtyřicetiletý obrátil na kardinála Godfrieda Danneelse, ten se ho snažil přemluvit, aby případ svého sexuálního zneužívání nezveřejňoval a místo toho přijal omluvu v soukromí nebo počkal rok, aby se biskup stačil stáhnout do ústraní. Muž si jeho slova tajně nahrál. Rodina oběti pak obeslala všechny belgické biskupy se žádostí, aby Vangheluwe odstoupil. Biskup Vandgheluwe se nakonec sám přiznal ke zneužívání chlapce v době, kdy byl ještě knězem, ale i poté, co se v roce 1984 stal biskupem. A 23. dubna 2010 odstoupil. Podle korespondenta BBC se jednalo o prvního takto vysokého představitelé katolické církve, který se ke zneužívání přiznal.\n\nMichael Hill byl v roce 1997 odsouzen k pěti letům vězení za zneužití sedmi chlapců, po třech a půl letech byl z vězení propuštěn. 21. listopadu 2002 jej za nově zjištěné činy z doby kněžského působení soudce Christopher Moss odsoudil k dalším pěti letům vězení. Hill se v roce 2002 přiznal k šesti případům sexuálního kontaktu se třemi dětmi ve věku 10–14 let. The Guardian zmiňuje domněnku, že za dobu svého kněžského působení od roku 1960 do konce osmdesátých let Hill sexuálně zneužil asi 30 chlapců (jako kněz působil do roku 1996). Začátkem osmdesátých let se Hill podrobil léčení. Katolický biskup diecéze Brighton a Arundel, kardinál Cormac Murphy-O'Connor, Hilla roku 1985 jmenoval knězem na londýnském letišti Gatwick navzdory varování, že zneužívá chlapce. Rodiče údajně tvrdí, že si opakovaně na Hillovo chování stěžovali a církev vždy reagovala jen přesunem Hilla do jiné farnosti. Kvůli dlouholetém fyzickému vztahu s mužem, který jej ještě s několika dalšími knežími a jedním laikem obvinil ze sexuálního zneužívání, odstoupil v r. 2013 ze svého úřadu skotský kardinál Keith O'Brien a nezúčastnil se proto ani posledního konlkláve. O'Brien se ještě před volbou nového papeže přiznal, že se dopustil nevhodného chování, a rezignoval na svůj úřad. Čelil obviněním, že nočních modliteb zneužíval k popíjení a k tělesným kontaktům s mladšími kleriky v semináři.\n\nV letech 1995–1999 bylo ve Velké Británii odsouzeno 21 kněží za pohlavní zneužívání dětí. Kardinál Murphy O'Connor 21.11.2002 v dopise listu Times v rámci své obhajoby poukázal na to, že církev o sexuálních praktikách kněží informuje policii a sociální služby.\n\nBrendan Comiskey, bývalý biskup diecéze Ferns v Irsku, byl obviňován, že nezakročil proti pohlavnímu zneužívání nezletilých, jehož se dopouštěli jemu podřízení kněží (např. Jim Grennan a Seán Fortune). Z funkce odstoupil 1. dubna 2002.\n\nSeán Fortune, katolický kněz, byl obviněn a souzen za to, že během svého života v desítkách případů pohlavně zneužíval chlapce. Byl vysvěcen, přestože se to o něm v té době již vědělo. V březnu 1999 po propuštění z vazby spáchal sebevraždu. Sebevraždu spáchaly i dvě z jeho obětí (není zřejmé, zda z důvodu samotného pohlavního zneužívání nebo z důvodu aféry).\n\nPodle zprávy z března 2006 vypracované dublinskou arcidiecézí (arcibiskup Diarmuid Martin) za uplynulých 66 let (od roku 1940) bylo 102 kněží v arcidiecézi podezřelých, že pohlavně zneužívali děti, z toho o podezření 91 kněží byla již dříve otevřena. Obětí podle podezření mělo být více než 350. (Informace z ČTK ovšem zaměňuje pojmy „pedofil“ s pojmem „osoba podezřelá z pohlavního zneužívání dětí“ a chybně uvádí některá čísla i jejich význam, ověřeno dle zpráv agentur Reuters, UPI a Associated Press Writer.) Proti kněžím z arcidiecéze bylo vedeno 105 soudních řízení, v nichž 32 kněží bylo obviněno a z toho 8 kněží potrestáno. Ve sledovaném období působilo v arcidiecézi 2800 duchovních, podezření se tedy týkala 3,6 % z nich, obvinění 1,1 % a potrestání 0,3 %. Po zveřejnění zprávy bude arcidiecézní komise zkoumat, jak byly případy řešeny.\n\nV listopadu 2009 zveřejnila irská vláda zprávu nazvanou \"Report of the Commission of Investigation into the Catholic Archdiocese of Dublin\", z níž vyplývá, že vedení arcidiecéze Dublin v letech 1975–2004 potlačovalo informace o tom, že její kněží sexuálně zneužívají děti a státní úředníci ji v tom podporovali. Dublinský arcibiskup Diarmuid Martin, který k odhalení skandálu přispěl, se obětem omluvil a řekl, že nad tím, co se stalo, cítí bolest a hanbu. Zpráva rozebírala případy 46 kněží (ovšem v době jejího vydání bylo soudem shledáno vinnými a dosouzeno jen 11 z nich). 17. prosince přijal papež Benedikt XVI. rezignaci Donala Murraye, toho času biskupa diecéze Limerick, který v letech 1982–1992 zastával post pomocného biskupa arcidiecéze Dublin a podle zprávy byl do krytí zneužívání zapleten. Krátce poté následovalo přijetí rezignací další tří biskupů. Pozdější analýza z léta 2011 kritizovala Vatikán zejména za naprostý nedostatek spolupráce při vyšetřování – mj. i biskupa Johna Magee, bývalého tajemníka papeže Jana Pavla II., za lhaní při poskytování informací irským úřadům o interním církevním vyšetřování zneužívání dětí.\n\n\nSkandály v USA vyvrcholily v roce 2002. Tehdy údajně bylo zjištěno, že v USA bylo v posledních deseti letech církví zatajeno kolem 70 případů pohlavního zneužívání dětí a mladistvých. Od ledna do června 2002 v USA kvůli obvinění ze sexuálního zneužívání bylo odvoláno nebo rezignovalo 250 kněží a odstoupili 4 biskupové. Katolická církev v USA v letech 1980–2002 vynaložila podle odhadů 300–800 milionů dolarů za mimosoudní vyrovnání nebo soudní poplatky v občanském soudním řízení.\n\nVe středu 24.4.2002 američtí kardinálové a další zástupci biskupské konference ve Vatikánu oznámili americkým novinářům výsledky svého pracovního setkání s papežem Janem Pavlem II. ve dnech 23.–24.4.2002. 12 amerických kardinálů přijalo závěrečné prohlášení a napsalo také dopis adresovaný všem kněžím v USA. V dokumentu se zdůrazňuje, že případů pohlavního zneužívání je mezi kněžími a řeholníky velmi málo a že většinu obětí tvořili mladiství, nikoliv děti. Všichni účastníci jednání však přiznali tomuto tématu velkou důležitost. Zároveň byla konstatována nejednoznačnost statistických údajů, které jsou k dispozici, a byla popřena souvislost mezi celibátem a pohlavním zneužíváním. Byla doporučena důkladnější duchovní a kázeňská formace a pokání, modlitby za obrácení hříšníků a usmíření obětí. Kardinálové vyjadřují lítost těm kněžím, kteří neselhali, za „těžké břemeno hanby a bolesti způsobené těmi, kdo zradili milost svého svěcení a zneužívali ty, kdo jim byly svěřeni.“ a nad tím, že tomu nedokázali zabránit. Washingtonský arcibiskup kardinál Theodore Edgar McCarrick shrnul jednání takto: „Slova Svatého Otce zněla zcela jasně: Lidé musí vědět, že mezi kněžími a řeholníky není místo pro ty, kdo škodí mládeži. Z těchto slov vyplývá, že Jan Pavel II. je pro nulovou toleranci vůči těm, kdo se takových činů dopouštějí. V tom jsou všichni zcela zajedno. Od dnešního dne není již více mezi kněžími místo pro nikoho, kdo se takovýchto skutků dopouští.“ Podle McCarricka by kněz měl být z církve vyloučen, i kdyby se provinil jen jednou. Sám Theodore McCarrick byl odsouzen za sexuální zneužívání, kterého se dopustil v sedmdesátých letech. Emeritní arcibiskup Washingtonu rezignoval na členství v kardinálském kolegiu a nakonec byl papežem propuštěn z duchovního stavu. Toto rozhodnutí je definitivní a nejsou přípustné žádné opravné prostředky\n\nV polovině června 2002 biskupská konference schválila v Texasu Dallaskou chartu na ochranu dětí před zneužíváním kněžími. Pro bylo 239 biskupů, proti 13. Zároveň vytvořila zvláštní orgán k jejímu dodržování. (V té době působilo v zemi přes 44.000 (katolických?) kněží.) Podle závěrů provinilí kněží měli být zbavení úřadu, avšak nikoliv i kněžství, jak navrhovali zástupci obětí. Směli by tedy například sloužit mše soukromě.\n\nPodle dokumentu zveřejněného 6.1.2004 nebo 27. 2. 2004, připraveného na objednávku katolické biskupské konference USA „Úřadem pro ochranu dětí a mládeže“, vytvořeným biskupy s účastí zástupců FBI, bylo v letech 1950–2002 v 11 000 obviněních obviněno ze sexuálního zneužívání nezletilců 4450 amerických kněží, což představuje 4 % kněží, kteří v těchto letech působili. 6700 obvinění se potvrdilo, 1000 bylo vyvráceno a 3300 nebylo možné prověřit. Čtvrtina z obviněných byla obviněna 2× až 3×, 13 % 4× až 9×, 3 % 10× nebo vícekrát. 80 % obětí bylo ve věku 11–17 let, 16% ve věku 8–10 let a 6% ve věku 7 a méně let. Ředitel společnosti na pomoc obětem katolických kněží David Clohessy míní, že počty uvedené ve zprávě nezahrnují celou pravdu. Předseda biskupské konference USA Wilton Gregory prohlásil, že účelem zprávy je „co nejlépe pochopit, proč došlo k tak hrozným událostem v životě americké katolické obce“ a aby se zabránilo opakování. Obětem vzkázal, že jeho srdce je se všemi, kteří trpěli. Tom Roberts jménem katolické opozice zdůraznil, že problémem nebylo jen sexuální zneužívání, ale i zneužití moci a důvěry ze strany vedení církve.\n\nHumberto Madeiros, kardinál, do roku 1984 bostonský arcibiskup, řešil stížnosti na zneužívání dětí knězem Johnem Geoghanem pouze překládáním z místa na místo.\n\nBernard Francis Law, kardinál, v letech 1984–2002 bostonský arcibiskup, byl obviněn z krytí pohlavního zneužívání dětí kněžími (např. Paul Shanley, John Geoghan) v této diecézi. Provinilé kněze překládal z místa na místo. Geoghana v roce 1994 suspendoval z aktivní služby a v roce 1998 laicizoval. Obvinění měla za následek finanční krizi diecéze z důvodu vyplácení odškodného desítek milionů dolarů. V lednu 2002 vyhlásil nulovou toleranci, nařídil podřízeným kněžím povinnost hlásit i nejmenší podezření státním úřadům, veřejně odvolal 9 kněží z jejich úřadů a nahlásil státnímu zástupci jména 80–90 kněží, kteří byli v posledních 40 letech obviněni ze sexuálního zneužívání dětí. Tato odhalení způsobila senzaci ve sdělovacích prostředcích. V prosinci 2002 se Law vzdal řízení diecéze.\n\nPaul Shanley, bývalý katolický kněz v bostonské arcidiecézi, byl v roce 2005 odsouzen za znásilnění nezletilého k 12 až 15 letům vězení a zbaven kněžské funkce.\n\nJohn Geoghan, kněz v bostonské arcidiecézi, v devadesátých letech postupně v šesti farnostech pohlavně zneužil více než sto chlapců. Nadřízení ho postupně překládali tam, kde ho ještě rodiče neznali. V únoru 2002 byl odsouzen za znásilnění, jichž se dopustil až po laicizaci, v roce 2003 byl zavražděn ve vězení.\n\nBiskup Anthony Pilla z Clevelandu začátkem roku 2002 oznámil vytvoření speciální komise, která by řešila postup v případech podezření.\n\nArcidiecéze Filadelfie začátkem roku 2002 uveřejnila jména 35 kněží obviněných v předchozích 50 letech.\n\nDiecéze Tucson v roce 2002 zveřejnila, kolik zaplatila za mimosoudní vyrovnání s devíti bývalými ministranty. Šlo o miliony dolarů.\n\nJoseph Keith Symons, katolický biskup diecéze Palm Beach na Floridě do roku 1988, přiznal, že během své kariéry pohlavně zneužíval pět chlapců.\n\nAnthony O'Connell, od roku 1988 nástupce Symonse, v roce 2002 přiznal, že od sedmdesátých let měl sexuální vztah s Christoferem Dixonem, původně jako se studentem semináře. Dixon vypověděl, že vztah trval do devadesátých let. O'Connell se přiznal poté, co se na něj Dixon obrátil se stížností, že byl zneužit dvěma jinými knězi. Kontakt O'Connella s Dixonem byl označen za sexuální zneužití a Dixon získal mimosoudní odškodnění ve výši 125.000 $. O'Connell 8. března 2002 odstoupil z funkce.\n\nKardinál Edward Egan z New Yorku byl obviněn, že kryl případy sexuálního zneužívání kněžími v Bridgeportu a Connecticut v letech 1988–2000, kdy tam působil jako biskup. 23.3.2002 napsal Egan otevřený dopis věřícím své diecéze, ve kterém slibuje neprodlené postoupení případů státním úřadům, „pokud zde budou rozumné důvody dosvědčující pravdivost těchto tvrzení a oběti tohoto zneužívání nebudou proti tomuto oznámení nic namítat“.\n\nGary Hayes (*1953) pocházel z New Jersey a odmala žil církevním životem a chtěl být knězem. V 15 letech ho začali dva kněží, Joseph McGarvey a William O'Connell, opíjet a sexuálně zneužívat. Mlčel, protože se obával, že jinak by mu zabránili ve splnění životního cíle. Během studií v semináři hodně pil a podrýval místní autority. V roce 1986 prostřednictvím dvou představitelů diecéze v Camdenu oba pachatele obvinil, ale bezvýsledně. McGarvey byl povýšen a přeložen. O'Connell opustil církev a byl obviněn ze zneužívání tří chlapců ve škole na Rhode Islandu, kde brzy zemřel.\n\nNakonec byl v roce 1990 vysvěcen na kněze, působil ve státě Kentucky. S podporou tamního biskupa se obrátil spolu s dalšími dvěma kněžími na diecézi v Camdenu se žádostí o došetření. Spor byl řešen mimosoudně, McGarvey obvinění popřel a odešel na penzi. Hayes se stal vůdcem skupiny obětí. Na Dallaské konferenci biskupů v roce 2002 se zasazoval, aby jednou usvědčení kněží již nikdy nedostali druhou šanci, a o sesazení všech biskupů, kteří je kryli.\n\nKomise velké poroty státního úřadu generálního prokurátora Joshe Shapira, v Harrisburgu, hlavním městě Pensylvánie, zveřejnila v srpnu 2018 podrobnou, více než třináctsetistránkovou zprávu o zločinech amerických římskokatolických kněží. Zpráva, jdoucí do minulosti až do 40. let 20. století zdokumentovala kolem 1000 případů trestných činů se sexuálním podtextem s odkazem na to, že celkový počet případů bude nejspíš větší kvůli případům, které zůstaly neohlášeny nebo nedohledány. Sexuálně motivovaných trestných činů se podle zprávy dopustilo kolem 300 kněží, kteří „znásilňovali malé chlapce a dívky a lidé, kteří byli za jejich jednání odpovědní, nejen zůstali nečinní, ale všechny jejich skutky ukrývali.“ Z tří stovek inkriminovaných kněží je u nejstarších případů třetina již po smrti a drtivá většina případů je promlčená; podle agentury Associated Press byli obviněni pouze dva kněží, z nichž se jeden přiznal.\n\nMezi více než půl milionem stránek interních dokumentů katolické církve, které porota při vypracování zprávy pročetla, byly podrobnosti zločinů, kterých se konkrétní kněží dopustili, a např. rozvahy, jak a kam je přesunout, aby unikli policii. Členové velké poroty došli k závěru, že katoličtí biskupové a jiní diecézní hodnostáři o těchto zločinech nejen věděli, ale po desítky let se aktivně snažili uchránit církev před poškozením pověsti a před pokutami, do té míry, kdy zneužívali zásad mlčenlivosti, aby umlčeli oběti nebo je přesvědčovali, aby čin nenahlásily. „Chránily svoji instituci za každou cenu. Porota shledala, že [pensylvánská katolická] církev prokázala naprosté opovržení oběťmi.“ Jedná se o zatím nejrozsáhlejší zprávu o sexuálním zneužívání katolickou církví v USA, leč v tomto případě pouze v rozsahu jednoho z jeho států. Oběti a jejich příbuzní se dožadují celonárodního vyšetřování sexuálních přečinů katolické církve v USA.\n\nPeter Steinfels v časopise Commonweal označil tuto zprávu za nepřesnou, neférovou a zavádějící. Podle Steinfelse jde ve zprávě hlavně o finanční odškodnění.\n\nKněz Don Rooney v dubnu 2002 spáchal sebevraždu kvůli obvinění ze sexuálního násilí, jehož se údajně dopustil více než dvaceti let předtím na nezletilé dívce.\n\n\nV březnu 2019 papež František přijal rezignaci kardinála a santiagského arcibiskupa, nejvyššího představitele katolické církve v Chile Ricarda Ezzatiho. Důvodem byla skutečnost, že arcibiskup čelil několika obviněním ze snahy krýt skandály se sexuálním zneužíváním. Dočasným vedením santiagské diecéze papež pověřil biskupa Celestina Aóse Braca. Jedním z případů byl bývalý vrcholný funkcionář arcibiskupství Oscar Muňoz, který byl obviněn ze znásilnění nejméně pěti dětí, svou vinu však popíral. Vatikánští vyšetřovatelé předložili obsáhlou zprávu s konstatováním, že chilští církevní představitelé po obdržení zpráv o pohlavním zneužívání nekonali a v některých případech ho i přímo kryli.\n\nBiskupská konference Filipín (SBCP) tvořená 120 biskupy se v červenci 2002 pod vlivem událostí z USA sešla, aby stanovila směrnice pro chování kněží a sankce za jejich porušení. Generální tajemník SBCP Hernando Coronel považoval tuto dobu za období očištění. Coronel za prioritu považuje nápravu prostřednictvím rad nebo léčby: „Pokud jeho slabostí jsou mladí hoši, umístíme ho jako kaplana u starých jeptišek. To je jedno z doporučení. Musíme jej udržet mimo místa, kde na něj číhají pokušení, aby hřešil.“\n\nNa Filipínách, kde 85 % obyvatelstva je katolíky, je podle církevního sdělení 1,6 % ze 7200 místních kněží sexuálně aktivních. Kněz-aktivista Robert Reyes za dvacet let zaznamenal asi 50 případů sexuálních úchylek mezi kněžími (otázkou je, co kromě homosexuality a pedofilie je v tomto pojmu u něj ještě zahrnuto) a v některých byli oběťmi neplnoletí. Pastorační kněz Carmelo Caluag se obával, že hromadnou exkomunikací se sníží již tak nedostatečný počet kněží. Také se obával, že církev bude zahlcena soudními procesy, pokud včas sama neodškodní oběti.\n\nElsa (*1966) byla jako sedmiletá osahávána místním knězem. Po dvaceti letech, v roce 1993, se se svým příběhem svěřila.\n\nMístní média se zmínila i o případu dvou mladistvých, které nejmenovaný kněz pohlavně zneužil v roce 1990. Při objímání chlapců prý kněz řekl: „Ochutnáte potravu Boha.“\n\nV Hongkongu od roku 1970 nejméně šest duchovních údajně pohlavně zneužívalo děti. Hongkongská katolická diecéze dva kněze shledala vinnými a veřejnost jí vytýká, proč incidenty nenahlásila policii.\n\n\nZneužívání dětí v Austrálii vyšetřuje Královská vyšetřovací komise (podobně jako ve Spojených státech na začátku předchozí dekády) rozkryla rozsáhlé a systémové zneužívání dětí duchovními v asi tisícovce australských institucí katolické církve. Zatímco nejstarší prokázaný případ sexuálního zneužívání pochází v Austrálii z 20. let 20. století, nejvíce z vyšetřovaných zneužití se odehrálo mezi lety 1980 a 2015.\nGail Furnesová, vedoucí právnička vyšetřování, při prezentaci výsledků z února 2017 řekla: „Při každém slyšení byly vyslechnuty zkušenosti obětí. Výpovědi byly depresivně podobné. Děti byly ignorovány, nebo hůř, trestány. Jejich výpovědi nikdo neprověřil. Kněží a řeholníci se často přesunuli do jiných farností, kde nevěděli nic o jejich minulosti. Veškeré dokumenty se ztratily nebo byly zničeny.“ a její kolega Francis Sullivan, vedoucí právník vyšetřování, dodal: „Zneužívání v církvi trvá po desetiletí, ať už institucích malých nebo velkých.“\n\nNa konci června 2017 byl z řady sexuálních trestných činů obviněn Australan George Pell, dosud nejvýše postavený duchovní katolické církve. Pell je hlavním finančním poradcem papeže Františka a vede vatikánské ministerstvo hospodářství. Případy pedofilie, ze kterých je obviněn, se týkají jeho působení v australské Viktorii v 70. letech 20. století. Papež Pella dočasně uvolnil z funkce.\n\n\nV roce 1962 kardinál Alfredo Ottaviani, tajemník kongregace pro nauku víry, adresoval \"Crimen sollicitationis\" (latinsky „zločin nabízení sexuálních služeb“) „všem patriarchům, arcibiskupovům, biskupům a dalším místním ordinářům,“ včetně těch z východních katolických církví.\n\nV dokumentu Ottavianiho kongregace načrtla procedury, které je vhodné dodržet v případě potýkání se s případy, kdy jsou klerici (knězi, pastoři, biskupové) římskokatolické církve obviněni z homosexuálního, pedofilního či zoofilního chování nebo z toho, že zneužili svátost pokání k sexuálním návrhům zpovídaným.\n\nV květnu 2001 rozeslala Kongregace pro nauku víry (její prefekt kardinál Joseph Ratzinger, pozdější papež Benedikt XVI.) dopis \"De delictis gravioribus\"\n\n(O těžších zločinech proti mravům a vysluhování svátostí) všem katolickým biskupům. Jeho obsahem je vymezení 8 druhů zločinů (převážně vnitrocírkevní povahy), z nichž jeden je „zločin proti šestému přikázání Desatera s osobou mladší 18 let spáchaný klerikem“. Rozhodování o těchto zločinech je vyhrazeno pouze Apoštolskému tribunálu Kongregace pro nauku víry (to znamená, že v rámci církevního disciplinárního řízení o nich nesmí konečné rozhodnutí učinit samostatně nižší církevní soud, například diecézní ani metropolitní). Každý ordinář nebo hierarcha, který má alespoň pravděpodobnou povědomost o spáchání takového činu, má povinnost to po skončení náležitého vyšetřování oznámit Kongregaci pro nauku víry, která si může vyhradit řešení případu a pokud si jej nevyhradí, má nad kauzou dohled a je odvolacím orgánem. Případy těchto druhů podléhají papežskému tajemství. (Jeho porušení může vést k exkomunikaci). Promlčecí lhůta je 10 let, a je-li obětí nezletilý, počíná běžet až dovršením 18 let věku oběti (tedy se prodlužuje). Tyto normy schválil, potvrdil a vyhlásil papež Jan Pavel II. v Motu proprio \"Sacramentorum sanctitatis tutela\" 30. dubna 2001.\n\nPodle některých výkladů (The Observer, IDnes, 26.4.2005, texaský advokát Daniel Shea, profesor kanonického práva John Beal) vylučuje instrukce právo nebo povinnost katolických hierarchů podat trestní oznámení státním orgánům. Tento výklad se odvolává na o dva roky starší výrok Tarcisia Bertoneho, který dopis s Ratzingerem spolupodepsal: „Já se domnívám, že požadavek, aby biskup nahlásil policii každý případ, kdy se kněz dostane do podezření, že zneužíval dítě, je nepodložený,“\n\nPodle opačných výkladů (například Damiána Němce z katedry církevního práva CMTF UP) se papežské tajemství vztahuje pouze na důvěrná svědectví získaná v rámci církevního vyšetřování a nevylučuje souběžné světské stíhání. Podle nejmenovaných „katolických právníků“ britský list The Observer, od nějž zprávu převzala řada médií, sporný Ratzingerův dopis dezinterpretoval. Papežské tajemství je určeno především k dodržení presumpce neviny, tedy k zabránění pomluvám podezřelého do doby, než padne rozsudek.\n\nObecně kanonické právo umožňuje, aby soudce upustil od uložení trestu například v případě, „jestliže byl dostatečně potrestán světským představeným nebo se předvídá, že jím bude potrestán.“, tedy počítá jak s paralelností církevního a světského práva, tak s jejich vzájemným vztahem. Církevní soudy zpravidla vyčkají došetření případu státními orgány a pak teprve na základě jejich výsledku zahajují vlastní řízení, protože samy nemají tak silné vyšetřovací prostředky jako stát.\n\nRedakce IDnes v článku z 26.4.2005 a The Observer podaly dezinterpretaci například v tom, když tvrdily, že nelze tyto delikty soudit, dokud oběť nedosáhla věku 18 let.\n\nPapež Jan Pavel II. napsal svůj první e-mail a poprvé publikoval na internetu oficiální církevní dokument. Předmětem e-mailu byla omluva za sexuální zneužívání kněžími a dalšími církevními osobami. Dokument je určen diecézím v Oceánii a který shrnuje témata biskupské synody konané v Oceánii roku 1998. Podle papeže se katolická církev v Oceánii snažila o „otevřené a spravedlivé“ soudní procesy v reakci na oprávněné stížnosti. Papež vyjadřuje omluvu a vyjadřuje závazek církve poskytnout podporu obětem, jejich rodinám, celému společenství i samotným delikventům. Dokument se ale netýká speciálně pohlavního zneužívání dětí, ale spíše žen, řeholnic zneužívaných kněžími.\n\nPočátkem ledna 2002 vydal Vatikán směrnice o nakládání s kněžími, kteří se dopustili pohlavního zneužívání. Podle ní by takoví duchovní měli stanout před tajným církevním tribunálem a pokud bude prokázána jejich vina, mohli by být zbaveni kněžské funkce a vyloučeni z církve.\n\nV březnu 2002 Jan Pavel II. uvedl, že „je hluboce raněn chováním svých kněží zapletených do „nejhanebnější formy zla“.“ Ve svém výročním dopise kněžím napsal, že „katolická církev dává najevo obavy o oběti těchto skandálů“ a že chce „odpovědět pravdivě a spravedlivě na každou z těchto bolestných situací“.\n\n\"Instrukce o kněžství a homosexualitě\", kterou 4.11.2005 vydala vatikánská Kongregace pro katolickou výchovu, byla reakcí církve na její rozsáhlou skandalizaci kvůli sexuálním kontaktům některých kněží s mladistvými a dětmi a kvůli zatajování těchto případů církevními činiteli. Instrukce zakazuje přijímat do kněžského semináře osoby, které mají „hluboce zakořeněné homosexuální sklony“ nebo „sympatizují s tzv. gay-kulturou“, a udílet takovým osobám svěcení.\n\nPodle kritiků (například Martin Šístek) tato instrukce jen prohloubí pokrytectví a strach a je projevem neúcty k homosexuálně cítícím osobám v církvi. Empirický výzkum podle nich totiž ukazuje, že sexuální orientace osob neovlivňuje pravděpodobnost zneužívání dětí. Naproti tomu americký psychiatr Richard Fitzgibbons se domnívá, že souvislost mezi pedofilií a homosexualitou v případě sexuálních skandálů katolických kněží nepochybně existuje, přičemž se odvolává na své zkušenosti a na studii \"John Jay College\" při Newyorské městské univerzitě. Podle spoluautorky studie je však takový závěr zjednodušující a založený na nepodloženém předpokladu. Ačkoliv je pravda, že 80 % deliktů bylo homosexuální povahy, nemusí to znamenat, že by pachatelé těchto činů byli vždy homosexuální orientace.\n\nV únoru 2019 se konal ve Vatikánu čtyřdenní summit předsedů biskupských konferencí o sexuálním zneužívání. Summitu se také účastnili členové a sekretáři Rady kardinálů. Českou republiku zastupoval pražský arcibiskup kardinál Duka Účastníků summitu bylo asi 190. Summit se nesl ve znamení modliteb, přednášek, diskusí a také setkáními s oběťmi. Hodnocení summitu je rozporuplné, někteří ho vnímají jako promarněnou šanci a opakování vágních prohlášení, jiní v tom vidí důležitý krok správný směrem. Ze samotnéhu summitu nevzešel žádný závěrečný dokument. Papež na summitu předložil 21 bodů k zamyšlení a očekává se Motu proprio s předpisy na ochranu nezletilých a také příručka pro biskupy. 7. 9. 2019 vyšlo Motu proprio \"Vos estis lux mundi\", které doplňuje církevní legislativu v oblasti sexuálního zneužívání.\n\n\nToto je výběr několika dokumentů nebo filmů založených na skutečných událostech, popisující sexuální zneužívání katolických duchovních.\n\"Další zdroje: , \"\n\n\n"}
{"id": "38143", "url": "https://cs.wikipedia.org/wiki?curid=38143", "title": "Sterilizace zdravotnického materiálu a nástrojů", "text": "Sterilizace zdravotnického materiálu a nástrojů\n\nSterilizace zdravotnického materiálu a nástrojů je souborem činností směřujících k úplnému odstranění (usmrcení) živých mikroorganizmů, které například ve zdravotnictví definuje příslušná legislativa (viz níže). Sterilizace nástrojů apod. je obvyklá v nejrůznějších oborech. Zahrnuje:\n\nPředsterilizační příprava je soubor činností, předcházející vlastní sterilizaci, jehož výsledkem je čistý, suchý, funkční a zabalený zdravotnický prostředek určený ke sterilizaci. Všechny použité nástroje a pomůcky se považují za kontaminované. Jsou-li určeny k opakovanému použití, dekontaminují se ihned po použití v myčkách nebo ručně. Výsledkem správně provedené předsterilizační přípravy je nástroj zbavený mikrobiální kontaminace, suchý a zabalený do jednotkového sterilizačního obalu.\n\nSterilizace ve sterilizátoru probíhá za podmínek daných příslušnou legislativou (vyhláška MZ ČR 306/2012 Sb., ČSN EN 285 – velké parní sterilizátory, ČSN EN ISO 13060 – malé parní sterilizátory). Sterilizační cyklus v parním sterilizátoru se validuje v rámci požadavků normy ČSN EN ISO 16775-1 (Sterilizace výrobků pro zdravotní péči – Sterilizace vlhkým teplem – Část 1: Požadavky na vývoj, validaci a průběžnou kontrolu sterilizačního postupu pro zdravotnické prostředky).\n\nTypy sterilizátorů:\n\n\nSterilizační cyklus je kontrolován externími chemickými indikátory (tzv. procesové testy) a interními chemickými testy (tzv. multiparametrové – chemické testy) dle požadavků normy ČSN EN ISO 11140, ČSN EN ISO 15882 a biologickými testy (dle ČSN EN 866). Přesné použití a počet testů na jeden sterilizační cyklus definuje legislativa (vyhláška MZ ČR 306/2012 Sb.).\n\nSterilizovaný materiál je uložen v primárním jednotkovém obalu, ve kterém byl sterilizován. Pro prodloužení trvanlivosti a zlepšení jeho ochrany před sekundární kontaminací je možné použít ještě sekundární obal (pro uložení jednoho nebo více primárních jednotkových obalů) a skladovací obal, kterým může být: sterilní sklad (v prostředí centrální sterilizace, zásuvka, skříň, skladovací box).\n\nZvláštní kategorii tvoří transportní obaly, sloužící k ochraně sterilizovaného materiálu před kontaminací v průběhu transportu z jednotky centrální sterilizace k použití v rámci anebo mimo zdravotnického zařízení.\n\n"}
{"id": "38144", "url": "https://cs.wikipedia.org/wiki?curid=38144", "title": "Maxima (software)", "text": "Maxima (software)\n\nMaxima je svobodný počítačový algebraický systém, napsaný v Lispu (resp. jeho dialektu Common Lisp) a distribuovaný pod GNU General Public License. Je dostupný pro všechny platformy standardu Posix, jakými jsou Unix, BSD nebo Linux; dostupné jsou také binární soubory pro MS Windows. wxMaxima je multiplatformní verzí s grafickým uživatelským rozhraním, založenou na wxWidgets.\n\nMaxima vychází z projektu Macsyma, jenž byl vyvíjen v MIT (\"Massachusetts Institute of Technology\") a financován United States Department of Energy a dalšími vládními organizacemi. O vývoj jedné z verzí Macsyma se staral od roku 1982 až do své smrti v roce 2001 Bill Schelter, jenž v roce 1998 získal svolení uveřejnit svou verzi pod GPL. Tuto verzi, nyní nazývanou Maxima, nyní udržuje nezávislá komunita vývojářů a uživatelů.\n\nJako interaktivního grafického rozhraní pro Maximu lze využít programu GNU TeXmacs. Dalšími možnostmi jsou front end imaxima nebo interaktivní mód editoru Emacs.\n\nPři spuštění vypíše Maxima Hlášení o distribuci pod GNU General Public License\na pak už rovnou výzvu k zadání příkazu. Od verze 5.9.1 včetně je to (%i1), dříve (C1). Výzvu však můžeme jednoduše změnit nastavením proměnných inchar a outchar.\n\nZákladní pravidla pro psaní příkazů:\n\nMaxima se dá používat jako jednoduchá kalkulačka. Pokud počítáme celočíselně, stačí zadat např.:\na výstupem nám bude\nPodobně i jiné operace:\nPokud zadáme k výpočet s neceločíselným výsledkem, Maxima ho převede na zlomek v základním tvaru.\nJestliže chceme dostat výsledek ve tvaru desetinného čísla, musíme zapsat za výpočet parametr numer.\n\nPokud zadáme algebraický výraz, nejdříve se jenom opíše, např.:\nPokud chceme výraz roznásobit (udělat z něj polynom), použijeme příkaz expand(\"výraz\");. Pokud roznásobujeme nebo jinak používáme poslední příkaz, stačí místo něho napsat procento %. Pokud odkazujeme na jiný, dříve použitý příkaz, použijeme jeho název, např. C1, či D5.\nJiná je situace u lomeného výrazu, u kterého nám expand(); nepomůže. Pro zkrácení použijeme příkaz radcan(\"výraz\");\n\nMaxima zná Ludolfovo číslo \"π\", které označuje %pi a Eulerovo číslo \"e\", které označuje %e a umí je normálním způsobem používat ve výrazech a rovnicích. Pokud nezadáme parametr numer, počítá výsledky rovněž s těmito čísly.\nParametr numer počítá s přesností na 16 platných číslic. Ten samý výsledek v semilogaritmickém tvaru dostaneme použitím funkce bfloat(\"výraz\");. Ten má primární přesnost také 16 platných číslic. Tu však můžeme měnit pomocí proměnné fpprec.\nNejdříve si pomocí zadání fpprec; ověříme, že přesnost je skutečně 16 a pak ji změníme na 121:\nB0 zde vlastně znamená „krát deset na nultou“. Pokud použijeme funkci bfloat(); ve výrazu, pak se celý počítá s přesností fpprec.\nK řešení jedná rovnice slouží funkce solve(\"rovnice\",\"neznámé\");. K řešení soustavy lineárních rovnic slouží funkce linsolve(\"[rovnice]\",\"[neznámá]\");.\n\n\n"}
{"id": "38148", "url": "https://cs.wikipedia.org/wiki?curid=38148", "title": "Giuseppe Meazza", "text": "Giuseppe Meazza\n\nGiuseppe Meazza (23. srpna 1910, Milán – 21. srpna 1979, Rapallo) byl italský fotbalista – útočník, považovaný za jednoho z nejlepších italských hráčů všech dob. Ve 30. letech byl hlavní oporou Interu Milán (tehdy Ambrosiana) a italské reprezentace, se kterou získal titul mistra světa v letech 1934 a 1938. Na mistrovství světa MS 1934 a MS 1938 odehrál 9 zápasů vstřelil 3 branky.\n\nHlavní stadion San Siro v Miláně dnes nese na jeho počest jméno \"Stadio Giuseppe Meazza\".\n"}
{"id": "38150", "url": "https://cs.wikipedia.org/wiki?curid=38150", "title": "Davis Cup", "text": "Davis Cup\n\nDavis Cup ( ), oficiálně Davis Cup by Rakuten, je tenisová soutěž mužských reprezentačních družstev, největší každoročně hraná soutěž v mužském sportu, pořádaná Mezinárodní tenisovou federací (ITF). Prvního ročníku se v roce 1900 zúčastnily Spojené státy a Velká Británie. Nejvícekrát triumfovaly Spojené státy, které vyhrály 32 ročníků a 29krát odešly jako poražený finalista.\n\nOd února do listopadu 2019 probíhal 108. ročník, jehož se zúčastnilo 133 týmů. Vítězem se v madridském finále stalo Španělsko, které ve finálovém zápase porazilo Kanadu 2:0 na zápasy. Světová jednička Rafael Nadal byla vyhlášena nejužitečnějším hráčem finálového turnaje, když v pěti dvouhrách neztratila ani jedno podání či set, rovněž tak neprohrála žádnou čtyřhru. Španělé tak poprvé od triumfu z roku 2011 a celkově pošesté v historii zvedli nad hlavu „salátovou mísu“ pro šampiony soutěže.\n\nV letech 1981–2018 se hrála šestnáctičlenná Světová skupina, z níž vzešel celkový vítěz. vedly ke vzniku kvalifikačního kola v podobě dvanácti mezistátních utkání. Vítězové z něj postupují do listopadového finále, hraného jeden týden na neutrální půdě s osmnácti celky. První dvě skupiny kontinentálních zón získaly celosvětový charakter s dvanácti vzájemnými duely a dvěma předcházejícími barážemi. Zachována byla koncepce třetí a čtvrté skupiny kontinentálních zón na týdenní bázi se základními bloky a nástavbovou baráží o konečné umístění. Reformu zastřešila investiční skupina Kosmos, v čele s bývalým španělským fotbalistou Gerardem Piquém. Během 25 let Kosmos naplánoval do soutěže investovat tři miliardy dolarů. Prémie tenistům ve finálovém turnaji měly dosáhnout výše 20 milionů dolarů. Konkurenční Asociace tenisových profesionálů (ATP) na změny reagovala vytvořením týmové soutěže ATP Cup, hrané od roku 2020 v Austrálii.\nŽenskou obdobou mužského poháru je Fed Cup, který vznikl v roce 1963 u příležitosti 50. jubilea založení Mezinárodní tenisové federace. Dalšími soutěžemi družstev jsou mistrovství světa ITF smíšených celků – Hopmanův pohár, Laver Cup a od roku 2020 ATP Cup. Pouze Spojené státy, Austrálie a Česká republika vyhrály Fed Cup a Davis Cup v jednom kalendářním roce. Jediné Česko pak v konkrétní sezóně (2012) přidalo i triumf na Hopman Cupu.\n\nV roce 2019 se globálním partnerem soutěže stala minimálně na dvouleté období japonská společnost Rakuten, zaměřená na elektronické obchodování. V této roli nahradila bankovní dům BNP Paribas.\n\nMyšlenka mezinárodního týmového střetnutí mezi USA a Velkou Británií v tenise vznikla v roce 1899 v tenisovém klubu na Harvardově univerzitě. Dwight F. Davis vytvořil hrací schéma tohoto střetnutí, dále zakoupil stříbrný pohár dnes známý jako „salátová mísa“ a v roce 1900 se uskutečnilo první utkání. Od roku 1904 se soutěž otevřela dalším státům, mezi kterými významné místo zaujala společná reprezentace Austrálie a Nového Zélandu, která vystupovala až do roku 1913 pod jménem Australasie.\n\nPo Davisově smrti v roce 1945 byla tato mezinárodní tenisová soutěž přejmenována podle zakladatele na Davis Cup. Po 2. světové válce také přišla tzv. Hopmanova éra, když Austrálie pod vedením téhož kapitána prošla dvaadvacetkrát do finále z nichž 15 vyhrála. Vedle USA, Velké Británie a Austrálie se vítězství do roku 1973 včetně dočkala ještě Francie. Vše se změnilo o rok později, kdy se ovšem nakonec finále neuskutečnilo. Indie totiž odmítla nastoupit proti Jihoafrické republice kvůli tamnímu apartheidu a o vítězi tak bylo rozhodnuto bez boje. Až v roce 1989 byl do zápasů Davisova poháru začleněn tie-break.\n\nOd roku 1981 byla utvořena šestnáctičlenná světová skupina a systém podskupin. Nejdéle se ve světové skupině bez sestupu udrželo Československo a jako nástupce Česká republika, které ji poprvé a dosud naposledy opustilo až v roce 2005. Jen jednou od zavedení světové skupiny chyběly ještě týmy USA a Švédska.\n\nV roce 2012 proběhl 101. ročník a jubilejní 100. finále Davis Cupu. Obhájcem titulu bylo Španělsko, které se pošesté za uplynulých deset let probojovalo do finále, v němž však prohrálo v Praze s týmem České republiky 2:3 na zápasy. Rozhodovalo se až v posledním pátém zápase, do kterého oba týmy vstupovaly za nerozhodnutého stavu 2:2. Česká dvojka Radek Štěpánek však dokázal porazit světovou jedenáctku Nicolase Almagra 3:1 na sety. Nejdelší zápas v historii Davis Cupu trval 7.02 hodin a byl odehrán 2. února 2013. V ženevském úvodním kole Světové skupiny mezi Českou republikou a Švýcarskem porazili Tomáš Berdych s Lukášem Rosolem Švýcary Stanislase Wawrinku a Marca Chiudinelliho po setech 6–4, 5–7, 6–4, 6–7 a 24–22.\n\nNa pravidelném každoročním zasedání shromáždění Mezinárodní tenisové federace v chilské metropoli Santiagu padlo 25. září 2015 rozhodnutí týkající se koncovky zápasu. Od Davis Cupu 2016 byl v pátém rozhodujícím setu zaveden tiebreak pro všechny zápasy. Skončil tak tradiční model, v němž bylo třeba k zisku této sady rozdílu dvou gamů. Cílem bylo omezení dlouhých maratonských utkání. Davis Cup se tak připojil k US Open, jenž jako jediný z grandslamů uplatňoval toto pojetí.\n\nJediným týmem, který odehrál do konce roku 2019 všech 108 ročníků soutěže byla Velká Británie. \n\nNa srpnovém zasedání 2017 řídící organizace Mezinárodní tenisové federace (ITF) v Ho Či Minově Městě došlo k návrhu revolučních změn, které nebyly souhrně přijaty. Přesto bylo rozhodnuto o testování některých změn v Davisově poháru 2018 s cílem zatraktivnění soutěže. Od roku 2018 tak byl zaveden nový herní formát pro první a druhé skupiny kontinentálních zón, které začaly probíhat jen v pátek a sobotu s utkáními zkrácenými na dvě vítězné sady. Týmy může nově tvořit až pět namísto čtyř tenistů. Při rozhodnutí duelu ve čtvrté dvouhře, se již nehraje pátý singl, a pokud již o vítězi rozhodla sobotní čtyřhra, konala se v neděli pouze jedna dvouhra.\n\nV důsledku přijaté reformy Davis Cupu v srpnu 2018 na zasedání ITF v Orlandu se v daném roce uskutečnil poslední ročník Světové skupiny s šestnácti členy a vyřazovacím systémem již od osmifinálové fáze. Mezistátní utkání se naposledy hrála ve třech dnech, na tři vítězné sety a v domácím prostředí jednoho z dvojice soupeřů. Proti změně formátu prosazované vedením ITF v čele prezidentem Davidem Haggertym se postavily některé velké tenisové svazy v Evropě, včetně Německa, Velké Británie a České republiky, rovněž tak Austrálie. Předmětem kritiky se stalo zejména přerušení 118leté tradice formátu soutěže. Podporu reformě naopak vyjádřily Spojené státy či Francie. Návrh obdržel nutnou dvoutřetinovou většinu, s podílem 71,4 % hlasujících.\nOd roku 2019 byl zaveden jednotýdenní finálový turnaj s 18 účatníky na neutrální půdě. Formát mezistátního utkání, hraného v jednom dni, představuje dvě dvouhry a čtyřhru na dvě vítězné sady. Do finálového turnaje se automicky kvalifikují semifinalisté z předchozího ročníku, dva výběry získávají divokou kartu a zbylých dvanáct celků postupuje z kvalifikačního kola. To má charakter mezistátního duelu do tří vítězných bodů ve dvou hracích dnech, s celkovou účastí dvaceti čtyř týmů, které tvoří dvojice. Kvalifikační kolo je hráno na počátku února a poražení sestupují do 1. skupin kontinentálních zón daného ročníku.\n\nFinále se koná v listopadu, se šesti tříčlennými skupinami, z nichž vítězové a dva nejlepší týmy z druhých míst (dle nejvyššího poměru utkání, případně setů a her) postupují do čtvrtfinále. Od této osmičlenné fáze má turnaj charakter vyřazovacího systému. Celky, které obsadily 5.–18. místo hrají další rok kvalifikační kolo.\n\nV roce 2020 došlo ke změně charakteru 1. a 2. skupin tří kontinentální zón, které byly v zářijovém termínu globalizovány do 1. a 2. světové skupiny, s předcházejícimi dvěma březnovými barážemi. V každé světové skupině i baráží se koná dvanáct vzájemných duelů do tří vítězných bodů ve dvou dnech, se čtyřmi dvouhrami a čtyřhrou jako v pořadí třetím utkáním. Kontinentální zóny 3. a 4. skupin byly zachovány ve formátu jednotýdenních základních bloků a barážové nástavby o konečné pořadí, s dvěma dvouhrami a jednou čtyřhrou, do dvou vítězných bodů.\n\nTabulka značí, jaký tým měl v danou dobu nejvíce prvních míst. Pokud je pořadí shodné, rozhoduje, který tým tohoto počtu dosáhl dříve.\n\nNa 1. místě žebříčku ITF od jeho zavedení v prosinci 2001 se vystřídalo osm týmů.\n\n\n"}
{"id": "38155", "url": "https://cs.wikipedia.org/wiki?curid=38155", "title": "Thomas Rowlandson", "text": "Thomas Rowlandson\n\nThomas Rowlandson (červenec 1756 Londýn – 22. dubna 1827 tamtéž) byl anglický malíř a karikaturista.\n\n\n\n"}
{"id": "38159", "url": "https://cs.wikipedia.org/wiki?curid=38159", "title": "Arsène Wenger", "text": "Arsène Wenger\n\nArsène Wenger, OBE (* 22. října 1949 Štrasburk) je bývalý francouzský fotbalista.A nejvýznamnější trenér Londýnského Arsenalu všech dob. 20. dubna 2018 oznámil, že po sezóně v klubu skončí. Je nejúspěšnějším a nejdéle působícím manažerem v tomto klubu. Od roku 1996 vyhrál s Arsenalem jedenáct hlavních trofejí. Wenger rovněž stojí za přeměnou anglického fotbalu z druhé poloviny 90. let, kdy zavedl změny v tréninkových metodách, změnil životosprávu svých hráčů a prosazoval filozofii, která kladla důraz na zábavné pojetí hry.\n\nArsène Wenger, který vyrůstal v nedaleké vesnici Duttlenheim, se k fotbalu dostal díky svému otci. Jeho hráčská kariéra však nebyla příliš úspěšná, neboť její velkou část strávil hraním v amatérských klubech. Poté, co v roce 1981 získal manažerskou licenci, ukončil svoji aktivní fotbalovou kariéru. Teprve až v roli manažera se dočkal velkých úspěchů. Svojí trenérskou dráhu započal v týmu AS Cannes, kde pracoval jako asistent manažera. Manažerem se poprvé stal v roce 1984, kdy přestoupil do AS Nancy. Prvních trofejí se však dočkal až v dalším působišti v AS Monaco, se kterým vyhrál Division 1 a Francouzský pohár. V letech 1995 až 1996 působil v japonském týmu Nagoya Grampus Eight. Po úspěšném asijském angažmá se vrátil zpět do Evropy a stal se novým manažerem anglického Arsenalu. S tímto týmem vyhrál třikrát Premier League a dalších úspěchů se dočkal v pohárových soutěžích. V ročníku 2003/04 dokázal s týmem projít sezonou bez jediné porážky a připsat si rekord v počtu 49 utkání bez prohry. Arsène Wenger je rovněž znám pro svoji práci s mladými hráči, kterým dává ve svých týmech velký prostor.\n\nArsène Wenger se narodil 22. října 1949 v alsaském městě Štrasburk. Malý Arsène vyrůstal společně se svými rodiči Alphonsem a Louise, starší sestrou a bratrem ve vesnici Duttlenheim, která se nachází třináct kilometrů jihozápadně od Štrasburku. Alphonse, stejně jako mnoho dalších Alsasanů, byl za 2. světové války po anexi Alsaska-Lotrinska odveden k německé armádě. Čtyři roky před narozením syna Arsèna byl poslán na východní frontu.\n\nPřestože byl Arsène Wenger rodilým Francouzem, neuměl až do svých sedmi let mluvit francouzsky, neboť používal alsaský dialekt. Rodina provozovala obchod s automobilovými náhradními díly a malé bistro nazvané \"La Croix d'Or\". Wenger později prohlásil, že si v této vesnici připadal jako v Kibuci, neboť se zde každý staral i o cizí děti. Ke svému dětství se vyjádřil i v roce 2009 během každoroční konference Asociace ligových manažerů.\n\nWengera přivedl k fotbalu jeho otec, který trénoval místní tým. Společně jezdívali na fotbalová utkání do Německa, kde navštěvovali zápasy Borussie Mönchengladbach. V Duttlenheimu bylo stejně jako v celém Alsasku velmi rozšířené náboženství, a tak i Arsène Wenger byl vychován jako katolík. K tomu, aby mohl se svými spolužáky hrávat fotbal, potřeboval častokrát získat povolení od místního kněze. Protože v Duttlenheimu žilo příliš málo obyvatel, bylo sestavení týmu z jedenácti hráčů stejné věkové kategorie velmi náročné. V důsledku toho nehrál Wenger až do svých dvanácti let za žádný fotbalový tým.\n\nVětšinu svého mládí strávil Wenger hraním fotbalu a organizováním zápasů pro místní tým FC Duttlenheim. Ve věku šestnácti let si poprvé zahrál za první tým a následně se připojil k nedalekému třetidiviznímu klubu AS Mutzig. Tým vedl Max Hild, který se stal jeho rádcem a v pozdější době mu pomáhal s manažerskými rozhodnutími. Jeho tým byl považovaný za nejlépe hrající amatérské družstvo v Alsasku. Wengerova hráčská kariéra nebyla příliš úspěšná. Hrával na vícero postech a prezident FC Duttlenheimu ho popsal následovně: „měl schopnost si pohlídat míč… zdálo se, že má na hřišti absolutní přehled a nepochybně měl vliv na své spoluhráče.“ V roce 1973 přestoupil do mylhúzského týmu FC Mulhouse. Během tohoto období rovněž navštěvoval fakultu ekonomických věd a manažmentu () na Štrasburské univerzitě. Svá studia zakončil ziskem magisterského titulu v roce 1974. Wenger, který stále hrál jako amatér, si uvědomil důležitost a užitečnost cizích jazyků, a tak absolvoval třítýdenní jazykový kurz se zaměřením na angličtinu na univerzitě v Cambridgi. Po dvou sezónách strávených v Mulhouse, během kterých odehrál 56 ligových utkání, přestoupil do amatérského týmu ASPV Strasbourg, který vedl jeho dřívější trenér z Mutzigu Max Hild.\n\nV roce 1978 přestoupil do prvoligového týmu RC Strasbourg. Svůj debut v nejvyšší francouzské lize si odbyl v utkání proti Monacu. Během tří sezon strávených v tomto klubu odehrál pouze třináct utkání. Dva z nich odehrál v ročníku 1978/79, kdy RC Strasbourg vyhrálo Division 1, a jedno utkání si připsal v Poháru UEFA. V roce 1981 získal manažerskou licenci, ukončil aktivní hráčskou kariéru a stal se trenérem mládežnického týmu RC Strasbourg.\n\nV roce 1983 se stal asistentem manažera v druholigovém týmu AS Cannes. O rok později byl na doporučení Alda Platiniho (otec Michela Platiniho a klubový sportovní ředitel) přijat na post manažera v prvoligovém AS Nancy. Během jeho první sezony v roli manažera skončilo Nancy na jedenácté příčce, čímž si polepšilo o čtyři místa oproti předchozí sezoně. V následující sezoně 1985/86 skončil Wengerův tým na 18. pozici a o své setrvání v nejvyšší soutěži musel bojovat v play-off. Přestože se to povedlo, v následující sezoně již tým v Division 1 udržet nedokázal. Nancy skončilo ještě o jednu příčku níže a sestoupilo do Division 2. Platini na jeho obranu později řekl: „Nebyla to jeho chyba. Neměl k dispozici žádné peníze, které by mohl použít.“\n\nBěhem svého působení v Nancy na sebe upozornil jiný prvoligový tým, AS Monaco. Arsène Wenger chtěl této výzvy využít, a proto na začátku sezony 1986/87 nabídl prezidentovi klubu svoji rezignaci, který jí však odmítl. Když Nancy o rok později sestoupilo, byl Wengerovi po vzájemné dohodě odchod povolen. Ten následně zamířil na jih země do Monaca, kde nahradil rumunského manažera Ștefana Kovácse.\n\nWenger si po svém nástupu ihned vyhlédl několik posil. Jako volného hráče získal z Tottenhamu Hotspur anglického záložníka Glenna Hoddla a ze Girondins de Bordeaux Patricka Battistona. Z AC Milan přivedl dalšího anglického reprezentanta, útočníka Marka Hateleyho. Ve své první sezoně získal s klubem ligový titul, když skončili šest bodů před druhým Girondins de Bordeaux. Přestože v následující sezoně 1988/89 nastříleli mnohem více branek, což bylo hlavně zásluhou nové posily liberijského útočníka George Weaha, skončili až třetí za týmy Olympique Marseille a Paris Saint-Germain. V tomto ročníku se jim naopak dařilo ve Francouzském poháru, ve kterém dokráčeli až do finále. Ve finálovém utkání hraném na pařížském stadionu Parc des Princes však podlehli Olympique Marseille 3-4.\n\nV sezoně 1989/90 skončilo AS Monaco opět na třetí příčce. Nejlepším klubovým střelcem se stal Ramón Díaz, který ve své první sezoně za Monaco vstřelil patnáct banek. Wenger se rovněž rozhodl zapojit do dění v prvním týmu více mladých hráčů. V roce 1990 přivedl ze Strasbourgu 23letého Youri Djorkaeffa a z rezervního týmu si vybral Liliana Thurama a Emmanuela Petita. Sezonu 1990/91 zakončilo Monaco na druhém místě, avšak tentokrát již zvládli finálový zápas Francouzského poháru, ve kterém porazili ligového vítěze Olympique Marseille. Výhru jim zajistil v poslední minutě utkání střídající Gérald Passi. V následujícím ročníku obhájilo Monaco druhou příčku v Division 1 a v Poháru vítězů pohárů podlehli ve finále 0-2 Werderu Brémy. Přestože se Wengerovi podařilo v létě 1992 získat německého útočníka Jürgena Klinsmanna, již s Monacem žádnou trofej nevyhrál. V sezoně 1992/93 skončili na třetí příčce a o rok později dokonce až na místě devátém. Během své poslední sezony 1993/94 zažil Wenger menší úspěch v podobě postupu do semifinále Ligy Mistrů, kde byl jeho tým vyřazen pozdějším vítězem AC Milán. Jeho reputace po tomto evropském tažení ještě více vzrostla a o jeho služby projevil zájem německý Bayern Mnichov. Monaco však odmítlo Wengera uvolnit, a tak zůstal v klubu i nadále. Avšak po špatném startu do sezony 1994/95, kdy se tým nacházel až na sedmnácté příčce, byl Wenger 17. září 1994 propuštěn. V roce 2001 Wenger řekl, že jeho rozhodnutí opustit Francii ovlivnila korupce, která v té době hýbala francouzským fotbalem. Například Olympique Marseille, který získal řadu trofejí právě na úkor Monaca, byl v roce 1994 shledán vinným z podplácení zápasů.\n\nV lednu 1995 se Arsène Wenger stal novým manažerem japonského celku Nagoya Grampus Eight. Jako svého asistenta si vybral bývalého manažera francouzského celku Valenciennes Boro Primorace. Ten se v následujících letech stal jeho pravou rukou a spolupracují spolu dodnes. Wenger strávil v Japonsku osmnáct úspěšných měsíců, během kterých vyhrál Japonský superpohár a Císařský pohár. V roce 1995 byl jako historicky první zahraniční manažer zvolen ligovým manažerem roku. V jeho poslední sezoně, v ročníku 1996, dokázal Nagoyu Grampus Eight dostat ze dna tabulky až na konečné druhé místo, což bylo jejich historicky nejlepší umístění. Tento historický zápis byl překonán až v roce 2010, kdy Nagoya pod vedením manažera Dragana Stojkoviće vyhrála titul.\n\nV srpnu 1996 byl propuštěn manažer Arsenalu Bruce Rioch. Navzdory předpovědím mnoha bookmakerů, že novým manažerem se stane bývalý trenér Barcelony Johan Cruijff, byl 30. září 1996 oficiálně oznámen příchod Arsène Wengera. Wenger byl blízký přítel viceprezidenta Arsenalu Davida Deina, se kterým se poprvé setkal v roce 1988 během utkání mezi Arsenalem a Queens Park Rangers. Přestože mu byla dříve nabízena funkce technického ředitele v Anglické fotbalové asociaci, byl Wenger pro fanoušky relativně neznámým. Noviny \"Evening Standard\" oznámily jeho jmenování titulkem „Arsène Kdo?“.\n\nMěsíc před svým příchodem doporučil vedení, aby koupilo francouzského záložníka Patricka Vieiru a Rémi Gardeho. Na lavičce Arsenalu debutoval Arsène Wenger 12. října 1996 v utkání proti Blackburnu Rovers, které skončilo vítězstvím 2-0. Ve své první sezoně v Premier League dovedl tým k celkovému třetímu místu. Od druhé příčky, která zajišťovala postup do kvalifikace o Ligu Mistrů, je dělilo jen o tři branky horší skóre, než měl druhý Newcastle United.\n\nVe své druhé sezoně 1997/98 vyhrál s Arsenalem ligový titul a FA Cup, čímž zkompletoval vysoce ceněný „double“, který Arsenal získal po druhé ve své historii. Cestu k ligovému titulu však neměli lehkou. Většina odborníků Arsenal odepsala, neboť po domácí prohře 1-3 s Blackburnem Rovers ztráceli šest týdnů před koncem sezony na vedoucí Manchester United dvanáct bodů. Arsenal však v závěru předvedl skvělou formu a titul si zajistil již dvě kola před koncem. Klíčem k úspěchu byla pevná obrana ve složení Tony Adams, Steve Bould, Nigel Winterburn, Lee Dixon a Martin Keown, kteří svými výkony přispěli v období od ledna do března k řadě osmi zápasů bez jediné obdržené branky. V útočné fázi byl hlavním strůjcem jejich výtečné formy Dennis Bergkamp, který byl podporovaný ze středové řady Petitem, Vieirou a Overmarsem. Rovněž se začal prosazovat mladý útočník Nicolas Anelka.\n\nNásledující sezona již nebyla tak úspěšná, přestože Arsenal bojoval v mnoha soutěžích až do posledních fází. V lize neobhájili titul a skončili druzí, pouhý bod za prvním Manchesterem United. Stejný soupeř jim překazil i cestu za obhajobou FA Cupu. V semifinálovém utkání byli vyřazeni brankou Ryana Giggse v prodloužení. O rok později Arsenal selhal ve finálovém utkání Poháru UEFA proti tureckému Galatasarayi, který je porazil v penaltovém rozstřelu, a v roce 2001 byli poraženi Liverpoolem ve finále FA Cupu. Toto neplodné období vyvolalo v médiích spekulace o jeho odchodu a přesunu do Barcelony. Navzdory všem předpokladům podepsal v červenci 2001 s Arsenalem nový čtyřletý kontrakt a pokračoval v přestavbě týmu. Téhož roku přivedl do týmu Sola Campbella z Tottenhamu Hotspur a Giovanni van Bronckhorsta ze skotského Rangers. Posily z předchozích přestupních období Freddie Ljungberg, Thierry Henry a Robert Pires se již usadily v prvním týmu.\n\nV ročníku 2001/02 ukončil již poměrně dlouhé čekání na trofej a získal s mužstvem druhý double. Zisk ligové trofeje potvrdili v předposledním utkání sezony na Old Trafford. Útočník Sylvain Wiltord vstřelil vítězný gól a zajistil tak klubu dvanáctý titul v historii a třetí double, neboť o čtyři dny dříve porazil Arsenal ve finále FA Cupu 2-0 Chelsea. Arsenal v této sezoně dal v každém utkání minimálně jeden gól a ze hřiště soupeřů neodešel nikdy poražen.\n\nDobrou formu si Arsenal přenesl i do následujícího ročníku. Vítězstvím 4-1 na Elland Road proti Leedsu United překonali historický rekord Nottinghamu Forest, který neprohrál na hřišti soupeřů dvacet dva utkání v řadě. Říjnové vítězství 3-1 nad Sunderlandem znamenalo pro Arsenal třicáté utkání bez porážky v řadě, čímž překovali rekord Premier League, který do té doby držel Manchester United s dvaceti devíti zápasy. Impozantní forma Arsenalu vedla Wengera k prohlášení, že tým by mohl projít sezonou bez jediné prohry. První porážka Wengerova týmu však přišla již 19. října 2002, kdy jeho tým podlehl Evertonu. I přes občasné bodové ztráty se Arsenal v březnu držel na první příčce s osmi bodovým náskokem před Manchesterem United. Vedení si však nedokázali udržet a jejich konkurent je v posledních týdnech předběhl. Mírnou kompenzací za tento nepovedený závěr sezony byl zisk FA Cupu, třetího pod Wengerovým vedením. Ve finálovém utkání jeho tým porazil Southampton 1-0 a stal se tak prvním manažerem od roku 1982, který obhájil zisk této trofeje.\n\nV sezoně 2003/04 již dokázal projít sezonou bez jediné prohry a po třetí získat titul Premier League. Poslední, kdo dosáhl podobného úspěchu, byl Preston North End o 115 let dříve. Arsenal rovněž vytvořil rekord v počtu neprohraných utkání v řadě, který činil 49 utkání. Porazit je dokázal až Manchester United, se kterým 24. října 2004 prohráli 0-2. Ročník 2004/05 je zastihl opět v dobré formě, avšak v lize skončili na druhém místě s dvanácti bodovou ztrátou na Chelsea. Arsenal si připsal alespoň vítězství v FA Cupu, když ve finále v penaltovém rozstřelu porazili Manchester United.\n\nPo tomto plodném období přišel menší útlum a Wengerovo tým skončil v sezonách 2005/06 a 2006/07 až na čtvrtém místě. Bylo to podruhé, co Wenger skončil s Arsenalem mimo první dvě místa ligové tabulky. Největším úspěchem v těchto dvou sezonách byl postup do finále Ligy Mistrů v roce 2006. Arsenal však v tomto duelu nestačil na Barcelonu a podlehl jí 1-2. V létě 2006 se Arsenal přestěhoval na nový stadion, což Wenger označil jako „nezbytnost pro budoucnost klubu, aby mohl dále soutěžit na nejvyšší úrovni“. V únoru 2007 se Arsenal probojoval do finále Ligového poháru. Tým složený z mladých hráčů, kterým Wenger dával v této soutěži prostor, však ve finále nestačil na Chelsea a podlehl jí 1-2.\n\nPoté, co v dubnu 2007 opustil Arsenal viceprezident David Dein a o dva měsíce později kapitán Thierry Henry, bylo nejisté, zda Wenger povede tým i do další sezony. Různé spekulace však utnul v září 2007 podpisem nové tříleté smlouvy. Wenger označil Arsenal za „klub jeho života“. Arsenal vykročil do nové sezony 2007/08 ve velkém stylu. Arsenal se stal prvním týmem, který v únoru 2008 dosáhl šedesáti bodů a ještě v březnu měli na svém kontě pouze jednu prohru. Zlom však nastal koncem února, kdy v utkání proti Birminghamu City soupeř způsobil Eduardovi otevřenou zlomeninu nohy. V následujících sedmi utkáních získal Wengerův tým pouze jediné vítězství. Postupně se v tabulce propadli až za Manchester United a Chelsea. Sezonu skončili na třetím místě.\n\nPřes špatný start do nové sezony 2008/09, dokázal Wenger sérií dvaceti jedna utkání bez porážky dostat Arsenal na místo zaručující postup do dalšího ročníku Ligy Mistrů. V této soutěži se dostali až do semifinále, stejně jako v FA Cupu. Wenger se však znovu stal terčem otevřené kritiky ze strany fanoušků Arsenalu. V sezoně 2009/10 skončil Arsenal na třetí příčce a v Lize Mistrů byl vyřazen ve čtvrtfinále Barcelonou. V srpnu 2010 podepsal Arsène Wenger novou tříletou smlouvu s Arsenalem. V sezoně 2010/11 se Arsenal opět dostal až do finále Ligového poháru, ale ani tentokrát neuspěl a prohrál 1-2 s papírově slabším Birminghamem City. Po tomto utkání následovala řada jedenácti ligových utkání, ve kterých zvítězili pouze dvakrát. Sezonu zakončili na čtvrtém místě a rovněž byli vyřazeni z FA Cupu a Ligy Mistrů, kde nestačili na Manchester United a Barcelonu.\n\nNa začátku sezony 2011/12 Arsenal prodal hráče základní sestavy Cesca Fábregase a Samira Nasriho. Prodej opor týmu a řada zranění vedla k prohře 2-8 s Manchesterem United na Old Trafford, což byla největší klubová prohra za posledních 115 let. Sir Alex Ferguson, manažer Manchesteru United, se Wengera po utkání zastal a bránil ho před vzrůstající kritikou, která se týkala jeho neochoty utrácet za hráče velké peníze. Přes špatný začátek, kdy se klub v jednu chvíli nacházel až na sedmnácté příčce, zakončil Wenger sezonu na třetím místě, které zaručovalo přímý postup do Ligy Mistrů. Arsène Wenger se tak s Arsenalem dokázal po patnácté v řadě do této prestižní soutěže kvalifikovat.\n\n20. dubna 2018 Wenger oznámil, že po konci sezóny v Arsenalu skončí.\n\nBBC Sport charakterizovalo Arsène Wengera jako trenéra, který strávil celou svoji kariéru budováním týmů, které vyhrávaly trofeje a přitom bavily diváky svojí ofenzivní hrou. Fotbal v jeho podání je naprosto odlišný od toho, který praktikují jeho soupeři. Přestože byl po mnoho let věrný rozestavení 4-4-2, tak od roku 2005 začal praktikovat rozestavení 4-5-1. Od sezony 2009/10 začal využívat rozestavení 4-3-3, ve kterém si jeho pět útočících hráčů často vyměňovalo své pozice. Tým byl často kritizován za nedostatek „zabijáckého instinktu“ a snahu vstřelit „hezký“ gól na úkor „obyčejného“.\n\nVzhledem k tomu, že Wenger příliš často neposkytuje rozhovory, které nesouvisí s fotbalem, není toho příliš známo o jeho osobních pocitech. Život v Japonsku mu pomohl ovládat své emoce a chování v pozici manažera. Wenger o tom říká: „Každý se tam ovládá. Pokud ukážete své emoce, smějí se vám.“ Jeho chování bývalo kdysi klidné, a odráželo tak jeho přezdívku „Le Professeur“, ale během posledních let se dosti změnilo a je mnohem častěji vidět, jak „pobíhá“ při postranní čáře. Například v dubnu 2003, kdy Arsenal na konci utkání s Boltonem Wanderers obdržel vyrovnávací branku, si Wenger z frustrace rozvázal kravatu a rozepnul manžety. V roce 2005 byl po prohrách s Chelsea a Manchesterem United popsán jako „rozhněvaný a frustrovaný“.\n\nAby Arsène Wenger zjistil, zda jsou jeho hráči mentálně připravený hrát v jeho mužstvu, podstupují každé dva roky psychometrické testy. Rovněž podporuje hráče v tom, aby své problémy řešili sami. Když se ho hráč s míčem zeptá, co má teď udělat, Wenger mu odpoví slovy: „Rozhodni se sám! Proč si to nepromyslíš?“ Navíc několik hráčů pod jeho vedením znovu nastartovalo svoji kariéru. Thierry Henry, jeho bývalý protégé z Monaca, se pod jeho vedením posunul z křídla do role útočníka a později se stal historicky nejlepším střelcem Arsenalu. Arsène Wenger se rovněž umí za své hráče postavit, stejně jako to udělal v roce 1996, kdy kapitán Arsenalu Tony Adams začal bojovat se svým alkoholismem. Dennis Bergkamp, který strávil posledních jedenáct sezon své kariéry v Arsenalu, chválil Wengera za to, že z něj dostal to nejlepší, co v něm bylo.\n\nBěhem svého působení v Monacu získal Wenger pověst hledače mladých talentů. Do Monaca například přivedl z kamerunského týmu Tonnerre Yaoundé liberijského útočníka George Weaha, který v roce 1995, již v dresu AC Milán, získal ocenění Fotbalista roku, a z RFC de Liège získal Victora Ikpebu, který se v roce 1997 stal Africkým fotbalistou roku. Když Weah přebíral od prezidenta FIFA cenu pro nejlepšího hráče světa za rok 1995, pozval na pódium svého bývalého manažera z Monaca a předal mu svoji medaili jako poděkování za to, že ho tehdy objevil. Během své manažerské kariéry v Arsenalu podepsal smlouvu s dalšími relativně neznámými a nezkušenými fotbalisty, ze kterých vychoval přední hráče světového fotbalu. Mezi ně například patří Patrick Vieira, Francesc Fábregas, Robin van Persie či Kolo Touré. Wenger mladým hráčům důvěřuje a snaží se tak získat mladé talenty různých národností na úkor zkušenějších fotbalistů. Wenger se k této filozofii vyjádřil: „Cítil jsem, že by mohlo být zajímavé sledovat kvalitní hráče, jak vyrůstají pospolu a s láskou ke klubu. Byla to idealistická vize světového fotbalu.“ Prezident UEFA Michel Platini a předseda Bayernu Mnichov Karl-Heinz Rummenigge tuto politiku otevřeně kritizovali a přirovnali tyto metody k obchodu s dětmi. Wenger na svoji obranu řekl: „Podívejte se na Santa Cruze z Blackburnu. Zeptejte se ho, kolik mu bylo let, když přišel do Bayernu Mnichov. Pak budete mít odpověď pro Rummeniggeho.“\n\nPřestože během své kariéry v Arsenalu uskutečnil několik drahých přestupů, je množství vynaložených peněz v porovnání s konkurencí několikanásobně nižší. Průzkum v roce 2007 ukázal, že se Wenger stal jediným manažerem v Premier League, který po přestupovém období vygeneroval zisk. Mezi lety 2004 až 2009 dokázal na přestupech vydělat každoročně v průměru 4,4 milionu liber, což bylo daleko více než jakýkoliv jiný klub v anglické soutěži. Pozoruhodným příkladem jeho chytrosti na přestupovém trhu byl nákup Nicolase Anelky v roce 1997 z Paris Saint-Germain, za kterého zaplatil pouze 500 000 liber a o dva roky později ho za 23,5 milionu liber prodal do Realu Madrid. Za získanou částku nakoupil tři nové hráče (Henry, Pirés a Wiltord), kteří se stali významnou součástí týmu v následujících úspěšných letech. Získané prostředky rovněž posloužily ke stavbě nového tréninkového centra v Colney, které vzniklo na Wengerovu žádost. Obrana Arsenalu, která v roce 2006 vytvořila nový rekord Ligy Mistrů, když v deseti po sobě jdoucích utkáních udržela čisté konto, stála klub méně než pět milionů liber. Wengerova nechuť vydávat na přestupy velké částky ještě vzrostla poté, co se klub přestěhoval na Emirates Stadium. To je rovněž označováno za hlavní důvod, proč Wengerův tým přestal vyhrávat trofeje. Arsenal se začal soustředit na výchovu mladých hráčů, což však velký úspěch v podobě trofejí nepřineslo. Francouzský obránce z Manchesteru United Patrice Evra označil Arsenal jako „fotbalové tréninkové centrum“, které není schopné vyhrát žádnou trofej. Dalšími důvody, které po dlouhou dobu držely Wengerův tým mimo hru o poháry, byly odchody klíčových hráčů. V únoru 2012 oznámil Arsenal zisk 46,1 milionů liber, z čehož velkou část tvořily právě příjmy z odchodů Cesca Fábregase, Samira Nasriho a Gaëla Clichyho. Arsène Wenger je velkým zastáncem fotbalového finančního fair play. Je dlouhodobým kritikem přístupu mnoha klubů, jako například Chelsea, Manchesteru City či Realu Madrid, které každoročně utratí více peněz než si samy vydělají. Tento styl financování označuje jako „finanční doping“.\n\nPod vedením Arsène Wengera začalo v Arsenalu svoji kariéru několik anglických fotbalistů. Mezi nimi například byli Ashley Cole, David Bentley, Steve Sidwell, Jermaine Pennant či Matthew Upson. Rovněž mezi ně patří hráči jako Theo Walcott, Kieran Gibbs, Jack Wilshere a Alex Oxlade-Chamberlain, kteří stále v klubu působí. Přesto bývá Wenger často kritizován za upřednostňování zahraničních fotbalistů. V ligovém utkání hraném 14. února 2005 proti Crystal Palace nebyl v šestnáctičlenné sestavě jediný britský fotbalista, což se stalo poprvé v klubové historii. Výkonný ředitel Profesionální fotbalové asociace Gordon Taylor se vyjádřil, že by to mohl být začátek „znepokojujícího vzoru pro anglický fotbal“. V roce 2006 se nechal anglický manažer Alan Pardew slyšet, že úspěch Arsenalu v Lize Mistrů „nebyl nutně triumfem pro britský fotbal“. Wenger otázku národnosti viděl jako irelevantní a řekl: „Když reprezentujete klub, je to o hodnotách a kvalitě, ne o cestovním pasu“. Wenger měl však i svoje zastánce. Mezi nimi byl i ředitel pro fotbalový rozvoj z Fotbalové asociace, který prohlásil, že pokud jeden z nejúspěšnějších anglických celků má nedostatek anglických hráčů, je to spíše odrazem počtu anglických talentů než samotným Wengerem.\n\nArsenal byl během působení Arsène Wengera často kritizován za nedisciplinovanost, neboť mezi roky 1996 až 2010 obdrželi jeho hráči celkem 80 červených karet. Přesto v letech 2004 a 2005 skončil Wengerův tým na první příčce v tabulce fair play. Toto prvenství skoro obhájili i v roce 2006, kdy skončili na druhém místě. V následujících letech až do roku 2009 byli Wengerovi svěřenci vždy mezi čtyřmi nejslušnějšími celky Premier League. V roce 2010 opět stanuli na vrcholu této kategorie. Wenger ukázal své největší fair play gesto v únoru 1999, kdy bezprostředně po utkání pátého kola FA Cupu proti Sheffieldu United nabídl soupeři opakování utkání, neboť jeho mužstvo zvítězilo za kontroverzních okolností. Vítězný gól utkání, který vstřelil Marc Overmars, totiž padl po situaci, kdy Nwankwo Kanu nevrátil míč soupeři, který ho zakopl do zámezí kvůli ošetření svého hráče. Arsenal opakované utkání vyhrál 2-1.\n\nWengerovi se v Arsenalu dostává velké podpory jak z řad fanoušků, tak i od představenstva klubu, které má v něj a jeho vizi mimořádnou důvěru. Přestože Wenger s klubem od roku 2005 nevyhrál žádnou trofej, tak se v každém utkání objevují v hledišti transparenty s hesly jako „Arsène knows“ či „In Arsène we trust“. Bývalý viceprezident Arsenalu David Dein označil Wengera jako nejdůležitějšího manažera v historii klubu: „Arsène dělá zázraky. Změnil celý klub. Přeměnil hráče ve světové hráče. Od začátku jeho působení u nás můžeme sledovat fotbal jako z jiné planety.“ Ve stejném duchu se vyjádřila i řada jeho kolegů či bývalých fotbalistů jako například Alex Ferguson, Josep Guardiola, Patrick Vieira a Brian Clough, který popsal Wengera jako „skvělého manažera“, když s Arsenalem překonal jeho rekord 42 utkání v řadě bez porážky, kterého dosáhl s Nottinghamem Forest. Bývalý manažer Watfordu Graham Taylor pochválil Wengerův přínos pro anglický fotbal: „Změnil kulturu, změnil filozofii, což myslím bylo nejdůležitější. Věřím, že jeho největším přínosem pro fotbal byla myšlenka, že se hráči musí správně připravovat a starat se o sebe“. Americký baseballový manažer Billy Beane označil Wengera za svého idola, u kterého především obdivoval jeho přestupovou strategii.\n\nWenger v roce 2002 obdržel Řád čestné legie, nejvyšší francouzské vyznamenání. V roce 2003 obdržel za své služby britskému fotbalu Řád britského impéria. V roce 2006 byl po deseti letech strávených v Arsenalu uveden do Anglické fotbalové síně slávy a stal se tak druhým zahraničním manažerem, kterému se této pocty dostalo. Představenstvo klubu mu v roce 2007 nechalo zhotovit bronzovou bustu, která byla podobná té, která byla dříve vyrobena na památku Herberta Chapmana, bývalého úspěšného manažera Arsenalu. Wengerovo jméno nese i asteroid 33179 Arsènewenger, který byl po něm pojmenován astronomem Ianem Griffinem, též fanouškem Arsenalu. V lednu 2011 byl Arsène Wenger zvolen Mezinárodní federací fotbalových historiků a statistiků světovým manažerem desetiletí.\n\nArsène Wenger je ženatý s bývalou basketbalistkou Annie Brosterhous, se kterou má dceru Léu (narozená v roce 1997). Společně žijí v londýnské čtvrti Totteridge, která se nachází v městském obvodu Barnet. Svůj volný čas tráví především studováním fotbalových utkání a zajímá se o politiku a umění. Mimo své manažerské povinnosti pracuje od roku 2004 jako komentátor pro francouzskou televizní stanici TF1. Rovněž působí ve světě jako velvyslanec projektu Nike Football. Wenger plynně ovládá francouzštinu, němčinu a angličtinu, dále pak hovoří italsky, španělsky a japonsky. Exkluzivně pro japonský trh vydal v roce 1997 knihu s názvem Duch vítěze (: 勝者のエスプリ, \"Šóša no Espuri\"), která se zaměřuje na fotbalový management.\n\nAktuální k 11. prosinci 2014\n\nRC Strasbourg\n\nAS Monaco\nNagoya Grampus Eight\nArsenal\nIndividuální\n\n"}
{"id": "38164", "url": "https://cs.wikipedia.org/wiki?curid=38164", "title": "Mário Bihári", "text": "Mário Bihári\n\nMário Bihári (* 28. prosince 1977, Malacky) je slovenský romský zpěvák, klarinetista, akordeonista a klavírista působící v Česku.\n\nOd osmi let je slepý. Dva roky chodil na základní školu v Bratislavě a šest let na základní školu pro nevidomé v Levoči. Zde se začal aktivně věnovat sportu, v lehké atletice se stal v letech 1991 a 1992 mistrem Evropy v kategorii žáci (rekord v běhu na 60 m – 7,9 sekund). Nyní reprezentuje Česko v goalballu.\n\nV 7 letech začal hrál na klavír, v deseti na akordeon. V roce 1998 maturoval s vyznamenáním na konzervatoři Jana Deyla a dva roky poté ji dokončil.\n\nV roce 1998 se stal členem hudební skupiny Koa, která doprovázela autorskou a interpretační dvojici Zuzana Navarová – Iván Gutiérrez). Vznikla alba \"Skleněná vrba\" (1999) a koncertní \"Zelené album\" (2000).\nPo odchodu Ivána Gutiérreze začíná Mário Bihári také zpívat a skládat vlastní písně. Na albech \"Barvy všecky\" (2001) a \"Jako Šántidéví\" (2003) zabírají přibližně čtvrtinu rozsahu. Po smrti Zuzany Navarové v prosinci 2004 se Mário Bihári stal hlavním autorem skupiny Koa. Po ukončení činnosti skupiny Koa, vystupuje se skupinou Bejlí a byl kapelníkem skupiny Mário Bihári Trio (Bihári, Tokhi, Petr Tichý). Nyní hraje buď sólově, nebo s novou skupinou Bachtale Apsa (Mário Bihári, Adam Pospíšil, Petr Horvát, Standa Vít).\n\nZa pomoci fotografa Björna Steinze se věnoval i fotografii v cyklech \"Hudba v obraze\" (2004) a \"Obrazy z duše\".\n\nKolem roku 2010 si udělal masérský kurz a pracuje v masážním studiu, které nabízí během masírování i živou hudbu, kdy klienta masíruje Biháriho kolegyně a Bihári k tomu improvizuje na klavír.\n\n\nMário Bihári také hostuje na albech jiných autorů, např. na \"Čerstvě natřeno\" (2005) a \"Holobyt\" (2016) písničkářky Martiny Trchové, \"I Am You\" Iamme Candlewick (2013) či \"Kořeny\" Jiřího Smrže (2014).\n\n"}
{"id": "38168", "url": "https://cs.wikipedia.org/wiki?curid=38168", "title": "Martina Trchová", "text": "Martina Trchová\n\nMartina Trchová (* 14. února 1983 Praha) je česká zpěvačka, skladatelka a textařka.\n\nUž v roce 2000 kolem sebe vytvořila malou kapelu Vzdušné zámky (Iva Třeboňáková – flétna, Stanislav Hynek – kytara, basová kytara a příležitostně další spoluháči) a v tomto složení se objevili na festivalu Zahrada, v březnu 2001 začala vystupovat sama, v květnu téhož roku získala první místo na festivalu Folkový kvítek. V tomtéž roce ale potkala flétnistku a zpěvačku Karolinu Skalníkovou, se kterou vystupuje dodnes, z počátku v duu, které občas rozšiřoval kytarista Jan-Matěj Rak. Skalníková hostovala v jedné písni na první demonahrávce \"Teprv se probouzím\" (2001), následující \"Maxisingl\" (2003) už nahrály spolu. V roce 2004 získaly ocenění na dvou velkých českých folkových festivalech (autorská a interpretační Porta a Krteček na Zahradě) a od začátku příštího roku začala Martina Trchová natáčet své debutové album \"Čerstvě natřeno\". Většina písniček alba, na kterém spolupracovala s Karolinou Skalníkovou, Janem-Matějem Rakem (také autor jedné z písní), Máriem Bihárim, Františkem Rabou, Vítem Sázavským, Vlaďkou Hořovskou, Žofií Kabelkovou, Zdeňkem Vřešťálem a dalšími, byla nahrána v kapelových aranžích. Po vydání alba to na sklonku roku 2005 vyústilo k vytvoření malé kapely (Trchová, Skalníková, Rak, Ondřej Kout – bicí, Martin Mráz – basová kytara, klavír; hostující Boris Kubíček – saxofon), která ale fungovala jen krátce.\nOd roku 2007 hrávala Trchová i s kontrabasistou Michalem Pospíšilem, který zpočátku rozšiřoval duo se Skalníkovou, popř. trio i s Rakem. Pak ale Karolina Skalníková odešla na mateřskou dovolenou a Jana-Matěje Raka nahradil kytarista Patrik Henel. Vznikla tak skupina, která vystupovala pod názvem Trijo (v repertoáru měli i Henelovy písně) a fungovala něco přes rok do podzimu 2008.\n\nPo rozpadu Trija se Martina Trchová vrátila ke hraní v duu se Skalníkovou. V druhé polovině roku 2009 se ale vrátil Patrik Henel a 26. října měla premiéru nová koncertní sestava Trchová – Skalníková – Henel a nový kontrabasista Radek Polívka. Brzy poté Martina Trchová oznámila, že připravuje nové album, které vyšlo v dubnu 2010 u Indies MG pod názvem \"Takhle ve mně vyjou vlci\". Od roku 2011 Martina Trchová většinou vystupovala s Patrikem Henelem a Radkem Polívkou, někdy s nimi hostoval Petr Chlouba (bicí).\n\nSpolu s písničkářkami Magdou Brožkovou a Žofií Kabelkovou tvořila humorné trio Ježibabinec. Někdy jako zpěvačka koncertovala spolu s folkovým duem Hořký kafe, hostovala také při koncertech Nestíháme či u Pavla Pokorného (album \"Pokoj pro hosty\"). Napsala také dva písňové texty (\"Křehké světlo\" a \"Měl jsem stín\") pro album Jablkoně \"Sentimentální Němec\" (2013).\n\nS kytaristou Adamem Kubátem od roku 2009 interpretují písně z repertoáru Zuzany Navarové.\n\nRealizuje se také jako malířka, má za sebou několik samostatných výstav svých obrazů. Vytvořila booklet pro album Iva Cicvárka \"Velký svět\" (2013) a vlastní booklet pro nejnovější album \"Holobyt\" (2016).\n\nVystudovala český jazyk a výtvarnou výchovu na pedagogické fakultě UK. Živí se výukou českého jazyka pro cizince na FAMU, AV ČR a v zahraničních studijních programech.\n\nV roce 2015 vydala knížku \"Deníky z Ladakhu\", malované i psané dojmy z její cesty do Ladaku v Himálaji, kde v roce 2014 učila výtvarnou výchovu a hru na kytaru na škole podporované organizací Brontosauři v Himálaji.\n\nUž od léta 2015 připravovala se svou současnou kapelou nové album a v květnu 2016 jej vydala pod názvem \"Holobyt\". Leitmotivem tentokrát silně kapelového CD je pro Martinu Trchovou hledání domova: a to jak domovského místa ve světě, tak uvnitř v sobě samé. Martininými současnými spoluhráči jsou nyní Patrik Henel, Radek Polívka a Petr Chlouba. Na desce jako hosté vystupují dále Mário Bihári (akorden), Bharata Rajnošek (dechy), Radek Kašpar (fender piano) či Tomáš Harant (elektronické aranže titulní písně). Album bylo natočeno ve studiu Svárov (zvuková režie Lukáš Martínek) a Harryton studio (Tomáš Harant).\n\nV současné sestavě vystupují po celé ČR.\n\n\n\nJako hudební režisérka se podílela na albu \"Němec & Puttnerová: PůlJablkoň\" (2014).\n\n\n"}
{"id": "38172", "url": "https://cs.wikipedia.org/wiki?curid=38172", "title": "RNA interference", "text": "RNA interference\n\nRNA interference (z angl., česky doslova „rušení RNA“), zkratka RNAi, je relativně nedávno objasněný proces, kterým je regulována transkripce a vnitrobuněčná exprese genu. V tomto molekulárně biologickém procesu určité fragmenty dvoušroubovicové RNA (dsRNA) interferují s exprimovanými geny. První experimenty cíleně využívající RNAi proběhly na začátku 90. let minulého století na rostlinných modelech, a brzy se začala využívat i pro studium dalších modelových organismů\n\nPředtím, než byla RNAi dobře charakterizována, byl jev pojmenováván jinými jmény, (\" \"včetně názvů:\" posttranskripční genový silencing (PTGS), genový silencing \"nebo prostě\" gene silencing\"). Poté, co byl fenomén popsán na molekulární úrovni, je zřejmé, že RNA interference je významnou formou posttranskripčního genového silencingu, při kterém dvoušroubovice RNA indukuje degradaci homologních transkriptů. Tím je napodoben účinek případné ztráty funkce genu nebo snížení jeho aktivity, ve výsledku tedy RNAi utišuje aktivitu onoho genu.\n\nV rostlinách bylo používání jednořetězcové RNA, nazývané antisense mRNA, pro redukci genové exprese odpovídajícího genu tím, že vznikne dvouvláknová RNA, podle které není ribozom schopný syntetizovat bílkovinu. Tato metoda je běžná a známá již mnoho let. Teprve popsání fenoménu RNAi u hlístice \"Caenorhabditis elegans\" (háďátko obecné) znamenalo skutečnou revoluci v molekulární biologii. V roce 2006 proto získali Andrew Z. Fire a Craig C. Mello za tento objev Nobelovu cenu za fyziologii a lékařství .\n\nRNAi se zdá být vysoce účinným a specifickým procesem, který je aktivně vykonáván určitým buněčným mechanismem. Ačkoliv jednotlivosti toho, jakým způsobem pracuje, stále nejsou přesně známé, zdá se, že jakmile nalezne dvoušroubovicovou molekulu RNA, rozdělí ji na několik částí, oddělí od sebe jednotlivá vlákna dvoušroubovice, dále mechanismus pokračuje destrukcí dalších jednotlivých vláken RNA, které se ukáží být komplementární k nalezenému segmentu.\n\nPřítomná dsRNA je rozpoznána enzymem Dicer, který ji pak rozštěpí na krátké části molekul RNA siRNA, které jsou charakteristické přesahem dva nukleotidy dlouhými úseky na 3´konci. U červů, hmyzu a savců siRNA může vytvářet ribonukleoproteinový komplex zvaný RISC (\"RNAi silencing complex\") RISC nejprve způsobí rozdělení krátké dvoušroubovice siRNA na jednotlivá vlákna a s jedním z vláken (s tím, k němuž zůstane navázán) se sekvenčně specificky naváže na cílovou mRNA. Součástí komplexu RISC je nukleáza zvaná Slicer, která po tomto navázání komplexu RISC, cílovou mRNA rozštěpí (zhruba uprostřed komplementárního úseku). Takto rozštěpená mRNA je jinými buněčnými mechanismy již rozpoznána jako poškozená a je odbourána.\n\nŽivotní cyklus mnoha virů zahrnuje fázi kdy je přítomná dvoušroubovicová RNA, takže je velmi pravděpodobné, že mechanismus RNAi je součástí obranného mechanismu před těmito viry.\n\nOd znalosti fenoménu RNAi a jeho budoucího praktického používání si lékaři slibují významné pokroky v léčení dosud neléčitelných onemocnění, již na molekulární bázi. Šlo by obdobu genové terapie, při které by však nehrozilo trvalé změnění DNA pacienta (mnozí pacienti se takové představy totiž děsí), ale exprese nechtěného genu by byla znemožněna v následující fázi. Výsledky prvních testů na myších jsou slibné.\n\n\nČesky:\n\nAnglicky: Animace a videa\n\n-Texty\n"}
{"id": "38178", "url": "https://cs.wikipedia.org/wiki?curid=38178", "title": "Starościńskie Skały", "text": "Starościńskie Skały\n\nStarościńskie Skały je malebné žulové skalní městečko s výraznými žulovými skalními věžemi a bránami v Janovickém rudohoří v Polsku.\nMenší skalní město se nalézá v Dolnoslezském vojvodství asi 9 km východně od města Jelenia Góra a 3 km jižně od obce Janowice Wielkie a 2 km jižně zříceniny piastovského hradu Bolczów. Skalní město se nalézá na vrcholu kopce a tvoří významný vyhlídkový bod. Nejvyšší skála je zpřístupněna zajištěnou vyhlídkou.\n\nV blízkosti skalního města (asi 800 m severně) se nachází další vyhlídková skála Piec spolu se skálou Skalny most. Další významná skalní skupina se nachází asi 1 km severovýchodně - Skalne Bramy.\n\n"}
{"id": "38188", "url": "https://cs.wikipedia.org/wiki?curid=38188", "title": "13. století př. n. l.", "text": "13. století př. n. l.\n\nStoletí: 14. století př. n. l. – 13. století př. n. l. – 12. století př. n. l.\n\n\n\n\n"}
{"id": "38190", "url": "https://cs.wikipedia.org/wiki?curid=38190", "title": "Kalmar Hamiltonův", "text": "Kalmar Hamiltonův\n\nKalmar Hamiltonův (\"Mesonychoteuthis hamiltoni\") je jeden z největších známých hlavonožců. Předpokládá se, že dosahuje největší hmotnosti ze všech hlavonožců, je také možná větší než krakatice obrovská.\n\nV březnu 2003 byl v Rossově moři uloven jedinec s velikostí pláště (ML, mantle length) 2,5 m. Předpokládalo se, že měl 2/3 až polovinu velikosti dospělce, tzn. velikost pláště u dospělce bude asi 4 m (3,3 m až 5 m). V únoru 2007 se podařilo novozélandským rybářům vytáhnout z moře největšího kalmara, jaký byl kdy uloven. Hmotnost této samice činila údajně 450 kg a i s chapadly měřila přes 10 m.\n\nVe skutečnosti však největší známý jedinec, změřený v roce 2003, měl celkovou délku 5,4 metru a vážil 300 kg. Ještě těžší byl jedinec s délkou 4,2 metru, ale hmotností 495 kg. Ten byl změřen a zvážen v roce 2007. Běžně dosahují zástupci tohoto druhu hmotností v rozmezí 200 až 280 kg a jsou tak nejtěžším známým zástupcem hlavonožců na světě.\n\nPredátoři:\n\nKořist:\n\nVýskyt:\n\nHloubka:\n\n\n"}
{"id": "38192", "url": "https://cs.wikipedia.org/wiki?curid=38192", "title": "Wołek", "text": "Wołek\n\nWołek [vouek] (německy \"Ochsenkopf\") je kopec o nadmořské výšce 878 m, který se nachází v Polsku v Janovickém rudohoří (polsky \"Rudawy Janowickie\") v Dolnoslezském vojvodství.\n\nWołek leží přibližně 10 kilometrů na východ od města Jelení Hora a 3 kilometry na jih od obce Velké Janovice. Na jižní straně kopce se nachází roztroušené skály, které poskytují výhled do údolí směrem k obci Pisarzowice.\n\nNa vrcholu byl původně louka, roku 1880 došlo k zalesnění vrcholu kopce kosodřevinou. Na nejvyšším místě byl vztyčen kříž, zasvěcený Janu Pavlu II.\n\n"}
{"id": "38193", "url": "https://cs.wikipedia.org/wiki?curid=38193", "title": "Kaposvár", "text": "Kaposvár\n\nKaposvár [kapošvár] (německy Kopisch, Ruppertsberg, Ruppertsburg, turecky Kapoşvar) je město v Maďarsku, leží v župě Somogy. Žije zde obyvatel. \n\nPodle starodávné legendy byl Kaposvár založen, stejně jako Řím, na sedmi pahorcích. Byl osídlen již v 5. tisíciletí př. n. l., kolem roku 500 př. n. l. se sem nastěhovali Keltové. Město v dnešním slova smyslu tu je poprvé doloženo z roku 1009, z raných dob křesťanských Uher. Již v těchto dobách zde existoval také hrad, který však až do 15. století nebyl z kamene. Na příkaz rakouského císaře Leopolda I. byl pak roku 1702 zbořen. Osmanští Turci se Kaposváru zmocnili v roce 1555, a drželi ho až do roku 1686. O dalších skoro sto let později se stal sídlem župy, další rozvoj zaznamenal po otevření železnice mezi Záhřebem a Budapeští.\n\nRoku 1861 se zde narodil a roku 1927 zemřel maďarský malíř József Rippl-Rónai. Ve 20. století si již rozvoj města vynutil připojování dalších obcí, jako \"Kaposfüred\", \"Toponér\", \"Töröcske\" a \"Kaposszentjakab\". Od roku 2000 má i vlastní univerzitu.\n\n\n"}
{"id": "38195", "url": "https://cs.wikipedia.org/wiki?curid=38195", "title": "Hypernova", "text": "Hypernova\n\nHypernova je teoreticky předpokládaný typ supernovy vznikající kolapsem na konci životního cyklu výjimečně velké hvězdy. V hypernově se jádro hvězdy hroutí přímo do černé díry a z pólů její rotace vytrysknou dva extrémně energetické proudy plazmatu dosahující takřka rychlosti světla. Tyto výtrysky emitují intenzivní gama záření a spekuluje se o tom, že právě ony způsobují tzv. gama záblesky. Nová data z pozorování gama záblesků v posledních letech významně přispěla k našemu chápání těchto událostí.\n\nExistují teorie, že energie uvolněná relativně blízkou hypernovou by mohla být schopna vyhladit život na Zemi.\n\nVědci z NASA a z Kansaské univerzity v roce 2005 publikovali studii, podle které masové vymírání na Zemi na konci ordoviku před 450 milióny lety mohl vyvolat gama záblesk. \nProud paprsků gama vydávaný hypernovou, i kdyby zasáhl Zemi na pouhých deset sekund, může zničit polovinu ochranné ozónové vrstvy v atmosféře.\nPo poškození ozónové vrstvy je ultrafialové záření ze Slunce schopno vyhubit většinu života na pevnině a blízko hladiny oceánů i jezer a přerušit potravní řetězec.\n\nProtože hvězdy dostatečně velké na to, aby se mohly přímo zhroutit do černé díry, jsou velmi vzácné, hypernovy by měly být také vzácné. Odhaduje se, že v naší Galaxii k výbuchu hypernovy dochází každých 200 miliónů let. Podle současných teorií a simulací vznikají hypernovy z masívních hvězd přinejmenším 40× těžších než Slunce. Kandidát na hypernovu, Eta Carinae, která by mohla vzplanout v průběhu příštího miliónu let, je v dostatečné vzdálenosti asi 7500 světelných let.\n\n\n"}
{"id": "38196", "url": "https://cs.wikipedia.org/wiki?curid=38196", "title": "Chráněná krajinná oblast Železné hory", "text": "Chráněná krajinná oblast Železné hory\n\nChráněná krajinná oblast Železné hory byla ustanovena vyhláškou Ministerstva životního prostředí ČR č.156/1991 Sb. ze dne 27. března 1991 (účinnost od 1. května 1991) na rozloze 284 km² v severní části Českomoravské vrchoviny zhruba mezi městy Slatiňany na severu, Chotěboř na jihu, Třemošnice na západě a Trhová Kamenice a Nasavrky na východě (49°55'- 49°42' N, 15°32' – 15°53'E). Nadmořská výška kolísá od 268 metrů nad mořem u Slatiňan a nejvyšším bodem Vestcem, který měří 668 metrů. Správa CHKO sídlí v Nasavrkách (Náměstí 317, 538 25). CHKO má na svém území 24 maloplošných zvláště chráněných území přírody – 1 Národní přírodní rezervace (NPR), 12 přírodních rezervací (PR) a 11 přírodních památek – 14 památných stromů a 6 naučných stezek.\n\nCHKO zaujímá centrální část Železných hor. Nejvyššími vrcholy jsou Vestec s 668 metry nad mořem a Spálava s 663 metry. Nejnižší místa jsou u Podhořan a Slatiňan se shodnou nadmořskou výškou 268 metrů.\n\nNápadným útvarem je hlavní hřeben, který se táhne od Ždírce nad Doubravou do Podhořan a dále k Týnci nad Labem. V tomto hřebenu jsou vedle četných vrcholů (včetně Vestce a Spálavy) nápadné i rokle. Největší a nejkrásnější jsou Lovětínská a Hedvíkovská, které prorážejí hlavní hřeben u Třemošnice a Závratce.\n\nNa severní straně CHKO je nejnápadnější Bučina, kopec mezi Kraskovem a Prachovicemi, s nadmořskou výškou 606 metrů. U Slatiňan s nadmořskou výškou 391 metrů je kopec Hůra.\n\nV severní části CHKO je jediná velká rokle vytvořená řekou Chrudimkou. Tento kaňon je chráněn v rámci přírodních rezervací Krkanka a Strádovské peklo.\n\nJižně od hlavního hřebene je nižší část zvaná Dlouhá mez. Z ní je nápadný u Libice nad Doubravou kopec Hradiště. Dále k jihu mezi Bílkem a Chotěboří je malebné kaňonovité údolí řeky Doubravy. Mezi Ždírcem nad Doubravou a Studencem leží táhlý hřbet Cerhovy.\n\nNa území CHKO je registrováno přes 1 200 druhů vyšších rostlin, z toho asi 1 000 druhů domácích tj. druhů přirozeně se vyskytujících.\n\nNa území CHKO žije přes 75 druhů měkkýšů, významní jsou také motýli zvláště v oblasti Dlouhé meze (celkový počet druhů motýlí fauny v oblasti je 1262). Z obratlovců bylo zaznamenáno 230 druhů (24 ryb, 12 obojživelníků, 7 plazů, 141 ptáků a 46 savců).\n\nNa území CHKO a v jejím těsném okolí se nalézá 6 sjezdovek s lyžařskými vleky: Trhová Kamenice, Hluboká, Chotěboř, Vápenný Podol, Horní Bradlo a Nasavrky.\n\n\n\n"}
{"id": "38198", "url": "https://cs.wikipedia.org/wiki?curid=38198", "title": "Rotterdam", "text": "Rotterdam\n\nRotterdam je druhé největší město Nizozemska. Žije zde obyvatel. \n\nJedná se také o bývalý největší přístav Evropy (do roku 2004, kdy ho předstihla Šanghaj, i světa), město moderní architektury (např. továrna Van Nelle, světové kulturní dědictví UNESCO) a zároveň město velkého historického významu. Známý je zdejší přístavní komplex rotterdamského přístavu, který je druhý největší na světě (první v Evropě). V centru města se nachází Námořní muzeum, dokumentující historii přístavu a stavby lodí. Městem protéká Nová Máza – jedno z ramen delty Rýna do Severního moře.\n\nPo Rotterdamu jsou pojmenována města ve Spojených státech, Jižní Africe a Surinamu, která byla pojmenována nizozemskými usedlíky.\n\nMěsto bylo velkoryse založeno na pravoúhlém půdorysu kolonizátory roku 1230. Status města mu však byl udělen až v roce 1340 hrabětem Vilémem IV. Holandským. V polovině 12. století byl v Rotterdamu dokončen vodní kanál, což něj učinilo námořní a obchodní centrum, díky kterému získal Rotterdam přístup k okolním významným městům a mohl se tak urbanizovat. Město se pak postupně stávalo významným dopravním uzlem v Nizozemí a stal se pravidelnou zastávkou pro mnoho obchodních lodí, zejména z Anglie, Francie a později i Německa.\n\nBěhem první světové války bylo Nizozemsko neutrální, ale Rotterdam byl oběma stranami využíván pro špionážní účely a také jako útočiště pro Němce, prchající před armádami Trojdohody. V roce 1940 bylo Nizozemsko napadeno Nacistickým Německem. Když vláda odmítala s okupanty spolupracovat, podniklo Luftwaffe několik kobercových náletů na historické centrum města a téměř všechny budovy byly srovnány se zemí. Po válce bylo město, zčásti z financí Marshallova plánu, obnoveno a centrum přestavěno. Proto je střed města od roku 1945 zastavován moderními výškovými budovami, odlišnými od holandských nízkých cihlových domů.\n\nDne 7. ledna 2016 vstoupili zaměstnanci rotterdamského přístavu (konkrétně terminálů ECT Delta, Uniport a APM) do 24hodinové stávky. Důvodem bylo předpokládané propouštění pro nadbytečnost v důsledku plánované automatizace terminálů. Již v roce 2017 mělo přijít o práci 700 z 3600 až 4000 zaměstnanců největšího přístavu v Evropě.\n\nRotterdam je jedním z nejvíce etnicky rozmanitých měst v Evropě. Více než polovinu celého obyvatelstva tvoří přistěhovalci nenizozemského původu. Mezi ně patří i současný starosta ze Strany práce Ahmed Aboutaleb, který je původem z Maroka. Nejčetnějšími menšinami v Rotterdamu jsou Surinamci, Turci a Maroko. Město je také domovem nemalého počtu přistěhovalců z bývalého východního bloku, zejména z Polska a bývalé Jugoslávie.\n\n46,7% obyvatel tvoří ateisté nebo lidé bez přiznaného náboženského vyznání. Nejrozsáhlejší náboženská komunita jsou římští katolíci, kteří tvoří 18,7%. Druhým nejrozšířenějším náboženstvím je islám, převážně sunnitský, který se ve městě rozšířil s příchodem imigrantů ze středního východu a severní Afriky. Muslimové tvoří 13,1% obyvatel. Ty následuje tradiční nizozemská protestantská církev, jejíž věřící tvoří 10,5% obyvatel města. Zbytek tvoří hinduisté, buddhisté, ostatní křesťanské církve a Židé, jejichž počet se drasticky snížil během Holocaustu.\n\nRotterdam má vlastní vlakovou dopravu, autobusy, tramvaje a systém metra o pěti linkách. Kvůli své poloze ve městě funguje také vlastní síť vodních taxi a jiné vodní dopravy. Autobusovou dopravu do regionů a napříč městem spravují kromě národních dopravců i soukromé společnosti, například francouzská Veolia Transport a britská Arriva. Ve městě je také rozvinutá cyklistika a nacházejí se zde půjčovny běžných bicyklů a elektrokol.\n\nTuristicky atraktivní je vyhlídka na přístavní město z vyhlídkové věže Euromast, vysoké 185 metrů. Její výtah jezdí až na vrchol věže nebo do restaurace Panorama, nacházející se ve výšce 100 metrů. Populární je rovněž Erasmusbrug – moderní most spojující severní a jižní Rotterdam. Na jihovýchodním okraji města se nachází skupina větrných mlýnů v Kinderdijk-Elshout.\n\nDalší atrakci představuje Museumpark – muzejní budovy volně navazující v pásu městské zeleně. Z nich nejvýznamnější a po amsterdamském Rijksmuseu druhé největší muzeum umění v Holandsku je Museum Boijmans van Beuningen, jehož sbírky ve třech patrech dvou budov na ploše 12 000 metrů čtverečních zahrnují deskové malířství a sochařství od rané italské gotiky (Fra Angelico, Lorenzo Monaco), přes pozdní gotiku (Van Eyckové, Hans Memling, Jan van Scorel), olejomalby vlámských mistrů renesance (Hieronymus Bosch, Pieter Breughel, německou renesanci (Hans Memling), nizozemské mistry raného baroka (Rembrandt, Frans Hals, P. P. Rubens, Anton van Dyck, Jan Steen, Adriaen van Ostade), mistry italské (Tizian, Tintoretto) a španělské (Murillo, Goya), moderní malbu závěru 19. a počátku 20. století (Monet, Gauguin, Van Gogh), symbolismus (Odilon Redon), expresionismus, kubismus a jiné -ismy (mj. Picasso, Kandinsky) až po surrealisty (Giorgio de Chirico, René Magritte, Hans Arp, Salvator Dalí). Umělecká řemesla a design jsou zastoupena od 13. století po avantgardní směry 20. století zejména nábytkem, sklem, porcelánem, delftskou keramikou, stříbrnictvím a textiliemi. Kromě toho je na krátkodobých výstavách prezentováno současné umění.\n\nModerní umění vystavuje Kunsthal Rotterdam, Witte de With, Tent,Chabot Museum\na řada soukromých galerií. Bohatou sbírku fotografií má Nederlands fotomuseum. Architektuře v Nizozemí, zejména od secese po současnost, se věnuje Nederlands Architectuurinstituut (NAI).\n\nVe městě působí fotbalové kluby Feyenoord a Sparta Rotterdam. Každoročně se v Rotterdamu koná tenisový turnaj Rotterdam Open a maratonský běh NN Rotterdam Marathon.\n\nMěsto bývá každoročním dějištěm kulturních událostí, jako je Mezinárodní filmový festival Rotterdam, konající se v lednu. V září se ve městě konají oslavy ku příležitosti světových dnů přístavů.\n\n\n"}
{"id": "38200", "url": "https://cs.wikipedia.org/wiki?curid=38200", "title": "11. století př. n. l.", "text": "11. století př. n. l.\n\nDějepis - Století\n\n12. století př. n. l. - 11. století př. n. l. - 10. století př. n. l.\n\n1069 př. n. l. umírá Ramesse XI. a končí 20. dynastie.\n\n"}
{"id": "38201", "url": "https://cs.wikipedia.org/wiki?curid=38201", "title": "12. století př. n. l.", "text": "12. století př. n. l.\n\nDějepis – Století\n\n13. století př. n. l. – 12. století př. n. l. – 11. století př. n. l.\n\n\n"}
{"id": "38202", "url": "https://cs.wikipedia.org/wiki?curid=38202", "title": "Ottawa Senators", "text": "Ottawa Senators\n\nOttawa Senators (: ), je profesionální kanadský klub ledního hokeje, který sídlí v Ottawě v provincii Ontario. Do NHL vstoupil v ročníku 1992/93 a hraje v Atlantické divizi v rámci Východní konference. Své domácí zápasy odehrává v hale Canadian Tire Centre s kapacitou 17 373 diváků. Klubové barvy jsou červená, černá, bílá a zlatá.\n\nPředchůdcem týmu Ottawa Senators byl úspěšný klub Ottawa Silver Seven, který byl čtyřnásobným vítězem Stanley Cupu. Kraloval v letech 1903–1906. Tým od roku 1908 hrál Eastern Canada Hockey Association, která byla profesionální soutěží. Klub změnil svoje jméno, aby se lépe reprezentoval, a jelikož byla Ottawa sídlem kanadské vlády a parlamentu, tak se podle toho přejmenovali na Senators (česky Senátoři). Ještě před vznikem NHL Senátoři v roce 1911 vyhráli Stanley Cup.\n\nV prvním ročníku NHL skončili třetí, ale poté nastala jejich \"zlatá éra\". V letech 1920, 1921 a 1923 získali Stanley Cup (čili ligové prvenství). Navíc se stali prvním družstvem, které dokázalo titul obhájit. V jejich týmu zářily hvězdy (viz odstavec nejlepší hráči). Manažerem byl Tommy Gorman, trenérem byl Pete Green. Senators získali Stanley Cup ještě jednou, a to v roce 1927, ve kterém získali posedmé v historii Prince Of Wales Trophy, což je trofej pro nejlepší družstvo Východní konference. Ročník 1926–1927 byl pro Ottawu také posledním úspěšným.\n\nPo úspěšném období následoval propad, při kterém se Ottawa v sezóně 1930–1931 propadla až na deváté místo v celé soutěži. Tým příští sezónu celou vynechal. V ročníku 1932–1933 se vrátil a skončil opět devátý. Tentokrát ovšem bylo deváté místo i tím posledním, protože v roce 1931 odstoupila ze soutěže Philadelphie. Stejně se Senators umístili i v následující sezóně a klub se odstěhoval do St. Louis. Byl to smutný konec slavného týmu.\n\nV roce 1991 se splnil sen všech hokejových fanoušků v Ottawě. Rozhodlo se totiž, že od sezóny 1992–1993 bude mít Ottawa opět svůj tým v NHL. Klub dostal jméno podle svých slavných předchůdců – Ottawa Senators. Tyto dva týmy mají ovšem společné jen jméno.\n\nVe své první sezóně, jak už to u nováčků většinou bývá, skončili Senátoři poslední. Vydolovali pouze 24 bodů. Kvůli tomu dostal výpověď první generální manažer týmu Mel Bridgmen. Poslední místo ale mělo i jednu výhodu. Tou výhodou bylo právo první volby v draftu 1993. Ottawa z něho draftovala Alexandra Daigleho. Tato volba se ale moc nevyplatila. Daigle se rozjel až v posledním odehraném ročníku (sezóna 2003–2004), ale už v barvách Minnesoty Wild. V sezóně 1995–1996 se rozhořel spor mezi tehdejším generálním manažerem Randy Sextonem a ruským hokejistou Alexejem Jašinem. Spor se neuvěřitelně protáhl, Jašin odmítal nastoupit a znechucením z týmu odešlo několik hvězd. Nový manažer Pierre Gauthier s Jašinem nakonec novou smlouvu podepsal.\n\nGauthier nakonec udělal dobře, že s Jašinem smlouvu uzavřel, protože se kolem něj začalo budovat družstvo Senátorů. V roce 1997 se klub poprvé po svém návratu dostal do play-off, kde vypadl hned v prvním kole s Buffalem Sabres, o rok později ale Ottawa senzačně vyřadila New Jersey Devils. Ale v další sezóně to byl opět krach v prvním kole a opět s Buffalem Sabres. Jašin se v této sérii téměř neprosadil a korunu tomu nasadil tím, že započal další spor o plat. Klubu se bez něj překvapivě dobře dařilo, umístili se na šestém místě ve Východní konferenci a v prvním kole play-off narazili na Toronto Maple Leafs, se kterým prohráli 4:2 na zápasy.\n\nV září 2000 se vrátil Jašin. Klubu se základní část sezóny povedla na jedničku, získali 109 bodů a umístili se na druhém místě ve Východní konferenci. Ale v prvním kole v play-off si uřízli pěknou ostudu, když narazili na Toronto a prohráli s ním 0:4 na zápasy. Jašin se opět neprosadil.\n\nMožná proto byl vyměněn do New York Islanders. Do ročníku 2001–2002 nastoupili Senátoři mizerně, nakonec však zabrali a probojovali se do play-off. Tam v prvním kole konečně uspěli a smetli NY Islanders, poté porazili Philadelphii, ale ve finále konference narazili na New Jersey Devils, kterému podlehli po sedmizápasovém dramatu. V následující sezóně se také dostali do play-off, ve kterém na ně narazilo „milované“ Toronto. Toronto nakonec vyhrálo 4:3 na zápasy.\n\nV polovině sezóny 2002–2003 Senators zbankrotovali, přesto sezónu dokončili. A dokonce vyhráli základní část se ziskem 113 bodů a poprvé tak získali President's Trophy. V play-off došli do finále konference, kde podlehli New Jersey Devils 3:4 na zápasy.\n\nPřed sezónou 2003–2004 Senators koupil milionář Eugene Melnyk. Základní část dokončili na 5. místě v konferenci. Ale v play-off se znovu neúspěšně střetli s Toronto Maple Leafs, které zvítězilo 4:3 na zápasy. Po 9 sezónách v Ottawě klub opustil kouč Jacques Martin, který Senators dovedl do vyřazovacích bojů 8× v řadě. Na jeho místo byl dosazen Bryan Murray, který předtím působil jako generální manažer v týmu Mighty Ducks of Anaheim.\n\nDo sezóny 2004–2005 klub vstoupil s novým trenérem. Z klubu odešel gólman Patrick Lalime a Radek Bonk, který v klubu odehrál skoro 700 zápasů. Jako náhrada za Lalima byl podepsán Dominik Hašek. Sezóna se nakonec neodehrála kvůli neschopnosti majitelů klubů a NHLPA se dohodnout na nové kolektivní smlouvě.\n\nTěsně před začátkem sezóny 2005–2006 byl vyměněn Marián Hossa, za kterého přišel z Atlanty Dany Heatley. Senators vstoupili do sezóny znamenitě a vyhráli 19 z prvních 22 zápasů. Nakonec si zapsali 52 výher a 113 bodů a skončili celkově 2. Kvůli zranění Haška na OH v Turíně vstoupili do play-off s náhradním gólmanem Rayem Emerym. Ten se stal prvním nováčkem, který vyhrál sérii play-off od roku 2000, když Ottawa smetla Tampu Bay 4:1 na zápasy. Buffalo Sabres v dalším kole už, ale bylo nad síly Senátorů, když Sabres vyhráli všechny 3 prodloužení v sérii a celkově vyhráli 4:1. Dany Heatley i Daniel Alfredsson si shodně zapsali 103 bodů.\n\nSezónu 2006–2007 dokončili Senators s bodovým ziskem 105 bodů a počtvrté za sebou přesáhli 100 bodovou hranici. Dany Heatley vytvořil rekord Ottawy vstřelením 50 gólů i ziskem 105 bodů a skončil celkově 4. v produktivitě. V play-off Senátoři zničili Pittsburgh Penguins, New Jersey Devils i Buffalo Sabres shodně 4:1 a poprvé v novodobé historii se dostali do finále Stanley Cupu. V něm se střetli s týmem Anaheim Ducks, který vyhrál oba zápasy v Ottawě (3:2 a 1:0). Senators sice venku jednou vyhráli, ale ani potřetí doma nedokázali uspět a Ducks po výhře 4:1 na zápasy získali Stanley Cup.\n\nV červnu 2007 rezignoval generální manažer John Muckler a byl nahrazen dosavadním koučem Bryanem Murrayem. Koučem se stal dosavadní asistent John Paddock. Ottawa měla skvělý začátek sezóny a na All-Stars zápas bylo nominováno 6 hráčů, nejvíce ze všech klubů. Po špatných výkonech v lednu a únoru 2008 byl propuštěn kouč Paddock, nahradil ho asistent Ron Low. Senators se těsně do play-off dostali ze 7. místa v konferenci a střetli se stejně jako minulý rok s Pittsburghem. Nepříliš povedenou sezónu dokončila ostudná prohra 0:4 v sérii. Senators se probojovali do play-off podesáté v řadě.\n\nV následující sezóně dostal důvěru na pozici trenéra Craig Hartsburg, který podepsal tříletou smlouvu. Ze smlouvy byl vykoupen Ray Emery. Po 11 sezónách v klubu také odešel obránce Wade Redden, ten podepsal 6letou smlouvu s Jezdci z New Yorku díky níž si přišel na 39 milionů $. Tato smlouva byla označena za jednu z nejhorších všech dob, protože Redden se nedokázal přiblížit svým výkonům z dřívějších let. Odešel také slovenský bek Andrej Meszároš do Tampy Bay, výměnou Ottawa získala Filipa Kubu, Alexandre Picarda a 1. kolo draftu. Meszároš podepsal 6letou smlouvu na 24 milionů $, ale ani on se nedostal do ottawské formy. Naopak Kuba zaznamenal nejlepší sezónu své kariéry. Smlouvu podepsali také Jarkko Ruutu a Jason Smith. Sezóna byla zahájena ve Stockholmu ve Švédsku, Ottawa ve dvou zápasech proti Pittsburghu získala 3 body. V únoru 2009 byl vyhozen Hartsburg, nahradil ho Cory Clouston kouč Binghamtonu Senators, týmu AHL. I přes zlepšené výkony i 9 vyhraných zápasů v řadě se Senators po 11 letech neprobojovali do play-off. Díky svým výkonům si Clouston vysloužil dvouletou smlouvu.\n\nHlavním cílem pro sezónu 2009–2010 byl hlavní cíl návrat do play-off. Před začátkem sezóny veřejně oznámil žádost o výměnu Dany Heatley, který nebyl spokojen s časem stráveným nad ledem a jeho rolí v týmu pod koučem Cloustonem. Heatley byl vyměněn do San Jose Sharks. Ze San Jose přišli Milan Michálek a Jonathan Cheechoo, někdejší nejlepší střelec NHL. Ottawa se po jednoleté pauze znovu vrátila do playoff, hlavně díky sérii 11 vítězných utkání v řadě (rekord týmu) a nakonec skončila 5. v konferenci. V 1. kole playoff se potřetí ve 4 letech utkala s Pittsburghem. Nedokázala ale vyhrát ani jedno ze tří domácích utkání a v sérii prohrála 2:4.\n\nNa začátku sezóny Ottawa podepsala tříletý kontrakt se zkušeným ruským obráncem Sergejem Gončarem. 22. října kapitán Daniel Alfredsson dosáhl na metu 1 000 bodů v NHL a o 4 dny později Gončar sehrál své tisící utkání v NHL. Hranici 1 000 bodů pokořil v listopadu i Alexej Kovaljov, kromě těchto individuálních úspěchů se ale Senátorům nedařilo. Na konci ledna se Ottawa propadla na poslední místo konference, vlastník týmu Eugene Melnyk prohlásil, že neodvolá ani trenéra Cloustona ani generálního manažera Murrayho, ale bude muset v následujících měsících učinit \"těžká rozhodnutí\". \"Těžká rozhodnutí\" byly výměny dlouholetých hráčů Mika Fishera do Nashvillu Predators a Chrise Kellyho do Bostonu Bruins. Z týmu také odešli hráči, kterým na konci sezóny končila smlouva - Alexej Kovaljov a Jarkko Ruutu. Změna přišla také na postu brankáře. Brian Elliott se stěhoval do Colorada za Craiga Andersona, který později podepsal novou čtyřletou smlouvu. Senátoři nakonec skončili 13. v konferenci a po sezóně nebyla prodloužena smlouva trenéru Cloustonovi, naopak tříletého prodloužení se dočkal GM Brian Murray. Novým trenérem se stal Paul MacLean bývalý asistent trenéra Detroitu Red Wings, pro Ottawu to také znamenalo celkovou 6. volbu ve Vstupním draftu NHL 2011 (nejvyšší od roku 2001), tato volba byla použita na švédského útočníka Miku Zibanejada.\n\nVýznamný časopis The Hockey News před sezónou předpověděl Ottawě poslední místo ve Východní konferenci. Tým v přestavbě opravdu mnoho hokejových odborníků nepřesvědčil a tak s postupem do playoff nepočítal téměř nikdo. Senátoři také prohráli 5 z úvodních 6 zápasů, ale na tento začátek navázali 6 vítěznými zápasy v řadě. V listopadu odešel z týmu obránce David Runblad společně s 2. kolem draftu 2012 a z Phoenixu přišel nazpět centr Kyle Turris i tento krok pomohl Ottawě ke zlepšeným výkonům. V lednu Ottawa poprvé hostila Zápas hvězd NHL, kam se probojovali čtyři domácí hráči - Daniel Alfredsson, Milan Michálek, Jason Spezza a Erik Karlsson. 1. dubna si Ottawa definitivně zajistila postup do playoff. Poté, co jeden den vedla Severovýchodní divizi, nakonec skončila 8. v konferenci a v 1. kole se utkala s New Yorkem Rangers. Znovu Ottawě nikdo nevěřil, ale série se natáhla do 7 zápasů, kdy nakonec Rangers v rozhodujícím zápase Ottawu udolali na domácím ledě 2:1. Výtečnou sezónu Ottawa korunovala na předávání ocenění v Las Vegas. Trenér Paul MacLean skončil třetí v hlasování o nejlepšího trenéra sezóny, Daniel Alfredsson skončil třetí v hlasování o Bill Masterton Memorial Trophy a získal King Clancy Memorial Trophy, ale největšího vyznamenání se dočkal 22letý obránce Erik Karlsson. Ten v sezóně zaznamenal 78 bodů, skončil celkově 11. v kanadském bodování a druhého nejlepšího obránce porazil o 25 bodů. Za tento výkon si vysloužil James Norris Memorial Trophy pro nejlepšího obránce sezóny.\n\n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "38204", "url": "https://cs.wikipedia.org/wiki?curid=38204", "title": "14. století př. n. l.", "text": "14. století př. n. l.\n\nDějepis - Století\n\n15. století př. n. l. - 14. století př. n. l. - 13. století př. n. l.\n\n\n"}
{"id": "38205", "url": "https://cs.wikipedia.org/wiki?curid=38205", "title": "15. století př. n. l.", "text": "15. století př. n. l.\n\nDějepis – Století\n\n16. století př. n. l. – 15. století př. n. l. – 14. století př. n. l.\n\n\n\n"}
{"id": "38206", "url": "https://cs.wikipedia.org/wiki?curid=38206", "title": "Mlžojedi", "text": "Mlžojedi\n\nMlžojedi (Xenoturbellida) je nejprimitivnější kmen druhoústých živočichů (Deuterostomia). Jsou to mořská zvířata slimákovitého tvaru s tělem 2–3 cm dlouhým. Na jejich povrchu jsou dvě postranní a jedna prsténčitá obrvená rýha. Trávicí soustava je váčkovitá, ústa jsou na břišní straně, řitní otvor není vytvořen. Svalovinu tvoří podkožní svalový vak. Pohlavní buňky, vznikající z parenchymu, volně padají do trávicí dutiny a odcházejí ústy ven. Pokožka má zvláštní stavbu s vakuolizovanou střední zónou a nervovou tkání na bázi, má mnoho bičíkatých buněk. Na přídi je uvnitř pokožky statocysta, na kterou je napojena nervová tkáň, nevytvářející ale ganglia či provazce (je jednoduše síťovitá).\n\nMlžojedi lezou po měkkém mořském dně. Nejčastěji se nacházejí ve fjordech u švédského pobřeží v hloubkách 60–100 metrů. Další nálezy pocházejí ze Skotska a ze severní části Jadranu.\n\n\"Xenoturbella bocki\" byla popsaná E. Westbladem v roce 1949 a byla zařazena do skupiny bezstřevky (\"Acoelomorpha\"), které se přiřazovaly k ploštěncům (\"Plathelmithes\"). (Vědecký název je odvozen od slov „divná (cizí) ploštěnka“.)\nNa konci 90. let 20. století byla zkoumána týmem biologů (M. Norén, U. Jondelius a O. Israelsson) její ribozomální RNA a v listopadu 1997 bylo oznámeno, že jde o perožábrého mlže blízce příbuzného s oříškovkou (\"Nucula\") – larvy se údajně vyvíjejí v těle rodiče a jsou velmi podobné larvám oříškovky.\nV roce 1999 byl objeven nový druh \"Xenoturbella westbladi\", který podporoval domněnku o příbuznosti xenoturbel k mlžům.\n\nMnozí učenci výsledky zpochybňovali s odůvodněním, že se larvální stadia mlžů mohla do těla xenoturbely dostat jako její kořist a že nejde o vlastní xenoturbelí larvy. Na to zastánci příbuznosti xenoturbel s mlži odpovídali, že v Severním moři nežije žádný mlž, jehož larvy by vypadaly jako larvy nalezené v xenoturbelách.\n\nNa podzim 2003 se ukázalo, že DNA izolovaná z nově nasbíraných xenoturbel byla dvojího druhu. Jeden typ zastupoval DNA jednoznačně měkkýšího původu, bez problémů zařaditelnou přímo do čeledi oříškovek (Nuculidae). Tým vedený zoology T. Littlewoodem a C. Nielsenem se však zaměřil na ten druhý typ DNA, který se na první pohled nepodobal DNA žádného známého zvířete, a zjistili, že xenoturbella je primitivní zástupce druhoústých a že se skutečně živí mlži. Jako jediný zástupce starobylého, patrně prekambrijského živočišného kmene nám ukazuje, jak asi vypadali předkové bilaterií (Bilateria) i předkové druhoústých. Poslední fylogenetická analýza je přiřadila zpět k bezstřevkám (Xenoturbellida + Acoelomorpha ⇒ Xenacoelomorpha).\n\nČeleď: Xenoturbellidae\n\n"}
{"id": "38211", "url": "https://cs.wikipedia.org/wiki?curid=38211", "title": "Seznam měst na Slovensku", "text": "Seznam měst na Slovensku\n\nToto je úplný seznam slovenských měst, řazený podle počtu obyvatel. Seznam všech obcí naleznete v článku seznam měst, obcí a vojenských obvodů na Slovensku.\n"}
{"id": "38212", "url": "https://cs.wikipedia.org/wiki?curid=38212", "title": "Dance of Death", "text": "Dance of Death\n\nDance Of Death je třináctým studiovým albem legendární britské heavy metalové kapely Iron Maiden. Album bylo vydáno 8. září 2003 a umístilo se na druhém místě britského žebříčku.\n\nZ alba vzešly dva singly. Prvním singlem se stala první píseň z alba - \"Wildest Dreams\". Druhým singlem se stala píseň \"Rainmaker\". Dvě písně z alba vznikly na základě historických událostí. První písní s historickým podkladem je píseň \"Montségur\", pojednávající o zmasakrování katarů na francouzském hradě Montségur v roce 1244. Druhá píseň (s historickým námětem) je \"Paschendale\". Pro tuto skladbu se námětem stala flanderská vesnice, Passendale (psáno též Passchendaele), u které během první světové války proběhlo několik bitev.\n\nPokud není uvedeno jinak, autorem všech skladeb je Steve Harris.\n"}
{"id": "38217", "url": "https://cs.wikipedia.org/wiki?curid=38217", "title": "Tatabánya", "text": "Tatabánya\n\nTatabánya () je župní město v severním Maďarsku. Město je správním centrem okresu Tatabánya. Žije zde obyvatel. \n\nPodle archeologických vykopávek žili lidé na území dnešního města již od doby kamenné. Před samotnou Tatabányou se zde nacházelo několik již maďarských osad - \"Alsógalla\", \"Felsőgalla\" a \"Bánhida\"; ta poslední z nich se datuje do roku 1288. V 16. století pak celou oblast obsadili Turci; přesto se tam v té době usidlovali protestanti. Ti však byli později habsburskou monarchií vyhnáni, město tak bylo dosídleno katolickými Němci a Slováky. V roce 1787 žilo ve vesnicích \"Alsógála\" a \"Felsőgalla\" dohoromady jen něco málo přes 1000 obyvatel. Sjednocení v dnešní město a rychlý růst obyvatelstva umožnila až těžba uhlí. Současný název se používá teprve až od roku 1947, roku 1950 pak bylo město ustanoveno jako sídlo župy Komárom-Esztergom. Za socialistické vlády se Tatabánya rozvíjela jako průmyslové město. Po roce 1989 však tento rozvoj skončil, Tatabánya se musela přeorientovat.\n\nNa vyvýšenině nad městem je umístěna bronzová plastika bájného ptáka Turula, který dle báje dovedl Maďary do Karpatské kotliny.\n\n\n"}
{"id": "38219", "url": "https://cs.wikipedia.org/wiki?curid=38219", "title": "Bejkovna", "text": "Bejkovna\n\nBejkovna je přírodní památka ev. č. 1319 se nachází v okrese Klatovy jihozápadně od vesnice Petrovice, v katastrálním území Petrovice u Měčína. Památka leží na levé straně při cestě po silnici II/191 z Petrovic do obce Ostřetice přibližně 200 metrů od cesty. Správa AOPK Plzeň. Důvodem ochrany jsou opuštěné pastviny, rašeliniště a prameniště s bohatou květenou. Nachází se zde mizející mokřadní rostlinné druhy např. orchidej kruštík bahenní \"(Epipactis palustris).\"\n"}
{"id": "38224", "url": "https://cs.wikipedia.org/wiki?curid=38224", "title": "Josef Kostohryz", "text": "Josef Kostohryz\n\nJosef Kostohryz (25. prosince 1907 Křenovice – 24. května 1987 Praha) byl český spisovatel a překladatel.\n\nOd roku 1927 přispíval do řady periodik, např. \"Studentský časopis\", \"Lidové noviny\", \"Řád\", \"Lumír\", \"Rozhledy po literatuře a umění\", \"Obnova\", \"Host do domu\", \"Katolické noviny\", atd. Po maturitě (1927), studoval filozofii, češtinu a francouzštinu na filosofické fakultě UK. Po vystudování složil zkoušku pro učitele na střední škole (1934). Poté odjel na stipendium do Itálie, kde byl lektorem češtiny v Ústavu pro východní Evropu v Římě. \n\nPo návratu (1936) začal učit na gymnáziu v Praze, kde učil až do roku 1945. Poté pracoval na ministerstvu informací a od roku 1949 byl vedoucím administrativy Národní galerie v Praze, tuto funkci vykonával až do svého zatčení (1951). O rok později byl odsouzen ve vykonstruovaném procesu se „Zelenou internacionálou“ za velezradu na doživotí, propuštěn byl až roku 1963, rehabilitován v r. 1990. \n\nPo svém propuštění se živil jako překladatel. Spolu s Hanou Uhlířovou přeložil „Druhé pohlaví“ od francouzské intelektuálky Simone de Beauvoir (Praha 1966). \n\n\nKromě vlastní tvorby překládal z francouzštiny, italštiny, angličtiny, polštiny, španělštiny a němčiny .\n\n"}
{"id": "38225", "url": "https://cs.wikipedia.org/wiki?curid=38225", "title": "Matala", "text": "Matala\n\nMatala (řecky Μάταλα) je vesnice 55 km jihozápadně od Heraklionu na Krétě. Je části správního celku Timbaki.\n\nUmělé jeskyně v matalských útesech byly vytvořeny už za neolitu. Za mínojského období byla Matala přístavem pro Faistos. V roce 220 př. n. l. byla Matala obsazena obyvateli Gortýny a během římského období Matala sloužila jako gortýnský přístav. V 1. a 2. století byly jeskyně používány jako hrobky. Jedna jeskyně je nazývaná „Brutospeliana“ protože podle legendy byla často navštěvována římským vojevůdcem Brutem.\n\nPotom byla Matala pouhou rybářskou vesnicí. V šedesátých letech 20. století jeskyně obsadili hippies, kteří byli později vyhnáni. Dnes je Matala malou vesnicí, která žije hlavně z turistiky.\n\nKanadská folková zpěvačka Joni Mitchell zkušenosti s matalskými hippies popsala v roce 1971 ve své písní \"Carey\".\n\nKdyž Zeus v podobě bílého býka unesl Európu přes moře, přinesl ji na matalskou pláž. Tam se změnil v orla a odletěl s ní do Gortýny, kde ji znásilnil.\n\n"}
{"id": "38226", "url": "https://cs.wikipedia.org/wiki?curid=38226", "title": "Jáhen", "text": "Jáhen\n\nJáhen či diakon (z řeckého διάκονος \"diakonos\", služebník, nebo také číšník) je v křesťanských církvích označení pro pověřeného člověka, který vykonává službu charitativního a administrativního charakteru, aktivně se podílí na bohoslužbách, předčítá posvátné texty, vyučuje náboženství a podobně. Pro svůj úřad musí být vysvěcen. V katolické, pravoslavné a anglikánské církvi je jáhenství prvním stupněm svátosti svěcení (jáhen » kněz » biskup), v mnohých jiných tuto funkci zastávají laikové.\n\nČeský výraz \"jáhen\" překvapivě pochází z původního řeckého \"diakonos\". Zásadní odlišnost obou slov je způsobena tím, že do češtiny výraz nepronikl přímo z řečtiny či latiny, nýbrž prostřednicvím němčiny, která si řecké slovo \"diakonos\" či latinské \"diaconus\" upravila na \"jáguno\" či \"jáchono\". Z téhož původem řeckého slova pochází i české slovo \"žák\", to však nebylo přijato přes němčinu, ale přes italštinu či jiný románský jazyk, kde se počáteční \"di\" přeměnilo místo v \"dž\" či \"ž\".\n\nŠtěpán („muž plný víry a Ducha svatého“), Filip, Prochor, Nikanor, Timon, Parmén a Mikuláš (proselyta z Antiochie).\n\nV katolické církvi bylo v prvních staletích jáhenství stavem trvalým, asi od 5. do 20. století zůstalo jáhenství jako předstupeň kněžského svěcení, tato tradice byla obnovena po Druhém vatikánském koncilu. V roce 2013 bylo již 43 000 trvalých jáhnů v Římskokatolické církvi.\n\nÚkolem jáhna v katolické církvi je především „hlásat Boží slovo“. To znamená např. předčítat z evangelia při liturgii, křtít, oddávat, pohřbívat a vyučovat. Může mít na starosti též charitativní službu (návštěvy nemocných) či administrativu (správa farnosti).\n\nLiturgickým oděvem jáhna při bohoslužbě je dalmatika, roucho s rukávy – podobné ornátu – používané stejně jako ornát v liturgické barvě. Jáhen na rozdíl od kněze nosí na albě či rochetě štolu šikmo přes levé rameno a sepjatou na boku (jako šerpu).\n\nJáhni mohou být označováni jako dočasní – ti jsou na jáhny svěceni, ale jsou současně kandidáty kněžství, neboť jáhenskou službu má po nějakou dobu zastávat každý, kdo se má stát knězem. Ti, kteří neaspirují na kněžské svěcení, jsou označováni jako \"trvalí jáhnové\". Trvalý jáhen může být ženatý, musí mít v pořádku rodinné záležitosti, musí dosáhnout věku minimálně 35 let, absolvovat teologické studium a formaci.\n\nKardinál-jáhen je čestné označení pro kardinála majícícího titul jedné ze 14 římských chudinských kurií. Dnes toto označení nemá s jáhenským stupněm svěcení přímou souvislost, většina kardinálů-jáhnů je biskupy.\n\nBible zná také jáhenky – diakonky. Jejich praxe byla v prvotní církvi obvyklá. K církevní službě byly ustanovovány od biskupa zvláštním obřadem. Opodstatnění jejich úřadu lze hledat v tom, že jedním z úkolů jáhna bylo asistovat u křtů. Křty v prvotní církvi přijímali v drtivé většině dospělí a při křtu bývali nazí ponořováni do vodní nádrže. A když se křtily ženy, probíhalo to stejně, a aby nevzniklo pohoršení, asistovaly u těchto křtů ženy-jáhenky. V pozdější době převládla praxe křtít již nemluvňata, a proto již jáhenek nebylo třeba.\n\nJáhenky však nepřisluhovaly jen při křtu a katechezi žen, ale vykonávaly i skutky křesťanské lásky k bližnímu, tj. posluhovaly nemocným, chudým a poutníkům. V církvi bylo odedávna zvykem oddělovat v chrámu muže od žen a vykazovat každému pohlaví příslušné místo po stranách chrámové lodi. Každé pohlaví mělo též svou bránu do kostela; u brány pro muže dbal o pořádek ostiář, o bránu pro ženy se starala jáhenka.\n\nV západní církvi přestal obyčej zřizovat jáhenky ve 3. století, a to z části i pro různé nepřístojnosti, které zavinili zvláště bludaři. Ve Francii a Španělsku byly jáhenky odstraněny ve 4. – 6. století a ve východní církvi se zachoval úřad jáhenek až do 12. století. Pozůstatky tohoto úřadu přetrvávají u maronitů, kde abatyše dostávají žehnání jáhenek.\n\nDvanáctého května 2016 se katolický papež František sešel s vedoucími představenými 900 ženských katolických náboženských kongregací. Na setkání mimo jiného odpovídal na otázku ohledně ženských jáhenek. \nPozději po setkání, 2. srpna 2016, papež František zřídil dvanáctičlennou studijní komisi, která bude mít za úkol prozkoumat úkol jáhenek v prvotní církvi. \n\nPravoslavní používají pro jáhny spíše označení \"diakon\". Kromě čtení evangelia a pomoci při podávání svatého přijímání vede diakon litanie a má svou roli v dialogu anafory, ale na rozdíl od katolických jáhnů (kteří mohou vysluhovat jen některé) nemůže pravoslavný jáhen v souladu s východní tradicí vysluhovat svaté tajiny (svátosti). Jáhen však pomáhá při křtu a je to on, kdo se s neofytou noří do vody (pokud je křest praktikován ponořením). Liturgickými oděvy diakona jsou sticharion (dalmatika), orarion (jáhenská štóla) a epimanikia (rukávce), poslední jmenované se nosí pod sticharion, ne jako u kněží či biskupů nad něj. Pokud jde o venkovní oděv, oblékají jáhni podobně jako pravoslavní kněží kleriku,\n\nV evangelických církvích jsou jako jáhni označovány buďto osoby, které jako hlavní povolání poskytují charitativní službu, nebo osoby, které jsou ordinací povolány ke kázání Božího slova a vysluhování svátostí, avšak nemají takový rozsah pravomocí jako pastor či farář.\n\nJáhen je v Církvi československé husitské nižší stupeň svěcence, je považován za pomocníka v církvi a má podobné povinnosti jako v jiných církvích.\n\n\n\n"}
{"id": "38228", "url": "https://cs.wikipedia.org/wiki?curid=38228", "title": "Perlit", "text": "Perlit\n\nPerlit je amorfní vulkanické sklo s vysokým obsahem vody. V přírodě se běžně vyskytuje a mezi jeho zvláštní vlastnosti patří, že po dosažení určité teploty velmi výrazně zvětšuje svůj objem (expanduje).\n\nPři dosažení teploty 850–900 °C perlit měkne (jako každé sklo) a vázaná voda se uvolňuje a působí rozpínání materiálu. Nárůst objemu je sedmi- až patnáctinásobný. Expandovaný materiál má bílou barvu způsobenou reflexivitou vzniklých bublinek.\nObjemová hmotnost neexpandovaného („surového“) perlitu: přibližně 1 100 kg·m (1,1 g·cm). Objemová hmotnost expandovaného perlitu: 30–150 kg·m\n\nPro svou nízkou hustotu a díky své nízké ceně našel perlit široké využití. Ve stavebnictví se přidává do lehkých omítek a malt, izolací, stropních tvárnic a filtrů. \n\nV zahradnictví zajišťuje provzdušňování kompostu a díky svým retenčním vlastnostem je vhodným prostředím pro hydroponické a tropické rostliny, kaktusy či cykasy. Uměle vytvořený perlit je běžně v prodeji v zahradnictvích a drogeriích. Prodávaný perlit je nicméně velmi lehký, ze směsi může být vyplavován a proto je vhodnějším materiálem např. pemza.\n\n\n"}
{"id": "38229", "url": "https://cs.wikipedia.org/wiki?curid=38229", "title": "Aktinometr", "text": "Aktinometr\n\nAktinometr je přístroj pro srovnávací měření slunečního záření. Aktinometry se používají především v meteorologii. Na rozdíl od pyrheliometru neumožňuje měření intenzity slunečního záření přímo v absolutních fyzikálních jednotkách. Aktinometr umožňující registrační záznam se označuje jako aktinograf. \n\nMichelsonův-Martenův aktinometr známý též jako Michelsonův aktinometr či bimetalový aktinometr je aktinometr s bimetalovým čidlem. Aktinometr je tvořen tubusem, v němž je mikroskop. Z boku tubusu vniká na bimetalový proužek sluneční záření, které proužek deformuje. Deformace je přenášena na měřící vlákno. \n\nV Československu byl v padesátých letech tento aktinometr nejrozšířenějším přístrojem pro měření přímého slunečního záření. \n\nCrovův-Savinovův aktinometr je elektrický aktinometr s hvězdicovitě uspořádanými články termobaterie. \n\nGorczyńského aktinometr je aktinometr s termobaterií. \n\n"}
{"id": "38230", "url": "https://cs.wikipedia.org/wiki?curid=38230", "title": "Vermikulit", "text": "Vermikulit\n\nVermikulit (Webb, 1814), chemický vzorec (Mg,Fe,Al)(Al,Si)O(OH)·4(HO), je jednoklonný minerál. \n\nSvou strukturou i vzhledem je podobný chloritům, či slídám; stejně jako ony tvoří tabulkovité, dokonale štěpné krystaly a lupenité agregáty. Na rozdíl od ostatních křemičitanů má však tu vlastnost, že se jeho krystaly při zahřívání roztahují a tvoří lehké, pórovité útvary červovitého typu. (Odtud pochází název, z latinského \"vermiculus\" – červíček.)\n\n\nTvoří lístečky, šupinky, krystaly jsou šupinkovité, často pseudohexagonální.\n\n\n\n\nV 60. letech 20. století byl tento minerál těžen v Libby v Montaně pod obchodní značkou \"Zonolite\". Těžba v Libby byla zastavena roce 1990 v důsledku kontaminace azbestem.\nSvětová produkce vermikulitu v roce 2000 překročila 500 000 tun. Hlavními producenty jsou Čína, Jihoafrická republika, Austrálie, Zimbabwe a Spojené státy americké.\n\nExpandovaný vermikulit je užíván jako upravovač půdy, sypaná izolace a balicí materiál, plnivo omítek a betonů. V zahradnictví je používán jako nosič chemikálií a stejně jako perlit je vhodný pro pěstování hydroponických rostlin. Expandovaný vermikulit lze použít také pro inkubaci vajec plazů.\n\nVermikulit se také používá (v podobě obkladu či nátěru) jako materiál pro tepelnou či protipožární izolaci.\n\nVýskyt řídký.\n\n\n\n"}
{"id": "38231", "url": "https://cs.wikipedia.org/wiki?curid=38231", "title": "Bezedník", "text": "Bezedník\n\nBezedník je přírodní památka ev. č. 1422, lokalita v katastru obce Lukov u Zlína v okrese Zlín. Správa AOPK Brno.\n\nPP Bezedník leží v Hostýnských vrších v nadmořské výšce 323 m asi 1 km severozápadně od středu obce Lukov a 1 km západně od hradu Lukov. Přírodní památka Bezedník byla vyhlášena okresním úřadem v roce 1991 a tvoří ji rybník stejnojmenného názvu a jeho bezprostřední okolí.\n\nDůvodem ochrany je rybník jako refugium obojživelníků.\n\nKolem potoka se nalézá podmáčený les ve kterém rostou mokřadní druhy rostlin jako blatouch bahenní (\"Caltha palustris\"), mokrýš střídavolistý (\"Chrysosplenium alternifolium\"), devětsil bílý (\"Petasites albus\"), na sušších místech prvosenka vyšší (\"Primula elatior\"), bažanka vytrvalá (\"Mercurialis perennis\") aj. Státem chráněna je i borovice u rybníka.\n\nPřírodní památka je útočištěm pro následující druhy obojživelníků:\n\nEntomologický průzkum zde zjistil 42 druhů vodního hmyzu, především brouků.\n\nBezedník se nachází v turisticky atraktivní oblasti, v jeho blízkém okolí se až do vyhlášení přírodní památky stavěly rekreační chaty. Přímo na břehu rybníka stávala od roku 1939 chata trampské \"Osady hladových vlků\" (zanikla v 60. letech 20. století).\n"}
{"id": "38233", "url": "https://cs.wikipedia.org/wiki?curid=38233", "title": "Grand Prix Německa 2000", "text": "Grand Prix Německa 2000\n\nGrand Prix Německa LXII Großer Mobil 1 Preis von Deutschland\n\n\n\n\n\n\n\n"}
{"id": "38234", "url": "https://cs.wikipedia.org/wiki?curid=38234", "title": "Pekárna (rozcestník)", "text": "Pekárna (rozcestník)\n\nSlovo pekárna může označovat:\n\n"}
{"id": "38239", "url": "https://cs.wikipedia.org/wiki?curid=38239", "title": "Pekárna (jeskyně)", "text": "Pekárna (jeskyně)\n\nPekárna (dříve též Kostelík nebo Díravica, 361 m n. m.) je velká tunelovitá jeskyně v jižní části Moravského krasu, v katastrálním území Mokrá u Brna (součást obce Mokrá-Horákov), 1,5 km jihovýchodně od obce Ochoz u Brna. Svým až 6 m vysokým a 23 m širokým portálem se otevírá do údolí Říčky. Představuje významné archeologické naleziště, které je chráněno jako kulturní památka České republiky.\n\nJeskyně je tvořena jedinou 64 m dlouhou chodbou, která je téměř až na konec osvětlena denním světlem. Konec jeskyně tvoří velký balvanitý zával pod komínem. Existuje předpoklad, že chodba míří za závalem dále směrem na Hostěnice, ale pokusy o proniknutí závalem pomocí dvou štol v letech 1947, 1952 a 1959 nevedly k úspěchu. Jeskyně patrně představuje paleovývěrovou jeskyni vod, tekoucích od dnešního Hostěnického propadání.\n\nJeskyně je jedinečnou archeologickou lokalitou, která byla zkoumána řadou archeologů: 1880 Jan Knies, 1881 Jindřich Wankel, 1884–1885 Martin Kříž atd., nejvíce ji proslavil výzkum prof. Karla Absolona v letech 1925–1930; plošinu před jeskyní zkoumal v letech 1954 a 1961–1965 Bohuslav Klíma a v letech 1986–1987 Jiří Svoboda (oba Archeologický ústav Brno).\n\nVýzkumy prokázaly osídlení od období paleolitu přes neolit (kultura s lineární keramikou), dobu bronzovou až po dobu halštatskou (kulturu horákovskou). Paleolitické osídlení, které je samozřejmě nejvýraznější, začíná již středopaleolitickým micoquienem, ojedinělé nálezy svědčí pro počátek mladšího paleolitu, těžiště osídlení a nejdůležitější nálezy však byly ve 2–3 vrstvách, spadajících z větší části do prvního teplejšího výkyvu pozdního glaciálu (do staletí kolem roku 11 000 př. n. l.) a patřily magdalénienu: několik ohnišť, kosti soba, koně a hojně zajíce, zbraně a nástroje nejen kamenné, ale i četné kostěné a parohové. Z nálezů jsou proslulé zejména rytiny na koňských žebrech, „Souboj bizonů“ (nález z roku 1927) a „Pasoucí se koně“ (1963), zobrazující dva pro zdejší lovce zřejmě nejvýznamnější druhy zvěře, dále na provrtaném parohu vyrytí dva medvědi nebo koňské i jiné zvířecí hlavy na lžícovitých kostěných předmětech. Tyto rytiny jsou unikátní tím, že jde o první dochované ztvárnění ohraničené scény oproti běžným nálezům rytin a maleb jednotlivých (nebo více nesouvisejících) objektů.\n\nNálezy ze starších vykopávek jsou uloženy a vystaveny především v Ústavu Anthropos Moravského zemského muzea v Brně, mladší pak v Archeologickém ústavu Brno.\n\nJeskyně vystupuje jako dočasný útulek lovecké tlupy z knihy Lovci mamutů od Eduarda Štorcha. V ději knihy jsou zakomponovány výše zmíněné nálezy.\n\n\n\n"}
{"id": "38241", "url": "https://cs.wikipedia.org/wiki?curid=38241", "title": "Pekárna (přírodní památka)", "text": "Pekárna (přírodní památka)\n\nPekárna je přírodní památka ev. č. 1458, lokalita Žebětín u Brna v okrese Brno-město. Správa AOPK Brno.\n\nVe svahu místy vystupují podložní horniny brněnského masivu. V západní části leukotonality typu Jundrov s aplitovými žilami, překryté kambizemí typickou, ve východní části biotitická pararula, také s aplitovými žilami, v této části je podloží překryto spraší a luvizemí typickou. Geomorfologicky náleží území přírodní památky Bobravské vrchovině. \n\nV hercynských černýšových dubohabřinách dominuje habr obecný (\"Carpinus betulus\"), dále jsou zastoupeny buk lesní (\"Fagus sylvatica\"), dub zimní (\"Quercus petraea\"), dub letní (\"Quercus robur\"), javor klen (\"Acer pseuoplatanus\"), j. mléč (\"Acer platanoides\"), j. babyka (\"Acer campestre\"), jeřáb břek (\"Sorbus torminalis\") a lípa malolistá (\"Tilia cordata\"). V nivě potoka Vrbovec jsou to jasan ztepilý (\"Fraxinus excelsior\"), javor mléč, olše lepkavá (\"Alnus glutinosa\") a vrba bílá (\"Salix alba\"). Na severně exponovaných svazích dominují v dřevinném patře lípy, javor mléč a habr obecný, vzácný je klokoč zpeřený (\"Staphylea pinnata\"). Kolem vrchlové kóty 307, 6 m n.m. se v suché dubohabřině vyskytuje dřín jarní (\"Cornus mas\"). V keřovém patru jsou zastoupeny bez černý (\"Sambucus nigra\"), brslen evropský (\"Euonymus europaeus\"), brslen bradavičnatý (\"Euonymus verrucosus\"), líska obecná (\"Corylus avellana\"), ptačí zob obecný (\"Ligustrum vulgare\"), svída krvavá (\"Swida sanguinea\") a zimolez obyčejný (\"Lonicera xylosteum\"). V bylinném podrostu jsou zastoupeny čilimník řezenský (\"Chamaecytisus ratisbonensis\"), dymnivka plná (\"Corydalis solida\"), chrastavec křovištní (\"Knautia drymeia\"), kruštík modrofialový (\"Epipatis purpurata\"), lilie zlatohlávek (\"Lilium martagon\"), medovník velkokvětý (\"Melittis melissophyllum\"), oměj vlčí (\"Aconitum vulparia\"), prstnatec bezový (\"Dactylorhiza sambucina\"), pryšec mandloňovitý (\"Tithymalus amygdaloides\"), rozrazil vídeňský (\"Veronica vindobonensis\"), smldník jelení (\"Peucedanum cervaria\"), zapalice žluťuchovitá (\"Isopyrum thalictroides\") a zvonek moravský (\"Campanula moravica\"), v mokré sníženině ve východní části je to lýkovec jedovatý (\"Daphne mezereum\"), ostřice lesní (\"Carex sylvatica\") a o. řídkoklasá (\"Carex remota\"). K silně ohroženým druhům patří huseník ouškatý (\"Arabis auriculata\"), prstnatec bezový a křivatec rolní (\"Gagea villosa\"). \n\nMotýli zastupuje batolec duhový (\"Apatura iris\"), b. červený (\"Apatura ilia\") a bělopásek topolový (\"Limenitis populi\"), obratlovce slepýš křehký (\"Anguis fragilis\"), krutihlav obecný (\"Jynx torquilla\"), lejsek bělokrký (\"Ficedula albicollis\"), strakapoud prostřední (\"Dendrocopos medius\"), žluna zelená (\"Picus viridis\") a žluva hajní (\"Oriolus oriolus\"). Na Vrboveckém potoku hnízdí konipas horský (\"Motacilla cinerea\").\n\nVýchodním a severním ochranným pásmem přírodní památky protéká potok Vrbovec.\n\nDůvodem ochrany je ekologicky významný krajinný celek lokálního významu s parametry regionálního biocentra s výskytem chráněných druhů rostlin a hnízdiště ohrožených druhů ptáků, entomofauny a obojživelníků. Hlavním cílem péče je zachování ekosystému starého listnatého lesa s jeho pestrou druhovou skladbou a postupná přeměna smrkových monokultur na porosty s přírodě blízkou druhovou skladbou, úplné odstranění invazního akátu z území, zajištění ochrany všech doupných stromů a zvýšení podílu odumřelé dřevní hmoty v listnatých porostech. Za účelem ochrany prstnatce bezového bylo na jihozápadním okraji vybudováno oplocení na ochranu před pojezdem a sešlapáním koňmi. \n\nPřímo na jižní hranici přírodní památky se nachází řada zachovalých hraničních kamenů z 18. století, vymezujících zde díl žebětínského katastru, patřící k někdejšímu panství kláštera sv. Tomáše v Brně.\n"}
{"id": "38243", "url": "https://cs.wikipedia.org/wiki?curid=38243", "title": "Bedřich Fučík", "text": "Bedřich Fučík\n\nBedřich Fučík užívající v období normalizace pro svoje překlady pseudonymy Václav Horák nebo Bedřich Dvořák, (4. ledna 1900 Čáslavice – 2. července 1984 Praha) byl český literární kritik, historik, editor a překladatel, manžel překladatelky Jitky Fučíkové. Patří mezi katolicky orientované literární kritiky. \n\nBedřich Fučík maturoval roku 1920 na gymnáziu v Třebíči, poté studoval srovnávací literaturu na Filozofické fakultě UK, kde v roce 1927 získal doktorát. Poté byl až do r. 1931 redaktorem literárního měsíčníku \"Tvar\".\nRoku 1928 byl tajemník a o rok později (1929) se stal ředitelem nakladatelství Melantrich, kterým zůstal až do r. 1939. Poté se stal šéfredaktorem nakladatelství Josef Richard Vilímek, kde působil až do roku 1943. \n\nRoku 1945 se stal vrchním ředitelem nakladatelských a knihkupeckých podniku Československé strany lidové (Vyšehrad a Universum). Po roce 1948 byl korektorem v nakladatelství Vyšehrad až do svého zatčení v roce 1951. Roku 1952 byl ve vykonstruovaném procesu s tzv. „klerofašistickou odnoží zelené internacionály“ odsouzen k 15 letům vězení. Propuštěn byl na základě amnestie v roce 1960, roku 1967 byl rehabilitován. Vždy se snažil o vydávání dobré a kvalitní literatury bez ohledů na politické konotace nebo biografii jejich autorů, a proto především v Melantrichu v jeho éře vycházely knihy katolíků i komunistů (jmenujme např. V. Vančuru).\n\nJako editor uspořádal mj. dílo F. X. Šaldy a řadu výborů české katolické skupiny, především Jakuba Demla, Jana Zahradníčka a Jana Čepa. Editorské činnosti se věnoval i v samizdatu (spolu s Vladimírem Binarem založil edici Rukopisy VBF).\n\nNejpřehlednějším životopisem Fučíka je monografie Roberta Saka nazvaná \"Život na vidrholci\" (2004).\n\n\nMimo této tvorby je autorem mnoha článků, esejí a kritik, které uveřejňoval v časopisech \"Listy pro umění a kritiku\", \"Tvar\", \"Akord\" \"Vyšehrad\". Dále je autorem celé řady překladů. Kompletní bibliografii obsahuje doplňkový svazek Díla Bedřicha Fučíka \"Paralipomena\" (autorka Zuzana Jürgensová, Praha, Triáda 2006, s. 369–490). \n\n"}
{"id": "38247", "url": "https://cs.wikipedia.org/wiki?curid=38247", "title": "VIR", "text": "VIR\n\nVir nebo VIR může znamenat:\n\n\n\n\n"}
{"id": "38265", "url": "https://cs.wikipedia.org/wiki?curid=38265", "title": "Trackball", "text": "Trackball\n\nTrackball je vstupní počítačové zařízení podobné myši.\n\nTrackball je kulička umístěná v podložce, jíž se dá pohybem dotýkajících se prstů nebo dlaně pohybovat. Je navrchu, ale jinak je obdobná kuličce v myši, ve které se otáčí třením o podložku. Snímání jeho pohybu je ale principiálně totožné. Bývá buď samostatně - obdobně jako myš - nebo zabudován ve větším zařízení, např. v klávesnici nebo v notebooku. \n\nTrackball je nasazován v případě, kdy standardní myš není vhodná (průmyslové použití, veřejné informační stánky), nebo pro odvětví, kde je potřeba velmi přesné polohování kurzoru. Například pro použití v počítačové grafice, aplikacích typu CAD, nebo DTP. Naopak se příliš nehodí pro rychlý pohyb s vysokou přesností, který je požadován například v počítačových hrách, kde jej nahradil především joystick.\n\nTaké je nezbytnou pomůckou pro mnoho postižených lidí, kteří nemohou pro dysfunkci motoriky používat běžnější polohovací zařízení, jako je myš.\n\nTrackball byl vynalezen jako část radarového vykreslovacího systému pojmenovaném Comprehensive Display System (CDS) Ralphem Benjaminem, který pracoval pro britské Royal Navy Scientific Service. Benjaminův projekt užíval analogových počítačů k vypočítání budoucí polohy cíle letadel založený na několika počátečních bodech poskytnutých uživatelem pomocí joysticku. Benjamin cítil, že je třeba vynaleznout vkusnější vstupní zařízení a vymyslel ball tracker systém pojmenovaný roller ball pro tento účel v roce 1946. Zařízení bylo patentováno v roce 1947, ale byl postaven jenom jediný prototyp využívající kovovou kuličku otáčející se na dvou pogumovaných kolečkách a toto zařízení bylo uchováno jako vojenské tajemství.\n\nTrackball byl poprvé sestrojen Tomem Cranstonem, Fredem Longstaffem a Kenyonem Taylorem jako součást Royal Canadian Navy's DATAR systému v roce 1952. DATAR byl podobný v pojetí k displeji Benjamina, ale využíval digitálních počítačů k výpočtu tratí a odesílal výsledná data komandovým lodím používajících rádiové signály pulzně kódové modulace. Tento trackball používal kanadskou five-pin bowlingovou kuličku.\nTrackball DATARu používal čtyř disků k zachycení pohybu, po dvou pro pohyb po ose X a po dvou pro pohyb po ose Y . Několik válečků poskytlo mechanickou podporu. Když bylo kuličkou otáčeno, zachycující disky se otočily a kontakty na jejich vnějších okrajích vytvořily periodický kontakt s dráty produkujícími impulsy z výstupu s každým pohybem kuličky. Počítáním impulsů mohl být rozeznán fyzický pohyb kuličky.\n\nOd roku 1966 americká společnost Orbit Instrument Corporation vyrobila zařízení pojmenované X-Y Ball Tracker, který byl zabudován do radarových letových ovládacích pultů.\nPodobné zařízení trackballu v německém Bundesanstalt für Flugsicherung bylo sestrojeno týmem kolem Rainera Mallebreina z Telefunken Konstanz jako součást vývoje pro Telefunkenovu počítačovou infrastrukturu kolem hlavní konstrukce TR 440, procesový počítač TR 86 a video terminál SIG 100-86, který začal v roce 1965. Tento trackball byl pojmenován Rollkugel (německy „kutálející se kulička“). Poněkud později vedl nápad změněny tohoto zařízení k představení první počítačové kuličkové myši (stále pojmenované Rollkugel, model RKS 100-86), která byla navržena jako alternativní vstupní zařízení ke světelným perům a trackballům pro Telefunkenský počítačový systém od roku 1968. \n\nV pozdějších modelech trackballu byly kontakty nahrazeny „chopper kolečkem“, které mělo vyřezané malé otvory ve stejných místech jako kontakty. LED dioda vrhala světlo skrz otvory na optický snímač. Jak disk rotoval, otvory střídavě tvořily řadu a potom blokovaly světlo z LED diody, způsobující impulsy vytvářené ve snímači. Obsluha byla jinak podobná.\nMyš používala stejný základní systém rozeznávající pohyb, ale měla problém, že kulička byla v kontaktu se stolem nebo podložkou na myš. Aby bylo možné zajistit plynulý pohyb, kulička byla často pokryta protiskluzovým povrchem, který byl záměrně lepkavý. Pohybování myší mělo tendence sbírat nečistotu a zanést ji do systému, kde by mohla znemožnit otáčení chopper kolečka, což by vyžadovalo vyčištění. Oproti tomu je trackball v kontaktu jenom s uživatelovou rukou a má tendenci být čistější.\n\nPozdější nahrazení kuliček z myší za přímou optickou stopu v roce 1990 přivedlo trackball do nevýhody a zahnalo ho k ústupu do kouta, ale jeho výrazné přednosti zůstaly důležité. Většina trackballů dnes užívá přímou optickou stopu, která sleduje body na kuličce.\nVětšina trackballů má dnes, jako moderní myši, přídavné zařízení primárně určené pro rolování. Některé mají rolovací kolečko jako většina myší, ale nejčastějším typem je rolovací kroužek (prsten), který se otáčí kolem kuličky. Kesington SlimBlade Trackball podobně sleduje kuličku samotnou ve třech rozměrech (dimenzích) pro rolování. \n\nOd roku 2013 se výrobě spotřebních trackballů věnují dvě společnosti, Logitech a Kensington, ačkoli Logitech zúžil její produkovanou řadu do dvou modelů. Ostatní menší společnosti příležitostně nabízejí trackbally v jejich produkované řadě. Microsoft byl hlavní výrobce, zahrnující model pro děti nazvaný EasyBall, ale přerušil výrobu všech jeho produktů. Trackball Explorer od Microsoftu je stále populární.\n"}
{"id": "38290", "url": "https://cs.wikipedia.org/wiki?curid=38290", "title": "Skandál (rozcestník)", "text": "Skandál (rozcestník)\n\nSkandál, také aféra, je chování většinovou společností považované za nemorální a/nebo šokující, bez ohledu na to je-li právně postihováno nebo ne. Další významy jsou uvedeny níže:\n\n"}
{"id": "38293", "url": "https://cs.wikipedia.org/wiki?curid=38293", "title": "Lengyelská kultura", "text": "Lengyelská kultura\n\nLengyelská kultura je archeologická kultura přelomu neolitu a eneolitu (někdy mezi 4400–4300 př. n. l.) rozšířená na starém sídelním území středních a severovýchodních Čech. Patří do rozsáhlého komplexu kultur, které se v závěru neolitu šířily do střední Evropy (Slovensko, Morava, Rakousko, Čechy) z Balkánu. Název vznikl podle hrazeného sídliště u Lengyelu v jižním Maďarsku.\n\nLengyelská kultura (někdy také pozdně lengyelský horizont) vznikla smíšením vlivů z jihovýchodu, kultury s moravskou malovanou keramikou - MMK a kultury s vypíchanou keramikou. Jednalo se tedy o smíšení vlivů z jihovýchodu a západu. Na lengyelskou kulturu navazuje v Čechách jordanovská skupina.\n\nK lengyelské kultuře bylo na českém území identifikováno 23 jednotlivých hrobů. Většinou se jedná o kostrové pohřby. Kostry jsou uloženy ve skrčené poloze na levém i pravém boku. Cca 20 % tvořily žárové hroby. Není známo žádné pohřebiště. V hrobě v Praze-Bubenči byly nalezeny na českém území vůbec nejstarší měděné předměty.\n\nMarie Zápotocká na základě nálezů vydělila dva horizonty keramiky lengyelské kultury:\n\nJe souběžný s MMK II.a. Název pochází ze souboru nálezů (z výzkumu Rudolfa Turka), který obsahoval poháry, zásobnice, misky na nožkách, mísy s výrazně zesíleným hrdlem. Keramika byla plasticky zdobena množstvím pupků. Jinak je nezdobená (pouze jeden střep malovaný, což vedlo k domněnkám, že se jedná o keramiku kultury s moravskou malovanou keramikou).\n\nJe souběžný s MMK II.b/c. Soubor obsahoval stejné tvary jako kulturní jáma z Horního Cetna, ale keramika byla zdobena velkým množstvím vpichů a rytých meandrovitých a klikatkovitých vzorů. Vůbec poprvé se zde vyskytují pravá ucha.\n\nZ tohoto období jsou na území Čech první doklady výšinných, zatím jen lehce (pokud vůbec) opevněných sídlišť. Lehkým opevněním je míněn příkop nebo palisáda, případně opevnění složené z obou. Jedná se o lokality Chrudim-Pumberka, Topol v okrese Chrudim a Klučov v okrese Kolín.\n\n"}
{"id": "38295", "url": "https://cs.wikipedia.org/wiki?curid=38295", "title": "Uspořádání pojezdu", "text": "Uspořádání pojezdu\n\nUspořádání pojezdu je konstrukční provedení pojezdu lokomotivy nebo jiného kolejového vozidla. Popisuje především počet a umístění náprav a které z nich jsou hnané.\n\nBez ohledu na konkrétní značení dané železniční společnosti existuje i značení obecného uspořádání pojezdů. Tyto soustavy se vyvinuly nezávisle v různých regionech.\n\nOznačení se skládá se z písmen a číslic. Popisují pojezd vozidla odpředu dozadu. Arabské číslice označují nepoháněné (běžné) nápravy, písmena hnací nápravy. Pokud jsou nápravy v samostatném podvozku, je za číslem či písmenem apostrof. Pokud je každá náprava hnaná nezávisle (má vlastní pohon), dává se za písmenné označení malé písmeno „o“. \n\nPříklady:\n\nToto značení se skládá ze tří čísel: počet běhounů vpředu – počet hnacích kol – počet běhounů vzadu.\nPro lokomotivy se samostatně hnanými skupinami kol (například Malletova soustava) může mít tento zápis dvě nebo dokonce tři číslice uprostřed. Ty pak ukazují počet hnaných a spřažených náprav v jednotlivých skupinách. \n\nPříklady (odpovídají charakteristikám u písmenného značení):\n\nPro každou konstrukční skupinu je zavedeno jméno typické lokomotivní řady. \n\nPříklady:\n\nOdpovídá americkému, ale udává počet náprav (čísla jsou tedy poloviční). V některých zemích (Francie, Rumunsko) tvořilo uspořádání přímo lokomotivní řadu – 231, 050 atd. \n\nZlomek udával poměr spřažených (hnaných) náprav ku celkovému počtu. Například 3/6 znamená tři hnané nápravy z celkových šesti. Takto se označují lokomotivy ve Švýcarsku – např. Re 8/14 \n\n\n"}
{"id": "38296", "url": "https://cs.wikipedia.org/wiki?curid=38296", "title": "Loděnice (přítok Berounky)", "text": "Loděnice (přítok Berounky)\n\nLoděnice nebo Kačák je levý přítok řeky Berounky, který odvodňuje východní oblasti Džbánu a Křivoklátské vrchoviny, jakož i okraje Pražské plošiny a Hořovické pahorkatiny. Povodí Loděnice tak zaujímá jihozápad a jih okresu Kladno a přilehlé končiny okresů Rakovník, Praha-západ a Beroun.\n\nPůvodní název toku, který se vyskytuje i na mapách, je \"Loděnice\". Podle obce Kačice, kterou protéká, je místně označován jako \"Kačák\".\n\nLoděnice pramení ve vrchovině Džbán, v nadmořské výšce 497 m na východním úbočí jejího stejnojmenného návrší (Džbán, 535 m), asi 1 km jihozápadně od Kroučové. Dále míří otevřeným bezlesým údolím zhruba k východu. V oblasti Řevničova a Mšece leží na potoce řada rybníků: Nový, Bucký (Bucek), Punčocha, Mlýnský, Pilský, Červený a Lodenický rybník. Bucký rybník je oblíbeným rekreačním místem, rozkládají se u něj chatové osady a tábořiště. Kačák postupně stáčí svůj tok jihovýchodním až jižním směrem, mezi Kamennými Žehrovicemi a Srby vytváří v místě pokleslém následkem těžby uhlí Turyňský rybník, největší vodní plochu kladenského okresu, chráněnou jako významné útočiště vodního ptactva (PR Záplavy). Za Záplavami už se údolí potoka po celý zbytek jeho cesty stává lesnatým a od Srb až po obec Loděnice se oblastí táhne přírodní park Povodí Kačáku. Další rozsáhlá chatová oblast leží při Loděnici za Malými Kyšicemi. U Svatého Jana pod Skalou a Hostimi se potok v sevřeném hlubokém údolí několika zákruty prořezává působivými vápencovými útesy a nakonec 1,5 km severozápadně od Srbska v nadmořské výšce 211 m ústí zleva do Berounky.\n\n\nHlásné profily:\nLoděnice vytváří výrazně protáhlé povodí s říční sítí péřovitého uspořádání. Přítoky jsou vesměs drobné, nepřesahující několik kilometrů délky (největší z nich, Černý potok jižně od Unhoště, měří asi 7,7 km): \n\n\"(L = levý, P = pravý)\"\n\nV povodí říčky se nachází na 229 vodních ploch o celkové rozloze přes 219 ha. Z nich přímo na toku Loděnice leží (po proudu) následující:\n\nVyjma kratších úseků kolem obcí Kačice a Loděnice se téměř celý tok Loděnice nalézá v některém velkoplošných chráněných území. \n\n\n\n\n"}
{"id": "38300", "url": "https://cs.wikipedia.org/wiki?curid=38300", "title": "Software602", "text": "Software602\n\nSoftware602 a.s. je česká společnost dodávající chytrá řešení pro automatizaci kancelářských procesů. Původně se specializovala na kancelářský software, později se začala specializovat na technická řešení pro práci s elektronickými dokumenty s právním účinkem a zejména na jejich dlouhodobou archivaci.\n\nSpolečnost Software602 s. r. o. byla založena 1. ledna 1991 autory textového editoru Text602. Číslo 602 v názvu je odkazem na pořadové číslo základní organizace Svazarmu, na jejíž půdě byl textový editor původně vyvinut.\n\nTextový editor T602 ve své době rychle získal dominantní postavení na českém trhu a společnost Software602 po něm uvedla na trh další produkty (M602, Calc602), získala řadu ocenění a založila pobočku na Slovensku. Jeden ze zakladatelů Richard Kaucký byl v roce 1995 vyhlášen osobností české informatiky. V roce 1994 bylo přijato strategické rozhodnutí zaměřit se na vývoj software. Proto byly některé aktivity utlumeny nebo vyčleněny do dceřiných firem. Dceřinou firmu Editel, která se věnovala mezipodnikové komunikaci ve standardu EDI, získala od Software602 společnost Deloitte. \n\nV roce 1995 se stává akciovou společností. V době, kdy se začal rozšiřovat konkurenční kancelářský balík Microsoft Office, odolávala společnost Software602 konkurenci déle než jiní dodavatelé textových editorů (např. WordPerfect), nicméně nakonec i ona postupně opustila oblast kancelářského software, a posléze i software pro domácnosti a malé firmy vůbec, byť se na trh kancelářských programů (602PC Suite, 602Office, iOffice) a dalšího software (602XML, 602SQL) zkoušela ještě několikrát vrátit.\n\nOd roku 2004 se Software602 zaměřuje na interaktivní formuláře a elektronické dokumenty s právním účinkem, zejména ve formátu PDF/A. V roce 2007 se tyto „chytré formuláře“ stávají technologickým základem vznikající sítě Czech POINT. V roce 2009 byla firma jedním z klíčových technologických dodavatelů informačního systému datových schránek (včetně vývoje transakčního jádra systému) a získala řadu zákazníků z komerčního sektoru.\n\nDnes dodává většinou řešení na míru pro větší a střední organizace. Tato řešení využívají vlastních produktů. V roce 2010 zprovoznila portál SecuStamp, kde provozuje služby dlouhodobé ověřitelnosti autenticity důležitých elektronických dokumentů. Služba je celoevropská a propojená se 150 akreditovanými certifikačními autoritami a v roce 2011 byla vyhlášena IT projektem roku. Společnost se začala také intenzivně zabývat vývojem nástrojů pro práci s elektronickými dokumenty v mobilních zařízeních s různými operačními systémy.\n\n"}
{"id": "38311", "url": "https://cs.wikipedia.org/wiki?curid=38311", "title": "Washington, D.C.", "text": "Washington, D.C.\n\nWashington, D.C. (anglická výslovnost [ˈwɑːʃɪŋtən ˌdiːˈsiː], počeštěná výslovnost [vošinkton; vašinkton] ) je hlavní město Spojených států amerických, sídlo prezidenta, Kongresu a Nejvyššího soudu. Zaujímá celé území federálního distriktu District of Columbia (zkráceně D.C.), nacházejícího se na východě Spojených států, v Jihoatlantské oblasti jižního regionu USA. Na severu a východě hraničí s Marylandem, přirozenou jihozápadní hranici s Virginií tvoří řeka Potomac. Založeno bylo roku 1790, jeho jméno vzniklo jako pocta prvnímu prezidentovi USA Georgi Washingtonovi. Hlavním městem Spojených států je od roku 1800, předtím mělo obdobné postavení osm jiných měst. V roce 2010 byl Washington 24. nejlidnatějším městem USA.\n\nNa území Washingtonu nestojí žádné mrakodrapy, které jsou v jiných městech USA typické. To je zapříčiněno nařízením, které zakazuje stavbu vyšších objektů než je Washingtonův monument. Převládají zde budovy veřejných institucí a budovy administrativní. Zástavba výškovými budovami začíná až za řekou Potomac ve virginském Arlingtonu. Nejvýznamnějšími budovami ve Washingtonu jsou Bílý dům, úřední sídlo prezidenta USA, Kapitol, sídlo Kongresu, a budova Nejvyššího soudu.\n\nVšeobecně známé je, že Washington, D.C. nese své jméno podle prvního prezidenta George Washingtona, který také vybral jeho umístění. Méně známý je význam zkratky D.C. neboli \"District of Columbia\". „District“ označuje oblast okresu, na kterém mělo být a bylo podle ústavy Spojených států vybudováno nové hlavní město Unie. „Columbia“ je dobové poetické označení pro vznikající Spojené státy americké. District of Columbia tedy znamená Oblast Spojených států amerických.\n\nDo 17. století sídlil na území Washingtonu indiánský kmen Algonkingů. Od konce 17. století zde vznikaly první osady přistěhovalců. Roku 1749 bylo založeno blízké město Alexandria v tehdejší britské kolonii (a pozdějším unijním státě) Virginii.\n\nV roce 1790 vybral George Washington toto místo pro stavbu budoucího hlavního města. Vláda se sem přesunula v roce 1800, krátce poté, co byl dokončen Kapitol. Za druhé Britsko-americké války byl 24. srpna 1814 Washington těžce poničen.\n\nBěhem americké občanské války bylo město proti jednotkám jižanských Konfederovaných států amerických ubráněno. Pět dnů po konci války, 14. dubna 1865, byl při slavnostním představení ve Fordově divadle ve Washingtonu zavražděn prezident Abraham Lincoln.\nV roce 1976 zahájilo provoz washingtonské metro.\n\n\nPodle sčítání lidu z roku 2010 zde žilo 601 723 obyvatel. Bílí Američané tvořili 38,5 % obyvatelstva, Afroameričané 50,7 %, Asijští Američané 3,5 %, Američtí indiáni 0,3 %, Pacifičtí ostrované 0,1 %, jiná rasa 4,1 % a dvě a více ras 2,9 %. Obyvatelé hispánského původu, bez ohledu na rasu, tvořili 9,1 % obyvatelstva. Většina bělošských obyvatel je britského původu, zatímco většina Hispánců má své kořeny v Salvadoru. 83,42 % obyvatel mluví doma pouze anglicky a 9,18 % španělsky. Co se týče náboženství, 72 % populace hlavního města USA je křesťanského vyznání, následovaní buddhisty (4 %), muslimy (2 %) a židy (1 %).\n\nNejvíce obyvatel měl Washington D.C. v roce 1950, kdy měl něco málo přes 800 tisíc obyvatel, poté se v rámci bílého útěku začali běloši stěhovat na předměstí. Washington D.C. si v 90. letech 20. století vysloužil nelichotivou přezdívku \"\"murder capital\"\" neboli „vražedné hlavní město“, protože měl jeden z nejvyšších počtů vražd v poměru na obyvatele v USA, z nichž velká většina byla spáchána černochy. I dnes je většina zločinu koncentrována do několika málo černošských čtvrtí. Od 90. let se nicméně situace postupně zlepšuje, probíhá gentrifikace a do města se stěhují běloši.\n\nCelá metropolitní oblast, zasahující i do států Maryland a Virginia, má 5,8 milionu obyvatel. Nalézají se v ní sídliště (mnohdy se statusem Census-designated place) jako Bethesda a North Bethesda a větší počet tzv. \"residential areas\", tedy oblastí pro bydlení zámožných vrstev obyvatelstva.\n\nMěstskou hromadnou dopravu zajišťuje společnost \"Washington Metro\". Páteřní systém tvoří pět linek metra (Metrorail). To je doplněno autobusovými linkami.\n\nHlavní nádraží – Union Station je nedaleko Kapitolu. Operují zde Amtrak (dálkové spoje), MARC (příměstské spoje – směr Maryland) a VRE (příměstské spoje – směr Virginie).\n\nCo se týče letecké dopravy, Washington, D.C. je napojeno na tři letiště: Ronald Reagan Washington National Airport, Washington Dulles International Airport a Baltimore–Washington International Airport (BWI). Dále se kolem samotného města nachází speciální vzdušný prostor nazvaný P56, který má tzv. identifikační zónu o poloměru 50 mil, uvnitř ní chráněnou zónu (zapovězenou pro všechny civilní letouny) o poloměru 17 mil okolo Washingtonova monumentu a vnitřní chráněnou zónu o poloměru 3 míle kolem Kapitolu. Tento vzdušný prostor brání stíhačky na základně Andrews, cca 10 mil jižně od města.\n\n\n"}
{"id": "38313", "url": "https://cs.wikipedia.org/wiki?curid=38313", "title": "Skandál", "text": "Skandál\n\nSkandál (do češtiny se tento výraz dostal přes německé \"Skandal\", a tam přes francouzské \"scandale\", z původně řeckého \"skandalon\"), neboli aféra (z francouzského \"affaire\") je veřejná ostuda, jejíž příčinou je skutečné nebo domnělé chování osob nebo skupin, institucí – zpravidla výše postavených nebo autoritativních – které společnost považuje za nepřijatelné, za překračující meze obvyklé tolerance, nebo za nemorální či korupční. Skandály se mohou týkat jak jednání, které není v rozporu se zákony, tak i jednání, které explicitně nebo svou povahu zákon porušilo nebo je trestné.\n\nObvinění, na nichž je skandalizace postavena, může obsahovat jak skutečnost, tak domněnky, a mohou se týkat i jednání, v jehož hodnocení se společnost neshoduje.\n\nTypy skandálů, podle toho v které skupině společnosti se vyskytly:\n\nVýznamné skandály se často rozvinou také kolem podezření nebo obvinění ze zločinů a trestných činů, zejména pokud obviněný je významnou osobností nebo příslušníkem významné instituce (policie, církev, škola, mládežnické organizace, politické strany, státní úřady a zastupitelské sbory, zdravotnická zařízení atd.).\n\n\n"}
{"id": "38314", "url": "https://cs.wikipedia.org/wiki?curid=38314", "title": "Evropská liga UEFA", "text": "Evropská liga UEFA\n\nEvropská liga UEFA, do roku 2009 Pohár UEFA, je klubová fotbalová soutěž mezi evropskými týmy pořádaná organizací UEFA. Byla založena v roce 1955 jako Veletržní pohár, přejmenována na Pohár UEFA byla v roce 1971 a od roku 2009 nese název Evropská liga UEFA.\n\nPůvodně byla soutěž založena v roce 1955 jako Veletržní pohár. V roce 1971 převzala řízení soutěže oficiálně UEFA. Od té doby se mohou přihlašovat týmy, jež se umístí v lize za mistrem, případně za vítězem národního poháru, nebo vítěz ligového poháru.\n\nOd sezóny 1980/81 je v platnosti ustanovení o počtu zástupců na základě úspěšnosti jednotlivých zemí v pohárových soutěží v posledních pěti letech (tři země mají v 1. kole Poháru UEFA vždy po čtyřech zástupcích, pět zemí po třech, 13 po dvou, 11 po jednom zástupci a ostatní si musí vybojovat postup v předkolech). Od ročníku 1999/00 se soutěže zúčastňují i vítězové národních pohárů, neboť jejich soutěž PVP byla zrušena. Rozšíření Ligy mistrů zasáhlo i tuto soutěž, neboť poražení ve 3. předkole Ligy mistrů postupují alespoň do 1. kola Poháru UEFA, a třetí týmy ve skupinách základní části Ligy mistrů do kola třetího.\n\nOd sezóny 2009/10 byl rozšířen počet startujících týmů na 48. Týmy jsou rozděleny do 12 skupin po 4 účastnících a utkávají se každý s každým na domácím i venkovním hřišti. Do další fáze turnaje postupují dva nejúspěšnější týmy z každé skupiny. Pravidlo doplnění o tým z 3. míst ve skupinách Ligy mistrů zůstalo zachováno.\n\nAž do semifinále se hraje vyřazovacím způsobem (doma – venku), při rovnosti bodů i rozdílu branek se góly dosažené na hřišti soupeře počítají dvojnásobně; když ani to nerozhodne, následuje prodloužení 2 × 15 minut, popřípadě pokutové kopy. Finále bylo dříve dvoukolové, od sezóny 1997/98 se stejně jako finále Ligy mistrů hraje na jedno utkání na předem určeném stadionu.\n\nZdroj: \n\n"}
{"id": "38319", "url": "https://cs.wikipedia.org/wiki?curid=38319", "title": "Milan Baroš", "text": "Milan Baroš\n\nMilan Baroš (* 28. října 1981, Valašské Meziříčí) je český fotbalový útočník, od června 2017 hráč FC Baník Ostrava. Mimo Česko působil na klubové úrovni ve Velké Británii (Anglii), Francii a v Turecku.\n\nJe držitel bronzové medaile z Mistrovství Evropy 2004 a s 5 góly nejlepší střelec tohoto turnaje, se 41 góly druhý nejlepší střelec v historii české fotbalové reprezentace (za Janem Kollerem s 55 góly) a člen Klubu ligových kanonýrů. Také mistr Evropy hráčů do 21 let z roku 2002.\n\nSpolečně s Vladimírem Šmicerem se stal v dresu Liverpoolu v roce 2005 prvním českým vítězem prestižní Ligy mistrů UEFA. Je znám svým přímočarým tahem na bránu a dobrou orientací v pokutovém území soupeře.\n\nSvoji fotbalovou kariéru začal v TJ Vigantice, odkud v průběhu mládeže zamířil nejprve do TJ Rožnov pod Radhoštěm, a poté do FC Baník Ostrava.\n\nV roce 1998 se propracoval do prvního týmu Baníku, debutoval v 1. české fotbalové lize a stal se hráčem základní sestavy. V roce 2000 zvítězil v české anketě Fotbalista roku v kategorii Talent roku. V české lize odehrál celkem 76 zápasů a dal 22 gólů. Jako nadějný hráč přestoupil v roce 2002 za cca 3,2 milionu £ do anglického Liverpoolu.\n\nV anglickém velkoklubu dostal dres s číslem 5. Debutoval v zápase Ligy mistrů v Barceloně, v němž se zrodila remíza, byl to zároveň jediný zápas sezóny 2001/02, do kterého mladý útočník zasáhl.\n\nV následující sezóně 2002/03 dvakrát skóroval ve svém prvním utkání v Premier League 14. září 2002 proti Boltonu Wanderers, které Liverpool vyhrál venku 3:2. V lize pak skóroval ještě v následujících zápasech:\nLigovou sezónu zakončil Liverpool na 5. místě tabulky, Milan Baroš vstřelil během 27 zápasů celkem 9 gólů. Další přidal v pohárových soutěžích - v Lize mistrů a v Anglickém ligovém poháru, který s týmem v této sezóně vyhrál, když ve finále Liverpool porazil Manchester United 2:0 (Liverpool tak získal 7. trofej v této soutěži).\n\nV této sezóně se vzhledem k jeho dosavadním výborným výkonům očekávala od českého útočníka další vydařená vystoupení, nicméně Milan Baroš utrpěl v jednom utkání zlomeninu kotníku a byl vyřazen na 6 měsíců ze hry. Celkem zaznamenal pouze dvě branky:\n\nV létě 2004 proběhlo EURO 2004, kde se Milan Baroš stal s 5 góly nejlepším střelcem turnaje. V Liverpoolu se udála změna na trenérském postu, francouzského kouče Gérarda Houlliera (odešel do Lyonu) nahradil španělský trenér Rafael Benítez (přišel z Valencie).\n\nTato sezóna byla pro českého hráče nejvydařenější v dresu Liverpoolu. Když odešel Michael Owen do Realu Madrid a Emile Heskey do Birminghamu City, Baroš se stal hlavním útočníkem klubu. V lize nasázel 9 gólů včetně hattricku do sítě Crystal Palace FC, v Anglickém ligovém poháru dal dvě branky Millwallu a v Lize mistrů se trefil rovněž dvakrát (proti AS Monaco v základní skupině a proti Leverkusenu v osmifinále).\nLigové góly:\n\nMilan Baroš se stal vítězem Ligy mistrů 2004/05, když Liverpool dokráčel až do finále, ve kterém porazil na pokutové kopy AC Milán a získal svůj 5. titul v této soutěži, ačkoli prohrával již 0:3 po poločase. Baroš měl podíl na vyrovnávacím gólu, když na něj směřovala přihrávka do pokutového území, posunul ji patičkou na nabíhajícího Stevena Gerrarda, jenž byl faulován. Nařízený pokutový kop proměnil v 60. minutě Xabi Alonso. Milana Baroše pak v 85. minutě vystřídal Djibril Cissé.\n\nV Anglickém ligovém poháru se Liverpool rovněž propracoval až do finále proti Chelsea FC, ale prohrál jej 2:3, Baroš nastoupil do utkání v 74. minutě. Se 13 vstřelenými brankami zakončil sezónu na děleném prvním místě tabulky střelců klubu.\n\nV červnu 2005 se zdála Barošova budoucnost v Liverpoolu nejistá. Liverpool navíc získal na hrot konkurenta, ze Southamptonu přišel vytáhlý útočník Peter Crouch. Milan odehrál jen dvě utkání v sezóně, do nichž nastoupil jako střídající hráč (gól nevstřelil). Trenér Rafael Benítez začal upřednostňovat Djibrila Cissého, Fernanda Morientese a Petera Crouche. O Baroše stál David O'Leary, trenér Aston Villy, kam se nakonec český hráč rozhodl přestoupit. Zároveň popřel rozepře se španělským trenérem Liverpoolu Benítezem. O českého útočníka projevil zájem i francouzský klub Olympique Lyon vedený Gérardem Houllierem, pod nímž dříve Baroš hrál v Liverpoolu, a německý FC Schalke 04. Baroš upřednostnil setrvání v anglické Premier League.\n\nV létě 2005 přestoupil za 6,5 milionu £ do birminghamského klubu Aston Villa FC, kde podepsal čtyřletý kontrakt. Dostal dres s číslem 10. Ve svém prvním zápase za Aston Villu vstřelil v 11. minutě jediný gól zápasu proti Blackburnu Rovers (dostal rovněž žlutou kartu). Sezónu dokončil s 8 vstřelenými góly ve 25 zápasech.\n\nPod novým trenérem Martinem O'Neillem začal další sezónu 2006/07 jako první útočník. Nastupoval v útoku s kolumbijským forwardem Juanem Pablem Ángelem, nicméně záhy se zranil a ztratil místo v sestavě. Svůj střelecký účet sezóny otevřel 11. prosince v utkání proti Sheffield United FC (2:2). To však příliš nepřesvědčilo trenéra a český útočník dostával stále méně prostoru v prvním týmu Aston Villy. Poslední gól v dresu Villy zaznamenal v zápase FA Cupu proti Manchesteru United, v němž střídal na hřišti v 53. minutě Ángela a v 74. minutě vstřelil jediný gól svého týmu (United vyhráli 2:1). Celkem odehrál Milan Baroš v Aston Ville 51 utkání a vstřelil 14 gólů (ve všech soutěžích). Ligovou bilanci má 42 zápasů a 9 gólů.\n\nV lednovém přestupním termínu 2007 byl prodán do Lyonu, součástí transferu byla i výměna norského hráče Johna Carewa opačným směrem.\n\nV lednu 2007 přestoupil Baroš do francouzského klubu Olympique Lyon. Shledal se zde se svým bývalým trenérem z Liverpoolu Gérardem Houllierem. 24. ledna debutoval ve francouzské lize proti FC Girondins de Bordeaux, dostal se na hřiště v 58. minutě, nicméně Lyon prohrál 1:2. Ve 22. kole francouzské ligy 28. ledna 2007 nastoupil poprvé v základní sestavě a zařídil svým prvním gólem v dresu Lyonu remízu 1:1 s OGC Nice, když v 39. minutě vyrovnával na 1:1.\n\n18. dubna 2007 v zápase proti Stade Rennais FC si před kamerunským hráčem soupeře Stéphanem Mbiou ucpával nos a mával před ním rukou, jako by rozháněl zápach, toto gesto vyvolalo rozruch a Baroš byl nařčen z rasistického chování. Český útočník se hájil, že to bylo běžné fotbalové gesto, které nemělo s rasismem nic společného. Zároveň poslal kamerunskému hráči omluvný dopis. Toto vysvětlení nepřesvědčilo představitele organizací na ochranu lidských práv ani samotného Mbiu, jenž se ve francouzském deníku L'Equipe vyjádřil, že Barošovi neodpustí. Disciplinární komise neshledala Baroše vinným z rasistického chování, ale udělila mu 3-zápasový trest za nesportovní chování. K incidentu se vyjádřil i francouzský krajně pravicový kandidát na prezidenta Jean-Marie Le Pen, jenž býval sám často obviňován z rasismu. Na otázku, zda jej takové chování šokuje, odpověděl: „\"Ano, není to moc elegantní.\"“\n\n1. listopadu 2007 byl Milanu Barošovi zadržen policií jeho vůz Ferrari F430, neboť na dálnici mezi Lyonem a Ženevou výrazně překročil povolenou 130 km/h rychlost, bylo mu radarem naměřeno 271 km/h. Šéf policie v Ainu se vyjádřil, že jde o nový rychlostní rekord departmentu, měl překonat 248 km/h motocyklisty z roku 2000.\n\nZa Lyon dal Baroš ve 24 ligových zápasech celkem 7 branek.\n\nV lednu 2008 odešel na hostování do Portsmouthu. 30. ledna odehrál první zápas proti Manchesteru United. Sehrál v klubu významnou roli během zisku FA Cupu v roce 2008. Ve čtvrtfinále FA Cupu 8. března proti témuž soupeři (Manchester United) byl na něj v 78. minutě odpískán faul v pokutovém území polskému brankáři Tomaszovi Kuszczakovi, jenž za zákrok dostal červenou kartu. Nařízený pokutový kop proměnil Sulley Muntari a Portsmouth favorita na stadionu Old Trafford překvapivě vyřadil výsledkem 0:1. V následujícím semifinálovém utkání 5. dubna na hřišti West Bromwiche Albion přihrával v 54. minutě nigerijskému útočníkovi Nwankwo Kanuovi na jediný a rozhodující gól utkání. Ve finále 17. května porazil Portsmouth Cardiff City FC opět stejným výsledkem 1:0 a získal pohár, Milan Baroš střídal v 87. minutě střelce gólu Nkwanko Kanua. Byl to zároveň jeho poslední zápas v dresu Portsmouthu, poté se vrátil v červnu 2008 do Lyonu, ale za něj už nenastoupil. V srpnu 2008 přestoupil do Galatasaray Istanbul. V Premier League během 12 zápasů nevstřelil v dresu Portsmouthu žádný gól.\n\nV srpnu 2008 se upsal na tři roky věhlasnému tureckému klubu z Istanbulu Galatasaray SK, přestoupil za 7 milionů €. Zde prožil střelecké obrození a obnovil spolupráci s dřívějším spoluhráčem s Liverpoolu Harry Kewellem.\n\n18. září 2008 se objevil poprvé v základní sestavě v prvním kole Evropské ligy proti AC Bellinzoně a vstřelil dva góly. O tři dny později při svém ligovém debutu se opět dvakrát trefil, tentokrát do sítě Kocaelisporu, Galatasaray vyhrálo u soupeře 4:1. 30. listopadu 2008 rozhodl hattrickem o výhře nad Hacettepe SK 3:1.\n\n21. prosince 2008 se díky hattricku v utkání proti rivalovi Beşiktaş JK dostal na čelo ligových kanonýrů, měl nyní na kontě 14 branek. Galatasaray porazil Beşiktaş 4:2, Milan Baroš dal dvě ze tří branek z pokutového kopu. V této sezóně 2008/09 se stal s 20 góly nejlepším střelcem turecké nejvyšší ligy Süper Lig, ke koruně střelců potřeboval 31 zápasů.\n\nPo třech ligových zápasech dvakrát skóroval Milan Baroš v utkání proti Kayserisporu (4:1). Další dva góly zaznamenal 13. září proti Beşiktaşi Istanbul při výhře 3:0 (byla to jeho třetí a čtvrtá branka sezóny).\n\nPo zákroku Emre Belözoğlua v 1. minutě derby Fenerbahçe–Galatasaray měl nadvakrát zlomenou nohu a na 4 a půl měsíce byl mimo hru. Vrátil se 14. března 2010 v zápase proti MKE Ankaragücü, kde také jednou skóroval. 11. dubna 2010 vstřelil hattrick v domácím utkání proti Diyarbakirsporu (výhra 4:1). 17. dubna 2010 vstřelil gól proti Manisasporu.\n\nTýden před startem turecké ligy 7. srpna 2010 prodloužil smlouvu s Galatasaray. V této sezóně sužovala Milana Baroše řada zranění. Začal dobře, dvakrát se trefil v kvalifikaci Evropské ligy proti ukrajinskému celku FK Karpaty Lvov. První ligový gól zaznamenal v utkání proti Eskişehirsporu, které Galatasaray vyhrálo 3:1. O tři týdny později se blýskl hattrickem do sítě İstanbul Büyükşehir Belediyesporu (výhra 3:1), ale pro zranění zápas nedohrál. Po návratu na trávník 17. října 2010 vstřelil dva góly MKE Ankaragücü, ale poté se opět zranil. Nastoupil po 7 týdnech na závěrečných 10 minut souboje s Beşiktaşem. Smůla pokračovala dál, během těchto několika minut přišlo opět zranění. Po vyléčení ze zranění podával ve druhé polovině sezóny výborné výkony.\n\n29. července 2011 vstřelil Baroš úvodní 2 góly v přátelském utkání proti svému bývalému klubu Liverpoolu FC. Trefil se v 9. a 40. minutě, utkání skončilo výsledkem 3:0.\n\nV sezóně 2011/12 do obrany Galatasaraye přibyl Barošův bývalý reprezentační kolega Tomáš Ujfaluši, jenž přestoupil z Atlética Madrid. Český útočník (Baroš) nevstoupil do sezóny tak dravě jako v předešlých letech. Po slabších výkonech v prvních dvou ligových zápasech ztratil místo v základní sestavě, nahradil jej švédský útočník Johan Elmander. Po několika týdnech na lavičce náhradníků dostal Milan Baroš šanci na hřišti.\n\nV zápase 5. ligového kola proti domácímu MKE Ankaragücü se Baroš dostal na trávník v 74. minutě, když střídal zraněného Engina Baytara. Po necelých 10 minutách uzavřel skóre z pokutového kopu na 3:0, byl to jeho první gól sezóny. V následujícím zápase 6. kola proti Bursasporu šel Baroš na hřiště v 83. minutě za stavu 1:1 a již za čtyři minuty vstřelil vítězný gól, Galatasaray vyhrálo doma 2:1. V 58. minutě utkání proti Sivassporu zvýšil z pokutového kopu na 2:0, domácí Galatasaray v závěru udržel vítězství 2:1 navzdory vyloučení svých hráčů Engina Baytara a Johana Elmandera. Tímto gólem se Milan Baroš stal členem Klubu ligových kanonýrů. Tyto jeho zlepšené výkony vedly kouče istanbulského klubu Fatiha Terima ke změně rozestavení na 4-4-2, Milan Baroš začal nastupovat v útoku vedle Johana Elmandera. Změněný systém hry se osvědčil, Baroš se trefil ve třech zápasech v řadě (proti İstanbulu BB, Samsunsporu, Karabüksporu), ale před koncem posledně zmíněného duelu s Karabüksporem (leden 2012) přišlo svalové zranění.\n\nV prvním zápase po vyléčení zranění (proti Antalyasporu, 24. kolo turecké ligy) se dostal na hřiště v 57. minutě, ale již za 15 minut byl rozhodčím vyloučen za protesty. Českému útočníkovi se nelíbilo, že nebyl odpískán pokutový kop. Nechal se unést emocemi a ukázal rozhodčímu vztyčený prostředníček. Za to jej neminul třízápasový trest a kritika trenéra. Další nepříjemnost jej potkala příští týden, kdy si na tréninku zlomil nos. Sezónu zakončil ziskem titulu turecké ligy, k němuž přispěl mj. svými 8 vstřelenými góly.\n\nNa začátku sezóny 2012/13 Baroš nehrál, trenéru Fatihu Terimovi nezapadal do koncepce. Klub se jej snažil prodat, hráči končila po této sezóně lukrativní smlouva. Na začátku sezóny získal s klubem turecký Superpohár po vítězství 3:2 nad Fenerbahçe Istanbul, i když do utkání nezasáhl. 2. října 2012 v zápase Ligy mistrů proti portugalské Braze (výhra Bragy 2:0) nebyl ani na lavičce náhradníků. V podzimní části sezóny nakonec nenastoupil k jedinému zápasu. Galatasaray navíc posílilo ofenzivu nákupem Didiera Drogby, útočníka světové třídy. Začátkem února 2013 byl připraven strávit jarní část sezóny v Baníku Ostrava. V únoru 2013 se s klubem dohodl na rozvázání smlouvy. Vzhledem k tomu, že přestupové okno do západoevropských lig již bylo uzavřené, hráč mohl přestoupit do Ruska nebo do některé z asijských lig. Ve hře byl i návrat do Baníku Ostrava. Během svého působení v Galatasarayi Istanbul zaznamenal Milan Baroš během 93 ligových zápasů celkem 48 branek.\n\n18. února 2013 podepsal Milan Baroš smlouvu na 1½ roku (do 30. června 2014). Vrátil se tak do klubu, ze kterého odešel do zahraničí. Dohodl se na platu 20 000 Kč měsíčně plus prémie. Hráč se rozhodl všechny vydělané peníze věnovat na rozvoj mládeže v ostravském klubu. Útočník Dominik Kraut přenechal Milanu Barošovi dres s číslem 27. K prvnímu zápasu nastoupil na Bazalech 23. února proti Dynamu České Budějovice, na hřiště se dostal v 68. minutě. Utkání na těžkém terénu skončilo remízou 0:0. V dalším ligovém kole 3. března 2013 nastoupil v základní sestavě proti domácí Viktorii Plzeň a měl několik slibných šancí, jednou trefil tyč. V 79. minutě střídal, zápas skončil remízou 1:1. Ve svém třetím ligovém zápase 9. března doma proti Hradci Králové zařídil hattrickem vítězství Ostravy 3:0. Podařený zápas odehrál i 4. května ve 26. kole proti Příbrami, na domácím hřišti vstřelil při výhře 2:0 obě branky. Celkem odehrál za Ostravu 12 ligových utkání a vstřelil 5 gólů.\n\n16. července 2013 se opět vrátil do Turecka, když podepsal roční smlouvu s týmem Antalyaspor, kde se stal spoluhráčem krajana Petra Jandy. V Süper Lig debutoval za nový klub 16. srpna 2013 v utkání proti Kayseri Erciyessporu, které skončilo remízou 0:0. Baroš nastoupil na hrací plochu v 54. minutě. První gól v Süper Lig vstřelil 31. srpna 2013 Bursasporu, kde ve 4. minutě otevřel skóre utkání, soupeř vývoj otočil a vyhrál 2:1. Podruhé se střelecky prosadil 6. října 2013 proti domácímu Çaykuru Rizespor, v 88. minutě zařídil vítězným gólem výsledek 2:1 a druhou výhru Antalyasporu v ligovém ročníku. 22. prosince 2013 si v ligovém utkání s Gençlerbirliği SK (porážka 2:3) poranil koleno, nastoupil v úvodu druhého poločasu a po třech minutách musel opustit hřiště. Šlo o přetržený přední křížový vaz a poškozený postranní vaz. Hráč se musel podrobit operaci. V jarní části sezony nehrál.\n\nV září 2014 se opět vrátil do Baníku Ostrava. Podepsal smlouvu do konce sezony 2014/15 a vybral si dres s číslem 33. K prvnímu zápasu v Synot lize nastoupil 17. října 2014 v 11. kole (remíza 0:0), šel na hřište v 74. minutě. Byl to jeho první soutěžní start po více než 9 měsících. 28. února 2015 v ligovém zápase proti AC Sparta Praha gólem přispěl k remíze 1:1. Po sezóně 2014/15 mu vedení Baníku nenabídlo prodloužení smlouvy kvůli ostré kritice vedení a poměrů v klubu a Milan Baroš se tak stal volným hráčem. V sezóně odehrál za Baník 11 ligových zápasů a vstřelil 2 góly. Zájem o něj projevil mj. středočeský klub FK Mladá Boleslav a SK Slavia Praha.\n\nHráč se po odchodu z Baníku dohodl na dvouleté smlouvě se středočeským klubem FK Mladá Boleslav. Trenér Karel Jarolím jej příliš často nestavěl v základní sestavě, Baroš měl navíc v počátku zdravotní problémy. Týmu pomohl k vítězství v českém poháru 2015/16. V létě 2016 se rozhodl v půli angažmá z klubu odejít.\n\nV červenci 2016 přestoupil do FC Slovan Liberec.\nV červnu 2017 po ukončení smlouvy s FC Slovan Liberec se potřetí vrátil do svého mateřského klubu FC Baník Ostrava, kde hodlá ukončit svou hráčskou kariéru. Novou smlouvu pro sezónu 2017/2018 podepsal dne 21. 6. 2017.\n\nPrvní ligový gól po návratu dal hned v 1. kole proti Zbrojovce Brno hlavou na 2:1 (zápas skončil výhrou 3:1). Ve 2. kole proti mistrovské Slavii Praha vstřelil sporný gól, který nebyl uznán kvůli neúmyslnému hraní rukou, a zápas skončil 0:0.\n\nMilan Baroš prošel několika mládežnickými reprezentacemi České republiky, postupně hrál za:\n\nVšech 8 zápasů za „jedenadvacítku“, v nichž Baroš skóroval skončilo vítězstvím českého týmu (proti Dánsku se trefil dvakrát).\n\nNastoupil i v českém olympijském výběru do 23 let na Letních olympijských hrách v Austrálii v roce 2000. 13. září 2000 odehrál 68 minut v utkání se Spojenými státy americkými, zápas skončil remízou 2:2. 16. září 2000 v Brisbane podlehl český tým Kuvajtu 2:3, Baroš nastoupil opět v základu a tentokrát odehrál kompletní utkání. V posledním zápase českého týmu v základní skupině s Kamerunem byl u konečné remízy 1:1, český tým se 2 body obsadil poslední příčku v tabulce skupiny C.\n\nV základní skupině A mistrovství Evropy hráčů do 21 let v roce 2000 konaném na Slovensku se česká reprezentace střetla postupně s celky Španělska, Nizozemska a Chorvatska. Do finále postupoval vítěz skupiny, druhý tým skupiny se kvalifikoval do zápasu o bronz. Prvního remízového zápasu se Španělskem (1:1) se Milan Baroš nezúčastnil, nastoupil až ve druhém v Trenčíně proti Nizozemsku (výhra ČR 3:1), odehrál kompletní zápas a v 83. minutě dostal žlutou kartu. V posledním utkání skupiny 1. června proti Chorvatsku hrál do 66. minuty, pak jej vystřídal Erich Brabec, ještě předtím vstřelil Baroš gól na průběžných 2:1. Utkání skončilo výhrou českého družstva 4:3 a postupem do finále proti Itálii.\n\nVe finále jej poslal trenér Karel Brückner do zápasu v 61. minutě za stavu 1:1 za Libora Sionka, český tým nakonec prohrál gólem Pirla z 81. minuty. Milan Baroš získal s týmem stříbrné medaile.\n\nZúčastnil se i mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy. Systém se změnil, první dva celky ze základních skupin postupovaly do semifinále.\n\nV prvním zápase základní skupiny B 16. května prohrála česká reprezentace s Francií (prohra 0:2), trenér Miroslav Beránek nechal hrát Milana Baroše do 62. minuty, kdy jej nahradil Štěpánem Vachouškem. 19. května následoval zápas s Belgií, Baroš střídal v 86. minutě za stavu 1:0 pro ČR Tomáše Juna, utkání tímto výsledkem skončilo. V posledním zápase skupiny proti Řecku hrál Baroš do 88. minuty (v 63. minutě obdržel žlutou kartu), zápas dospěl k remíze 1:1.\n\nV semifinále 25. května narazilo české mládežnické družstvo na tým Itálie, který porazilo zlatým gólem na 3:2 Michala Pospíšila v 9. minutě prodloužení. Milan Baroš strávil na hřišti 90 minut (ve 45. byl oceněn žlutou kartou), pak jej vystřídal Libor Žůrek.\n\nVe finále 28. května se ČR opět střetla se svým soupeřem ze základní skupiny Francií. Tentokrát gól v řádné hrací době ani v prodloužení nepadl a musely rozhodnout pokutové kopy. V nich exceloval Petr Čech, jenž zlikvidoval 3 ze 4 pokusů soupeře a český tým slavil svůj první titul. Milana Baroše střídal již ve 38. minutě Michal Pospíšil. Zároveň to bylo poslední vystoupení mladého útočníka za reprezentační tým do 21 let, na tomto turnaji se střelecky neprosadil.\n\nMilan Baroš debutoval v A-mužstvu ČR 25. dubna 2001 na Letné v utkání proti Belgii, když nastoupil do druhého poločasu. V tomto zápase také vstřelil svůj první gól za seniorskou reprezentaci, vyrovnával v 82. minutě na konečných 1:1.\n\nStřelecky nejvydařenější zápas v reprezentaci odehrál 9. září 2009 v kvalifikačním utkání na MS 2010 proti San Marinu, vsítil celkem 4 góly v rozmezí 27. a 66. minuty (utkání skončilo jasným vítězstvím českého týmu 7:0).\n\nÚčast Milana Baroše na vrcholových turnajích:\n\nDne 8. dubna 2009 byl vyloučen z reprezentace poté, kdy se po prohraném kvalifikačním zápase se Slovenskem 1. dubna zúčastnil s pěti dalšími reprezentanty večírku ve společnosti mladých dam, podle bulvárního tisku prostitutek. Do reprezentace byl znovu povolán v srpnu 2009 novým trenérem Ivanem Haškem.\n\nPoslední zápas v reprezentaci odehrál 21. června 2012 ve čtvrtfinále ME 2012, v němž český tým podlehl Portugalsku 0:1.\n\nNa evropském šampionátu 2004 v Portugalsku byl český tým nalosován do poměrně těžké skupiny s Německem, Nizozemskem a Lotyšskem. V prvním utkání 15. června 2004 proti Lotyšsku prohrávalo české mužstvo po gólu Mārise Verpakovskise 0:1, když se v 73. minutě u postranní čáry uvolnil Karel Poborský, přelstil dva lotyšské hráče a nasměroval do pokutového území centr, který lotyšský brankář Aleksandrs Koļinko vyboxoval pouze k Milanu Barošovi, jenž ho po zpracování napálil do sítě. Marek Heinz pak zajistil pro české barvy v 85. minutě vítězství 2:1.\n\nDruhý zápas nastoupila česká reprezentace 19. června 2004 na stadionu v Aveiru proti Nizozemsku. V památném utkání prohrávala v 19. minutě 0:2, ale dokázala otočit na 3:2 a jako jediná si zajistit postup do čtvrtfinále již ve druhém kole (napomohl tomu remízový zápas Německa s Lotyšskem), navíc z prvního místa. Baroš nastoupil stejně jako v předchozím utkání v základní sestavě. Ve 23. minutě pronikl do pokutového území soupeře, bránící Jaap Stam mu nedokázal odebrat míč a český hráč jej s trochou štěstí posunul na druhého útočníka Kollera, jenž prostřelil nizozemského brankáře Edwina van der Sara. Další důležitý moment přišel v 71. minutě, když Barošovi hrudí sklepl míč Jan Koller a Milan se z halfvoleje trefil do rohu soupeřovy brány. Van der Sar si sice na míč sáhl, ale nedokázal umístěnou prudkou ránu vytlačit mimo tyče. V závěru Vladimír Šmicer dokonal obrat na 3:2, když po přihrávce Karla Poborského dával míč do prázdné brány.\n\nV posledním vystoupení českého celku v základní skupině si trenér Karel Brückner mohl dovolit 9 změn v sestavě, Milan Baroš se dostal na hřiště v 59. minutě za stavu 1:1 a o 18 minut později zaznamenal svůj třetí gól na turnaji. Brankář Oliver Kahn sice jeho první střelu vyrazil, ale ta se odrazila zpět k českému útočníkovi, jenž neměl problém ji vrátit do sítě. Český tým porazil Německo 2:1 a vyhrál skupinu s plným počtem bodů (9).\n\nVe čtvrtfinále 27. června 2004 narazilo národní mužstvo na Dánsko, celek vyznávající rovněž ofenzivní hru. V 63. minutě našel Poborský přihrávkou za obranu Milana Baroše, jenž obloučkem překonal dánského brankáře Thomase Sørensena. O dvě minuty později přidal ještě jednu branku a české mužstvo zvítězilo nad skandinávským soupeřem přesvědčivě 3:0.\n\nV semifinále se favorizovaný český tým utkal s překvapením turnaje Řeckem a podlehl mu 0:1 po prodloužení, rozhodl stříbrný gól Traianose Dellase. Milan Baroš odehrál celý zápas a ve 102. minutě obdržel žlutou kartu.\n\nMilan Baroš se stal s 5 góly nejlepším střelcem turnaje před čtyřgólovými Waynem Rooneym z Anglie a Ruudem van Nistelrooyem z Nizozemí. Dostal se i do All-Star sestavy turnaje.\n\nNa MS 2006 v Německu se střetla česká reprezentace v základní skupině E postupně s USA, Ghanou a Itálií. Do prvních dvou zápasů (12. června 2006 proti USA, výhra ČR 3:0 a 17. června 2006 prohra 0:2 s Ghanou) Baroš nezasáhl, jelikož se zranil v přípravném zápase před mistrovstvím proti Trinidadu a Tobagu.\n\nObjevil se na hřišti až v závěrečném zápase základní skupiny 22. června proti Itálii a byl svědkem prohry 0:2, která znamenala obsazení nepostupového třetího místa se 3 body za Itálií a Ghanou. Milan Baroš hrál do 64. minuty a poté byl za stavu 0:1 pro soupeře vystřídán Davidem Jarolímem.\n\nNa ME 2008 ve Švýcarsku a Rakousku byl český tým nalosován do základní skupiny A se Švýcarskem, Portugalskem a Tureckem. V prvním zápase (zahajovací utkání šampionátu) proti Švýcarsku Baroš nehrál, utkání skončilo vítězstvím ČR 1:0. Ve druhém utkání s Portugalskem nastoupil na hrotu útoku místo Jana Kollera, ale neprosadil se a český tým prohrál 1:3. Ve třetím utkání s Tureckem, v němž se oba celky utkaly o přímý postup do čtvrtfinále sledoval Baroš z lavičky kolaps českého týmu, který nedokázal v závěru udržet náskok 2:0 a prohrál výsledkem 2:3. Baroš obdržel na lavičce v 90. minutě žlutou kartu za protesty.\n\nNa ME 2012 v Polsku a na Ukrajině se octl český tým v papírově snadné základní skupině A společně s Polskem, Ruskem a Řeckem. Trenér Michal Bílek na zkušeného útočníka sázel, postavil jej do základní sestavy v každém ze čtyř zápasů, které zde národní tým odehrál. V prvním zápase (8. června 2012) byl Baroš na hřišti u prohry českého mužstva 1:4 s Ruskem, v 85. minutě jej vystřídal David Limberský.\n\nVe druhém zápase (12. června 2012) proti Řecku odehrál 64 minut, pak jej střídal Tomáš Pekhart, český tým zvítězil 2:1 a uchoval si naději na postup do čtvrtfinále.\n\nV závěrečném zápase základní skupiny proti Polsku 16. června byl Milan Baroš autorem přihrávky na rozhodující gól, který posunul český tým do čtvrtfinále. Tomáš Hübschman zachytil nepřesnou rozehrávku polských hráčů za půlící čárou, přihrál volnému Barošovi, jenž si naběhl na hranici velkého vápna a přiťukl míč Petru Jiráčkovi a ten prostřelil polského brankáře Przemysława Tytońa. Díky tomu český tým s celkově šesti body postoupil z prvního místa ve skupině (přes pasivní skóre 4:5 ze tří zápasů) do čtvrtfinále turnaje (společně s Řeckem, které po vítězství nad Ruskem 1:0 skončilo druhé).\n\nČtvrtfinálový zápas ve Varšavě (21. června 2012) proti Portugalsku český tým prohrál 0:1 a s turnajem se rozloučil. Milan Baroš odehrál celé utkání. Ačkoli se na turnaji gólově neprosadil, byl důležitou součástí týmu. Po vyřazení mužstva z šampionátu hráč oznámil, že v reprezentaci končí.\n\nSeznam všech 9 gólů Milana Baroše v české reprezentaci do 21 let\nSeznam všech 41 gólů Milana Baroše v A-mužstvu České republiky\n\nMilan Baroš účinkoval v reklamních kampaních, například firmy Nike nebo pojišťovny Victoria-Volksbanken a předvolební kampani ODS. Podle poslance Vlastimila Tlustého (TV Nova, pořad „Natvrdo“ 7. září 2008) Baroš pózoval na volebních plakátech ODS před volbami v roce 2006 za slib dotace 10 milionů korun ze státní pokladny na založení mládežnické fotbalové akademie a vybudování hřišť.\n\nMilan Baroš přes své nepopiratelné zásluhy platí za kontroverzní postavu českého fotbalu. Patrně v reakci na reportáže bulvárních médií od roku 2008 prakticky nekomunikoval s novináři, čímž zcela ztratil kontrolu nad tím, co se o něm píše, a posílil tak vytvářený negativní obraz „nafoukaného frajera, co ignoruje všechny a všechno.“ Jeho záporný vztah k některým novinářům vyvrcholil aférou po odjezdu z Eura 2012, kdy vyhrožoval jednomu z nich zabitím.\n\nMěl cameo roli ve filmu \"Góóól!\" z roku 2005.\n\nLiverpool FC\n\nOlympique Lyon\n\nPortsmouth FC\n\nGalatasaray SK\nFK Mladá Boleslav\nFC Baník Ostrava\n\n\n\n"}
{"id": "38329", "url": "https://cs.wikipedia.org/wiki?curid=38329", "title": "Jan Jiří Grasel", "text": "Jan Jiří Grasel\n\nJohann Georg Grasel (4. dubna 1790, Nové Syrovice u Moravských Budějovic – 31. ledna 1818, Vídeň, popraven), česky též Jan Jiří Grasel, byl loupežník a vrah, který působil na pomezí jižních Čech, jižní Moravy a Rakouska.\n\nGrasel pocházel z rodiny pohodného (rasa), což bylo tehdy všeobecně opovrhované povolání. Z důvodů všeobecného vyčlenění z venkovské selské společnosti se rasové stýkali s tuláky a zloději. Sami si také nezřídka dopomáhali krádežemi. Grasel byl veden k loupežnému řemeslu už svým otcem. Jeho odvaha z něj učinila brzy nebezpečného zločince a na jeho dopadení byla vypsána odměna.\n\nK jeho chycení se nabídl muž jménem David Mayer, který se za pomoci bývalé Graslovy milenky (Grasel měl úspěch u žen) vetřel do jeho blízkosti a nabídl, že mu dopomůže k útěku do Slezska. Grasel nabídku přijal a padl přímo do Mayerem připravené pasti. Byl chycen roku 1815. Soudní proces, ve kterém byl odsouzen za dvě vraždy a přes dvě stě loupeží a krádeží, trval téměř tři roky. Když byl roku 1818 popravován na vídeňském náměstí a spatřil dav, který se na něj přišel podívat, prohlásil prý: „Ježiš, tolik lidí.“ To měla být jeho poslední slova.\n\nOkolo Grasla vyrostla brzy po jeho smrti rozsáhlá legenda. V Rakousku je díky mnoha románům, písním a lidovým pověstem znám jako šlechetný loupežník, který bohatým bral a chudým dával. Podobné pověsti byly tradovány též na jižní Moravě, a v jižních Čechách, ale převážně mezi německým obyvatelstvem.\n\nV českém jazykovém prostředí byla jeho pověst zpočátku spíše opačná. Právě proto se v češtině jméno Grasel v počeštěném tvaru „grázl“ používá jako nadávka k označení člověka \"lumpa\", \"lotra\", \"zloděje\", \"násilníka\", \"hrubiána\" či dokonce \"vraha\".\n\nNejpozději po druhé světové válce se však postupně začal stávat populárním i v českém jazykovém prostředí. Po Graselovi byly pojmenovány některé terénní útvary a přírodní lokality. Graselův příběh zpracovává třetí epizoda českého seriálu \"Slavné historky zbojnické\" (1985); Grasela zde ztvárnil Ivan Vyskočil. Na začátku 21. století pak Graselova idealizace vedla v severním Rakousku, na jihozápadní Moravě a také v oblasti Česká Kanada k vybudování několika turistických stezek. Z čistě propagačních důvodů byly nazvány „Graselova stezka“. Stezky jsou vyznačeny v místech, kde Grasel pobýval nebo loupil se svou bandou.\n\n\n\n"}
{"id": "38335", "url": "https://cs.wikipedia.org/wiki?curid=38335", "title": "Parametry lokomotiv", "text": "Parametry lokomotiv\n\nLokomotivy i ostatní kolejová vozidla mají řadu technických parametrů, které je možné sledovat. \n\nVýrobce je firma, která daný typ vozidla vyráběla. Některé typy mohly být vyráběny více firmami (kvůli výrobním kapacitám nebo přesunu výroby) nebo případně ve spolupráci více firem (např. jedna firma dodávala mechanickou část a druhá elektrickou výzbroj).\n\nProvozovatel (nebo také společnost) je organizace, která daný typ lokomotivy provozuje. Obvykle se jedná o některou železniční společnost, ale může jít např. o důlní firmu, továrnu s železniční vlečkou, soukromého dopravce apod. Jeden typ lokomotivy může být samozřejmě provozován více provozovateli.\n\nZejména u prvních lokomotiv jméno konstruktéra, kdy konstrukce celého stroje byla dílem jedné osoby. O ostatních případů název projekční kanceláře, může být shodné s výrobcem.\n\nDílna nebo společnost, která stroj(e) vyráběla (vyrábí) nebo výrobce prvního kusu nebo výrobce popisového stroje.\n\nZa rok výroby se obvykle považuje rok, kdy byla lokomotiva dokončena a zprovozněna (1. kus nebo popisovaný kus). Tento údaj se nemusí shodovat s rokem, v němž došlo k získání povolení k provozu nebo v němž byla lokomotiva do provozu nasazena. Zejména u prototypů a experimentálních strojů může být obtížné tento údaj stanovit.\n\nRozmezí let pravidelného provozu.\n\nU motorových vozů, parních tramvají, tramvají, pozemních lanovek.\n\nU motorových vozů, parních tramvají, tramvají, pozemních lanovek.\n\nHmotnost bez náplní (např. nafty v nádrži) (kg).\n\nHmotnost plně vyzbrojeného stroje (plné nádrže, plný tendr, plné vodojemy apod.) (kg).\n\nJako \"hmotnost ve službě\" + povolené zatížení přepravovanými osobami (kg), popřípadě nákladem.\n\nAdhezní hmotnost je ta část hmotnosti hnacího vozidla, jejíž tíha působí na hnané nápravy, které vyvozují tažnou sílu prostřednictvím adheze.\n\nDélka stroje přes nárazníky, je-li delší než \"délka přes spřáhla\" (mm), u parních lokomotiv se udává bez tendru.\n\nDélka stroje přes spřáhla, je-li delší než \"délka přes nárazníky\", nárazníky na některých strojích nemusí být použity (mm), u parních lokomotiv se udává bez tendru.\n\nVzdálenost mezi osami krajních dvojkolí (mm).\n\nVzdálenost mezi osami krajních dvojkolí podvozku (mm).\n\nU nových vozidel se zpravidla udávají obě hodnoty (mm). \n\nLimitní hodnota minimálního poloměru oblouku, který stroj může bezpečně projet (m).\n\nRozchod koleje (nezaměnit s rozchodem dvojkolí) vyjadřuje vzdálenost mezi vnitřními hranami kolejnic. Udává se v milimetrech, i když historicky většina hodnot vznikla přepočtem z měr v anglických jednotkách (palec). Jako parametr vozidla se udá jmenovitá hodnota rozchodu, pro který je vozidlo určeno. Skutečný rozchod koleje se může od jmenovité hodnoty odlišovat v rámci tolerancí a v obloucích malých poloměrů se přidává rozšíření; měří se rozchodkou.\n\nZpůsob a zdroj vyhřívání prostoru pro cestující (parní, naftové, elektrické, lokální, centrální ...)\n\nDruh brzdy, která brzdí pouze stroj jako takový.\n\nBrzdí pomocí takového technického řešení, které dovoluje vracení jinak mařené energie zpět do zdroje.\n\nBezpečnostní prvek zastavení stroje, soupravy, který může aktivovat jakákoliv osoba nacházející se v nebezpečí přepravující se soupravou nebo vlakem .\n\nU pozemních lanových drah. Brzda působí zcela nezávisle na ostatních systémech stroje, zpravidla na mechanickém principu (pružina), při přetržení tažného lana.\n\nDruh brzdy, která ovládá brzdný systém v připřažených vagonech nebo soupravě.\n\nZde jsou uvedeny jak parametry pojezdu, tak především vlastnosti, odpovídající dané trakci.\n\nUspořádání pojezdu je konstrukční provedení pojezdu lokomotivy nebo jiného kolejového vozidla. Popisuje především počet a umístění náprav a které z nich jsou hnané.\n\nVýkon, při kterém elektrické stroje (typicky trakční motory, příp. trakční generátor) zatížené z vychlazeného stavu dosáhnou za dobu jedné hodiny maximální dovolené teploty vinutí (míra krátkodobé přetížitelnosti). Udává se v kW nebo HPS.\n\nNejvyšší výkon, při kterém elektrické stroje (typicky trakční motory, příp. trakční generátor) mohou pracovat trvale z hlediska maximální dovolené teploty vinutí (teplota vinutí se ustálí na této hodnotě). Hodnota v kW nebo HPS.\n\nHodnota v km/h. Rychlost při trvalém výkonu.\n\nHodnota v kN nebo t.\n\nHodnota v kN nebo t.\n\nMaximální povolená rychlost stroje pro bezpečný provoz, nižší než \"konstrukční rychlost\" (km/h).\n\nRychlost, na kterou je stroj konstruován (km/h).\n\nU parních lokomotiv, tlak v kotli (MPa, bar).\n\n\n\n\nKonstrukční typ rozvodu parního stroje lokomotivy sloužícího k:\n\nDůležitý parametr který spoluurčuje rychlost a tažnou sílu.\n\nU ozubnicových železnic průměr ozubeného kola zapadající do ozubeného hřebene (mm).\n\nOzubnicový systém podle zvolené konstrukce a principu:\n\nPočet hřebenů u Abtovy ozubnice\n\nBěhoun je dvojkolí, na které se nepřenáší tažná síla lokomotivy. Využívá se ke zlepšení jízdních vlastností nebo ke zmenšení nápravových tlaků (mm).\n\nUdává se v m² na straně ohně (díky zaoblení a velké tloušťce plechů se plocha na straně ohně a vody mírně liší). Dělí se na přímou (to je plocha vnitřku skříňového kotle, spalovací komory a případně varníku a varných trubek), a nepřímou (plocha trubek ve válcovém kotli).\n\nPočty trubek v kotli. Žárnice jsou trubky o větším průměru, v nichž jsou umístěny přehřívačové články.\n\nU parních lokomotiv.\n\nPlocha přehřívačových článků v m²\n\nUdává se v m².\n\nTyp prvotního motoru (naftový, benzinový, turbína ...)\n\nVýkon prvotního motoru (kW)\n\nNafta, benzin, mazut, olej, plyn, uhlí ...\n\nJmenovité otáčky motoru (ot/min).\n\nMaximální (povolené) bezpečné otáčky motoru (ot/min) - nejspíš se neuplatní, u kolejových vozidel jsou jen jedny jmenovité otáčky.\n\nOtáčky spalovacího motoru, při kterých motor dodává maximální kroutící moment (ot/min).\n\nDruh přenosu výkonu u motorových lokomotiv, motorových vozů (mechanický, hydrodynamický, elektrický ...)\n\n\n\nu kolejnicového sběrače počet všech sběračů na podvozku (podvozcích) jednoho stroje\n\nU elektrických lokomotiv odporová, elektronická ...\n\nPodle elektrické soustavy a konstrukce lokomotivy, např. sériový motor.\n\nMožný maximální dodávaný výkon motoru (kW, HPS).\n\nTento parametr udává, jakým způsobem dochází k přenosu krouticího momentu z trakčního motoru na nápravu (ozubený převod, spojka, kardanova hřídel ...).\n\nU lokomotiv ČSD se jedná o číselné značení Ing. Kryšpína, kde první číslice zvětšená o 3 označuje objem uhláku v m³ a další dvě číslice objem vodojemu taktéž v m³. U tendrů jiných železnic se obvykle neuvádí.\n\nUdává se hmotnost prázdného a hmotnost plně nazbrojeného tendru v tunách.\n\nObjem uhláku v m³.\n\nObjem vodojemů v m³ (což je totéž, co hmotnost v tunách).\n\nPočet náprav tendru, pokud není pojezd tendru součástí pojezdu lokomotivy (například u tendrových lokomotiv nebo lokomotiv garattovy soustavy).\n\n"}
{"id": "38342", "url": "https://cs.wikipedia.org/wiki?curid=38342", "title": "Jedle balzámová", "text": "Jedle balzámová\n\nJedle balzámová (\"Abies balsamea\") je jehličnatý strom z čeledi borovicovité. Pochází ze Severní Ameriky, je však pěstována i v České republice.\n\n\n\nVždy zelený strom středního vzrůstu, dosahující výšky 14-20 m, výjimečně až 30 m, s úzkou kuželovitou korunou. Borka mladších stromů je hladká, tmavošedá a pokrytá eliptickými, horizontálně protáhlými puchýřky, obsahujícími bezbarvou lepivou a velmi intenzívně vonící pryskyřici. Jehlice jsou ploché, 1,5-3 cm dlouhé, tmavozelené, se dvěma světlejšími proužky na rubu. Přestože jsou jehlice k větvičkám připojeny spirálovitě, natočení jejich řapíků způsobuje, že vytvářejí dvě spíše ploché řady na letorostech. Šišky jsou vzpřímené, 4-8 cm dlouhé, mladé jsou purpurově červené, zralé světle hnědé, rozpadávají se na stromech. Obsahují okřídlená semena, která dozrávají většinou v září.\n\nPůvodně se vyskytovala v chladnějších a vlhčích horských a podhorských oblastech severovýchodních USA (až k severní hranici lesa) a jihovýchodní a centrální Kanady. Lesnicky a zahradnicky se však pěstuje v mírném pásmu na celém světě. Do Čech ji introdukovali v 19. stol. lesníci na panství rodiny Colloredo-Mansfeld na Dobříši (arboretum Aglaia), odkud se rozšířila i do jiných oblastí Čech.\n\nV oblasti přirozeného výskytu se používá jako surovina pro výrobu celulosy v papírenském průmyslu.\n\nSurová pryskyřice, která se získává ze zářezů do kůry, je známá jako kanadský balzám. Destilací se z ní připravuje kanadský terpentýn. Pryskyřice se používala k výrobě balzámu na rty a je jedním z nejlepších kloktadel proti bolestem v krku. Léčí se s ní katary a ve formě teplých obkladů pomáhá proti artritidě, ranám a pohmožděninám. Dříve se také používala na lepení čoček v optických systémech (objektivech a okulárech), při spojování rámečků na diapozitivy a při výrobě laků.\n\nPryskyřice se dá žvýkat. Děti ji dříve používaly též jako náhražku parfému.\n\nV USA a Kanadě patří k nejoblíbenějšímu druhu vánočních stromků. Za tím účelem se pěstuje i v jiných světadílech, zejména v Evropě.\n\nV zahradnictví je vysazována jako ozdobný solitérní strom v sadech a zahradách.\n\nDnes je obecně přijímán názor, že \"Abies balsamea\" var. \"phanerolepis\" je křížencem severoamerických druhů \"A. balsamea\" × \"A. fraseri\".\n\n"}
{"id": "38344", "url": "https://cs.wikipedia.org/wiki?curid=38344", "title": "Balneologie", "text": "Balneologie\n\nBalneologie je nauka o léčivých vodách, lázních a jejich účincích na lidský organismus, zvláště s přihlédnutím k terapeutickým účelům.\n\nBalneologický efekt je pak lidově řečeno rozmočená kůže (nejčastěji známe rozmočené konečky prstů). Rozmočená kůže se roztáhne a může přijímat více látek z vody – v bazénu například jód, v přírodě toxiny sinic.\n\nZakladatelem české balneologie je docent Jan Špott, který byl spoluzakladatelem Časopisu lékařů českých. Za svou účast na českém Repealu prošel rakouskými věznicemi.\n"}
{"id": "38345", "url": "https://cs.wikipedia.org/wiki?curid=38345", "title": "Arizona Coyotes", "text": "Arizona Coyotes\n\nArizona Coyotes je americký klub ledního hokeje, který sídlí v arizonském městě Glendale. Do NHL vstoupil v ročníku 1996/97 a hraje v Pacifické divizi v rámci Západní konference. Své domácí zápasy odehrává v hale Gila River Arena s kapacitou 17 125 diváků. Klubové barvy jsou cihlově červená, černá a písek.\n\nPo sezoně 2013/14 se klub přejmenoval z Phoenix Coyotes na Arizona Coyotes, neboť vedení klubu chtělo dát najevo že tým není pouze města Phoenix ale celého státu Arizona.\n\nPředchůdcem týmu Phoenix Coyotes bylo družstvo Winnipeg Jets. Ani jeden z obou týmů nikdy nepatřil k elitě NHL. Jets (česky tryskáči) se asi nejvíc proslavili tím, že v roce 1972 přemluvili Bobbyho Hulla, aby nehrál NHL, ale aby nastupoval za Winnipeg v soutěži WHA. V této soutěži s Hullem třikrát vyhráli titul. Na konci 70. let ovšem ligu zmohly finanční trable. Její „nejzdravější“ členové, kterými byli Winnipeg, Quebec, Edmonton a Hartford, se směli připojit k NHL. Kluby se mohly připojit pouze pod podmínkou ponechání maximálně dvou hráčů a dvou brankářů. Ostatní hráče si mezi sebou rozebraly ostatní týmy.\n\nPrvní sezónou pro Winnipeg byla sezóna 1979–1980, ve které skončil předposlední. Ve druhé sezóně vyhrál jenom devět utkání. V dresu Jets se v této sezóně objevil osmnáctiletý útočník Dale Hawerchuk, jenž získal 103 kanadské body (45+58) a získal Calder Memorial Trophy.\n\nV následující sezóně se klub probojoval do play-off, kde v prvním kole podlehl St. Louis 1:3 na zápasy. Trenér týmu Tom Watt byl za tento vzestup odměněn Jack Adams Award (trofej pro nejlepšího trenéra). Winnipeg se do čtvrtfinále dostal pouze dvakrát, v obou případech přes Calgary, ale poté ho ve čtvrtfinále vždy rozdrtili 4:0 na zápasy Edmonton Oilers. V roce 1990 se Winnipeg utkal s Oilers již v osmifinále a téměř je porazil, ale Edmonton nakonec sérii obrátil ve svůj prospěch.\n\nKrátce poté se Winnipeg dostal do finančních potíží a kvůli sporům o plat jej opustili Hawerchuk, Phil Housley, Bob Essensa a další hráči klubu. Teemu Selänne v sezóně 1992–1993 stanovil nováčkovský rekord v počtu získaných bodů, tento rekord nebyl ke konci sezóny 2018–2019 překonán. Selänne dal 76 branek a jeho získaných 132 bodů mu vyneslo Calder Trophy. V únoru 1996 ho byl tým nucen vyměnit do Anaheimu. V létě téhož roku se klub odstěhoval do Phoenixu v Arizoně.\n\nAni po přestěhování se tým nedostal mezi elitu NHL. Hned ve své první sezóně (sezóna 1996–1997) se klub sice probojoval do play-off, ale skončil hned v prvním kole. To se opakovalo i v následujících třech sezónách. Poprvé to bylo s Detroitem, poté se St. Louis a nakonec s Coloradem, ačkoli za tým hráli uznávaní hráči jako Keith Tkachuk, Claude Lemieux, Teppo Numminen, Nikolaj Chabibulin, Sean Burke, Jeremy Roenick či Tony Amonte.\n\nNa přelomu tisíciletí klub koupila skupina finančníků, v jejímž čele stál Wayne Gretzky. Ten vyměnil většinu slavnějších a starších hráčů za levnější mladíky. V sezóně 2003–2004 se klub z \"American West Areny\" přestěhoval do \"Gila River Areny\", změnil logo a design dresů. 9. ledna 2004 zaznamenal brankář týmu Brian Boucher individuální úspěch, když překonal rekord v neprůstřelnosti z roku 1949. Celkově však byla sezóna pro klub neúspěšná. 24. února 2004 byl odvolán nejdéle zaměstnaný trenér v dějinách klubu Bob Francis.\n\nZdroj: \n\n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "38347", "url": "https://cs.wikipedia.org/wiki?curid=38347", "title": "Alej u Pohledu", "text": "Alej u Pohledu\n\nPamátná alej u Pohledu je tvořena starými lípami a javory. Doprovází cesty tvořící okruh vedoucí z obce Pohled k poutnímu kostelu Svaté Anny a zpět.\n"}
{"id": "38359", "url": "https://cs.wikipedia.org/wiki?curid=38359", "title": "Goniometrická funkce", "text": "Goniometrická funkce\n\nJako goniometrické funkce se v matematice nazývá skupina šesti funkcí velikosti úhlu používaných například při zkoumání trojúhelníků a periodických jevů. Goniometrické funkce jsou základem goniometrie. Obvykle se definují jako poměr dvou stran pravoúhlého trojúhelníku nebo délky určitých částí úseček v jednotkové kružnici. Jejich modernější definice je založena na nekonečných řadách nebo řešeních určitých diferenciálních rovnic, díky čemuž je lze vztáhnout také ke komplexním číslům. Inverzní funkce k funkcím goniometrickým se označují jako funkce cyklometrické.\n\nElementárními goniometrickými funkcemi jsou:\n\nNěkdy se používají označení také pro jejich převrácené hodnoty:\n\nHistoricky se používaly zvláštní názvy ještě pro další odvozené funkce:\n\nPři definici s pomocí pravoúhlého trojúhelníka jsou jednotlivé prvky trojúhelníka \"ABC\" následující:\nPředpokládá se, že trojúhelník leží v euklidovském prostoru a součet jeho vnitřních úhlů je tak formula_3 radiánů neboli\n180 °. Pak:\n\n\nTěchto šest funkcí může být také definováno pomocí jednotkové kružnice, což je kružnice o poloměru jedna se středem v počátku soustavy souřadnic. Tento způsob definice nemá valné praktické využití, koneckonců pro většinu úhlů jde o postup založený na pravoúhlých trojúhelnících. Na druhou stranu jde o postup velmi názorný a umožňující definovat úhly v rozsahu 0 – 2 π a nikoli jen 0 – π /2 radiánů, jako při předchozím postupu. Rovnice jednotkové kružnice je:\nNa jednotkovou kružnici jsou vynášeny orientované úhly θ tak, že jejich vrchol je ve středu kružnice a počáteční rameno je totožné s kladnou (pravou) poloosou vodorovné osy souřadnic. Jsou-li velikosti těchto úhlů kladné (větší než nula) je úhel orientovaný proti směru otáčení hodinových ručiček. Jsou-li záporné je úhel orientován ve směru otáčení. Druhé rameno úhlu protíná jednotkovou kružnici v bodě, jehož souřadnice v dané soustavě jsou [\"x\",\"y\"]. Úsečka daná počátkem souřadné soustavy a tímto bodem je přeponou trojúhelníka, jehož odvěsny mají délku \"x\" a \"y\". Protože má tato přepona délku 1, tak platí: formula_17 a formula_18.\nPro úhly větší než 2π, nebo menší než −2π, se celkem jednoduše pokračuje v otáčení ramena úhlu kolem středu kružnice. Pak se ovšem hodnoty funkcí sinus a kosinus začnou opakovat – říkáme, že tyto funkce jsou periodické s periodou 2π (360°) a platí:\nkde θ je libovolný úhel a \"k\" libovolné celé číslo.\n\nNejmenší periodou funkcí \"sin\", \"cos\", \"sec\" a \"cosec\" je plný úhel – tedy 2π radiánů nebo 360 stupňů. Nejmenší periodou funkcí \"tg\" a \"cotg\" je úhel přímý – π nebo 180°.\nZatímco funkce sinus a kosinus lze sestrojit takto jednoduchým způsobem, konstrukce hodnot ostatních funkcí je o něco složitější. Běžně se používá ještě konstrukce funkcí tangens a kotangens, i když se v českých učebnicích matematiky používá postup trochu jiný, než je ten na sousedním obrázku.\n\nZa pomoci geometrie a vlastností limit lze ukázat, že derivace sinu je kosinus a derivace kosinu je −sinus. Potom lze pomocí Taylorových řad vyjádřit sinus a kosinus pro všechna komplexní čísla \"x\" takto:\nPolynomy pro další goniometrické funkce jsou:\n\nJak funkce sinus, tak i kosinus jsou výsledkem diferenciální rovnice formula_29. To tedy znamená, že pro obě tyto funkce platí, že jejich druhá derivace je rovna minus dané funkci. Ve dvourozměrném vektorovém prostoru \"V\" obsahujícím všechna řešení této rovnice je \"sinus\" právě to řešení splňující počáteční podmínky \"y\"(0) = 0 a \"y\"′(0) = 1 a \"kosinus\" řešení s počátečními podmínkami \"y\"(0) = 1 a \"y\"′(0) = 0.\nProtože jsou sinus a kosinus lineárně nezávislé, tvoří bázi vektorového prostoru \"V\". Tento způsob definice těchto goniometrických funkcí je v zásadě ekvivalentní definici přes Eulerovu formuli.\n\nFunkce tangens je řešením rovnice formula_30 pro počáteční podmínku \"y\"(0) = 0.\n\nExistuje právě jedna dvojice funkcí \"s\" a \"c\" s těmito vlastnostmi:\nformula_31:\n\nV současnosti se většina lidí vyhne počítání hodnot goniometrických funkcí díky dostupnosti počítačů a vědeckých kalkulátorů. Historicky se hodnoty goniometrických funkcí určovaly interpolací hodnot z předpočítaných tabulek obsahujících jejich hodnoty pro nejdůležitější úhly. Tyto tabulky vznikaly se zrodem samotných goniometrických funkcí a byly sestavovány opakovaným užitím sčítání a půlení známých úhlů.\n\nPočítače užívají k výpočtu goniometrických funkcí několika metod. Obvyklým postupem je kombinace polynomiální aproximace (pomocí Taylorových nebo Maclaurinových polynomů) a vyhledávání v tabulce již připravených úhlů. Nejprve je tedy nalezena hodnota blízkého úhlu a přesná hodnota je dopočítána vhodným aproximačním polynomem. Tak ovšem mohou postupovat výkonnější stroje vybavené jednotkou pro operace s plovoucí řádovou čárkou, v jednodušších zařízeních se používá algoritmus zvaný CORDIC, který je v tomto případě efektivnější. Obě metody jsou kvůli lepšímu výkonu často součástí počítačového hardware.\n\nPřesně určit hodnoty goniometrických funkcí pro všechny násobky 60° a 45° lze následujícím způsobem:\n\nMějme rovnoramenný pravoúhlý trojúhelník s délkami odvěsen a=b=1; úhly při přeponě jsou stejné a tedy rovné formula_37 (45°). Pak podle Pythagorovy věty:\na tedy ovšem\n\nGoniometrické funkce úhlů formula_41 radiánů (60°) a formula_42 radiánů (30°) se určí pomocí rovnostranného trojúhelníka se stranami délky 1. Všechny jeho úhly jsou rovny formula_41 radiánů (60°). Když ho rozdělíme na poloviny, získáme pravoúhlý trojúhelník s úhly o velikostech formula_42 a formula_41. Jeho kratší odvěsna má délku formula_46, delší formula_47 a přepona délku 1. Pak tedy:\nPřesně určit hodnoty goniometrických funkcí pro všechny násobky 3° lze následujícím způsobem.\n\nVýchozí hodnotu formula_51 (36°) lze vypočítat ze vztahu velikosti opsané kružnice ku straně pravidelného pětiúhelníka. Tento vztah má tvar: \n\nformula_52\n\nÚhel daný polopřímkami, které vycházející ze středu pětiúhelníka a protínající dva jeho sousední vrcholy, má hodnotu formula_53 (72°). Pro jeho polovinu formula_51 (36°) pak platí:\n\nformula_55\n\nHodnota cos 36° se vypočítá ze vztahu:\n\nformula_56\n\nSe znalostí hodnot pro sinus a kosinus 30° a 45° pomocí vztahů pro sinus součtu (resp. rozdílu) úhlů lze postupně vypočítat hodnoty sinus pro 6, 9 a pak 3 stupně. Další hodnoty sinus násobku tří lze adekvátně odvodit. Obdobně to platí pro hodnoty kosinus.\n\nSnad jako první se studiu goniometrických funkcí a počítání jejich hodnot věnoval Hipparchos z Nikaje (180-125 př. n. l.), který porovnával délky oblouku kružnice při daném středovém úhlu (α\"r\") s délkami jim odpovídajících tětiv (2\"r\" sin(α/2)). O něco později, ve 2. století našeho letopočtu, Ptolemaios obohatil tyto znalosti ve svém díle Almagest o odvození vzorců odpovídajících těm dnešním pro součet a rozdíl úhlů: sin(α + β) a sin(α − β). Dokázal také odvodit vzorec pro úhel poloviční (sin(α/2) = (1 − cos(α))/2), díky čemuž mohl sestavit tabulky pro úhly s prakticky libovolnou přesností. Do dnešních dnů se však ani jedny tabulky nedochovaly.\n\nK dalšímu pokroku v oblasti goniometrie došlo v Indii. Ve spise Siddhantas ze 4–5. století byla poprvé uvedena definice sinu jako poměru mezi polovinou úhlu a polovinou sečny. Tento spis také obsahuje první dodnes dochované tabulky hodnot sinu a funkce (1 − cos) pro úhly v 3,75 stupňových intervalech mezi 0 a 90 stupni. Byl později přeložen a podstatně rozšířen Araby, kteří zhruba v 10. století, v díle Abu'l-Wefy, již používali šest goniometrických funkcí a měli tabulky hodnot funkcí sinus a tangens s přesností na 8 desetinných míst pro úhly vzdálené od sebe o čtvrtinu stupně.\n\nDnes používané slovo \"sinus\" pochází z latinského výrazu pro záhyb nebo zátoku. Vzniklo nesprávným překladem ze sanskrtu, z tamního slova \"jiva\" (nebo \"jya\"). \"jiva\" (původně \"ardha-jiva\"), ve významu „půltětiva“, byla v díle Aryabhatiya z 6. století Araby přepsána jako \"jiba\" (جب). Evropskými překladateli (Robert of Chester a Gerardo da Cremona) z Toleda však bylo toto slovo ve 12. století zaměněno se slovem \"jaib\" (جب) znamenajícím „zátoka“. Důvodem jejich omylu byl stejný arabský zápis obou slov.\n\nVšechny dosavadní práce se na goniometrii dívaly jako na doplněk astronomie, snad prvním pojednáním zabývajícím se goniometrií samostatně bylo Regiomontanovo \"De triangulis omnimodus\" z roku 1464 a později také jeho \"Tabulae directionum\" (kde se objevila, zatím nepojmenovaná, funkce tangens).\n\nRhaeticova práce \"Opus palatinum de triangulis\" konečně definovala goniometrické funkce přes pravoúhlé trojúhelníky namísto tětiv kružnic a obsahovala tabulky pro šestici goniometrických funkcí. Práci dokončil Rhaeticův student Valentin Otho v roce 1596.\n\nAnalytický náhled na goniometrické funkce vytvořil Leonhard Euler roku 1748 ve spise \"Introductio in analysin infinitorum\", kde tyto funkce definoval pomocí nekonečných řad a kde také představil Eulerův zápis komplexních čísel: \"e\" = cos(\"x\") + \"i\" sin(\"x\"). Používal také (téměř) dnešní zkratky pro funkce: \"sin.\", \"cos.\", \"tang.\", \"cot.\", \"sec.\", a \"cosec.\".\n\nNásledující vzorce jsou platné tam, kde mají dané formule smysl\n\n\n\n\n\n\n\n\nV některých výše uvedených vzorcích lze matematický výraz formula_101 lze nahradit výrazem formula_102 a výraz formula_103 výrazem formula_104 . Všechny hodnoty výrazů pod odmocninami uvedené v tabulce vystupují jako absolutní hodnota, musí být chápany jako kladné hodnoty. (Pro přehlednost vzorců nejsou použity závorky absolutní hodnota.) Hodnoty sinus a kosinus násobků 3° pro hodnoty od 45° do 90° lze snadno odvodit pomocí vztahů:\n\nformula_105\n\n\n\n\n"}
{"id": "38367", "url": "https://cs.wikipedia.org/wiki?curid=38367", "title": "Virtual XI", "text": "Virtual XI\n\nAlbum Virtual XI je jedenáctým studiovým albem legendární britské heavy metalové kapely Iron Maiden. Album vyšlo 23. března 1998 a umístilo se na 16. místě britského žebříčku. Jedná se tedy o jedno z nejhůře prodávaných alb této kapely.\n\nZ alba vzešly dva singly. Singl The Angel And The Gambler vyšel 9. března 1998 a umístil se na 18. místě žebříčku. Singl Futureal byl celosvětově vydán v září 1998.\n\nPokud není uvedeno jinak, autorem všech skladeb je Steve Harris.\n"}
{"id": "38370", "url": "https://cs.wikipedia.org/wiki?curid=38370", "title": "Willem Barents", "text": "Willem Barents\n\nWillem Barents, holandsky Barentsz, (1550? Formerum na ostrově Terschelling, Nizozemí – 20. června 1597 poblíž Nové země, Rusko) byl významný holandský mořeplavec. V roce 1594 velel jedné ze dvou lodí C. Naije hledaje Severovýchodní průjezd do Číny. V letech 1594, 1595 a 1596 vedl postupně další tři výpravy do dalekých severských vod při hledání Severovýchodního průjezdu. Objevil Špicberky a Medvědí ostrov a jako první zmapoval již dříve známou Novou zemi. Poté, co byla jeho loď u Nové země uvězněna ledem, rozebral ji a uskutečnil se svou posádkou první přezimování v Arktidě. Na sklonku jara 1597 Barentsova výprava vyrazila ze zimoviště ve dvou záchranných člunech k návratu domů. Zatímco většina mužů plavbu přežila, Barents na zpáteční cestě zemřel. V roce 1871 bylo na Nové zemi objeveno zachovalé obydlí Barentsovy výpravy.\n\nJméno Willema Barentse dnes nesou Barentsovo moře, Barentsův ostrov a osada Barentsburg na Špicberkách, jeho jméno nese rovněž pobočka Leeuwaardenské univerzity na Terschellingu.\n\nPříběh mořeplavce je zachycen v holandském filmu Nová země (2011).\n\n\n"}
{"id": "38379", "url": "https://cs.wikipedia.org/wiki?curid=38379", "title": "Prešov", "text": "Prešov\n\nPrešov ( , , , , , , romsky \"Perješis\", přezdívaný také jako \"Atény nad Torysou\") je krajské a okresní město na Slovensku. Se svými obyvateli je tak po Bratislavě a Košicích třetím největším slovenským městem. Město má čtyři katastrální části: Prešov, Šalgovík, Solivar a Nižná Šebastová. Je sídlem archeparchy prešovského, hlavy Slovenské řeckokatolické církve a patří do Košicko-prešovské aglomerace.\n\nPrešov leží ve východní části Slovenska na soutoku řek Torysa a Sekčov, v Košické kotlině, 30 km severně od Košic. Obklopují ho Slanské vrchy z východu a Šarišská vrchovina ze západu. Je centrem regionu Šariš.\n\nOblast dnešního Prešova byla osídlena v dávnověku. V době Římské říše tu existovalo sídliště. Po stěhování národů v 6. století sem migrovali Slované. První písemná zmínka o městě je z roku 1247, od roku 1347 je Prešov svobodným královským městem. V tomto období zde kvetla řemesla a kultura, křížily se zde obchodní cesty.\n\nV říjnu 1604 sedmihradský kníže Štěpán Bočkaj dobyl Prešov a získal zde spojence pro své povstání proti Habsburkům. Jeho tažení ukončil roku 1606 Vídeňský mír. Náboženské ani politické poměry se tím však neurovnaly.\n\nPrešovská jatka byla nazvána hromadná poprava 20 prešovských měšťanů a zemanů, kterou roku 1687 po vykonstruovaném procesu za protihabsburský odboj a kalvínskou či evangelickou víru nařídil generál Antonio Caraffa.\n\nPod označením Prešovská vzpoura vešla do dějin poprava 40 vzbouřených slovenských vojáků z roku 1918, která zde předznamenala rozpad Rakousko-uherské monarchie. V roce 1919 byla v Prešově vyhlášena Slovenská republika rad.\n\nPo vzniku Československa nastal rozvoj města. Na konci druhé světové války, 19. ledna 1945, Prešov osvobodila Rudá armáda. Po zde byly budovány průmyslové podniky. V 80. letech 20. století byl Prešov spojen s Košicemi dálnicí D1. Po rozpadu federace a obnovení krajů na Slovensku se stal krajským městem.\nDo konce 18. století Židé bydleli pouze v okolních obcích, protože pobyt jim byl v tehdejším svobodném královském městě zapovězen. V 80. letech 18. století se v důsledku politických událostí v okolních zemích, zejména v Polsku, zvýšil počet židovských přistěhovalců, kteří se zpočátku usazovali v okolí města. Přistěhovalci začali usilovat o zrušení těchto zákonů, které omezovaly jejich přítomnost a hospodářskou činnost. Toho se částečně dočkali za vlády Josefa II. na základě patentu \"Systematica Gentis Judaicae Regulatio\" v roce 1783.\n\nPodle tradice byl prvním usazeným Židem bohatý obchodník Marcus Holländer, který nechal na prešovském náměstí postavit sochu Neptuna a zasadil se o vznik židovské obce ve městě. Zrovnoprávnění židovských obyvatel bylo dosaženo po rakousko-uherském vyrovnání. Před druhou světovou válkou bylo v Prešově pět synagog a židovské obyvatelstvo tvořilo téměř 25 % všech obyvatel města. V letech 1942–1945 se asi 6 400 Židů z Prešova a okolí stalo obětí holokaustu a zničena byla i většina židovských sakrálních staveb. Zachována zůstala jen jedna ortodoxní synagoga, v jejíž horní části jsou umístěny expozice židovského muzea.\n\n\nSkulptury na veřejných prostranstvíchː\n\nOd roku 1996 ve městě působí Prešovská univerzita, která vznikla rozdělením starší Univerzity Pavla Jozefa Šafárika.\n\nZ obyvatel je 94,7 % Slováků, 1,4 % Rusínů a Ukrajinců, 1,2 % Romů, 1 % Čechů, 0,2 % Maďarů a 0,5 % ostatních. V roce 2011 se 55,35 % obyvatel přihlásilo k Římskokatolické církvi, 8,15 % k Řeckokatolické církvi, 4,05 % k Evangelické církvi augsburského vyznání, 1,51 % k Pravoslavné církvi a 0,06 % k židovské obci. Ateistů bylo 12,44 % a 17,16 % se k náboženské příslušnosti nevyjádřilo.\n\n\n\n\n"}
{"id": "38380", "url": "https://cs.wikipedia.org/wiki?curid=38380", "title": "Kilometr čtvereční", "text": "Kilometr čtvereční\n\nKilometr čtvereční (též kilometr čtverečný, značka km², v cizině někdy qkm) je jednotka pro plošný obsah. Je to plocha čtverce o straně dlouhé 1 kilometr. Je to jednotka odvozená od metru čtverečního. Protože je plocha čtverce dána druhou mocninou jeho strany, je 1 km² roven 1000² (tj. milionu) m².\n\nKilometr čtvereční je největší běžně používanou jednotkou plochy. Vyjadřují se v něm zejména rozlohy administrativních celků (okresy, kraje, státy apod.) a dalších planetárních objektů (kontinenty, moře).\n\n1 kilometr čtvereční je roven\n\n"}
{"id": "38384", "url": "https://cs.wikipedia.org/wiki?curid=38384", "title": "Oldřich Daněk", "text": "Oldřich Daněk\n\nOldřich Daněk (16. ledna 1927 Ostrava – 3. září 2000 Praha) byl český dramatik, spisovatel, režisér a scenárista. Ve své dramatické tvorbě se inspiroval epickým divadlem Bertolta Brechta.\n\nPo maturitě na ostravském gymnáziu vystudoval pražskou DAMU v letech 1946–1950. Ještě při studiu, od roku 1945, působil také jako herec ostravského Divadla Petra Bezruče. Po studiu se stal režisérem Klicperova divadla v Hradci Králové, kde působil až do konce roku 1953. Od roku 1954 byl umělecký šéf činohry i režisér Divadla F. X. Šaldy v Liberci. V závěru života spolupracoval zejména s pražským Vinohradským divadlem.\n\nRoku 1957 začal spolupracovat s Filmovým studiem Barrandov, nejprve jako scenárista, později i jako režisér Československého filmu. Působil i v Československém rozhlase. Roku 1973 se stal spisovatelem z povolání.\n\nJeho vnukem je zpěvák Kryštof Michal.\n\nJeho hry se často zabývají morálkou, autor je vždy na straně klasických morálních zásad.\n\n\n\n\n\n\n\n\n\n"}
{"id": "38386", "url": "https://cs.wikipedia.org/wiki?curid=38386", "title": "Bijeljina", "text": "Bijeljina\n\nBijeljina (srbskou cyrilicí Бијељина) je město na severovýchodě Bosny a Hercegoviny, v Republice srbské, v regionu Semberija. V roce 2013 mělo podle sčítání lidu 45 291 obyvatel. Je centrem samostatné opštiny. Podle počtu obyvatel je druhé největší v Republice srbské a páté největší v Bosně a Hercegovině.\n\nBijeljina je poprvé připomínána v roce 1446. Evlija Čelebi popsal v 17. století Bijeljinu jako město s pěti sty domy a pěti velkými obytnými čtvrtěmi (mahalami). V roce 1838 získalo město první školu, a v roce 1902 zde byla otevřena první evropská škola západního typu; poté, co se město stalo součástí Rakousko-Uherska. V základní škole v Bijeljině učil také Jovan Dučić.\n\nOd roku 1950 bylo město napojeno na železniční síť. \n\nBijeljina je jedním z prvních měst, kde v roce 1992 došlo ke střetům na začátku války v Bosně a Hercegovině.\n\nV roce 1991 měla Bijeljina celkem 36 414 obyvatel, kteří se ve sčítání lidu, uskutečněném těsně před vypuknutím bosenského konfliktu v 90. letech, přihlásili k následujícím národnostním skupinám:\n\n\nPo skončení války došlo k homogenizaci národnostního složení obyvatelstva. Do Bijeljiny přišli Srbové z míst, odkud byli vyhnáni bosenskou armádou (Tuzla, Zenica, Sarajevo). Z Bijeljiny odešli Bosňáci, kteří byli vytlačeni srbskými silami. Počet obyvatel města se po válce vlivem vnitřních přesidlování obyvatelstva zvýšil o 30-40 %.\n\nZ Bijeljiny pocházejí tyto významné osobnosti\n\n\n"}
{"id": "38388", "url": "https://cs.wikipedia.org/wiki?curid=38388", "title": "Solin", "text": "Solin\n\nSolin () je město v Chorvatsku, ve Splitsko-dalmatské župě na pobřeží Kaštelského zálivu. Žije zde 23 926 obyvatel. Je zároveň také severním splitským předměstím – leží od něj jen 5 km.\n\nV dobách Římské říše bylo toto město, známé pod názvem \"Salonae\", hlavním městem římské provincie Dalmácie. Roku 244 se zde narodil císař Dioklecián, který si v dnešním Splitu postavil známý palác, do něhož se uchýlil po rozdělení říše na tetrarchie v roce 305. Po pádu Říma, když následovalo stěhování národů, začaly nájezdy Avarů. Lidé utíkali ze Solinu pryč, většinou do Diokleciánova paláce, a tak v sousedství vyrostl Split.\n"}
{"id": "38389", "url": "https://cs.wikipedia.org/wiki?curid=38389", "title": "Zkrácené vyhodnocování", "text": "Zkrácené vyhodnocování\n\nZkrácené vyhodnocování označuje v programování způsob vyhodnocování složených výrazů, kdy se jednotlivé podvýrazy vyhodnocují pouze v případě, že je jejich výsledek potřebný pro získání celého výsledku. Tato metoda se uplatňuje zejména u vyhodnocování logických výrazů, u kterých platí, že\n\nZkrácené vyhodnocování ( ) nelze zaměňovat s odloženým vyhodnocováním ( , česky též líné vyhodnocování) používaným v generátorech a iterátorech a často používaným ve funkcionálním a logickém programování; zatímco při zkráceném vyhodnocování se určité části výrazů nevyhodnocují, protože výsledný výraz nemohou ovlivnit (a již vyhodnocovány nebudou), při odloženém vyhodnocování bude výraz (typicky prvek posloupnosti) vyhodnocen až v okamžiku, kdy bude jeho hodnota skutečně potřeba.\n\nV případě, že vyhodnocované podvýrazy nemají žádné vedlejší účinky, je jediným rozdílem při použití/nepoužití zkráceného vyhodnocování rychlost běhu programu (při zkráceném vyhodnocování se musí zpracovat menší část programu, takže je zkrácené vyhodnocování zpravidla rychlejší; existují však i zvláštní případy, kdy je tomu naopak).\n\nV praxi však velká část vyhodnocovaných výrazů nějaké vedlejší efekty má, takže u zkráceného vyhodnocování musí být přesně specifikováno jeho chování, aby se program choval deterministicky.\n\nV následujícím případě se jako příklad vedlejšího účinku používá výpis na obrazovku:\n\nPokud se bude vyhodnocovat výraz codice_5 bez zkráceného vyhodnocování, kromě získání výsledku codice_6 se také na výstup vypíše text\nPokud se ale použije zkrácené vyhodnocování a nejdříve se vyhodnotí codice_7, na výstupu se objeví\nPokud se při použití zkráceného vyhodnocování nejdříve vyhodnotí codice_8, na výstupu se objeví\nZkrácené vyhodnocování se používá v mnoha běžných programovacích jazycích jako např. C/C++, C#, Java, Perl, Lisp atd.\n\nZpravidla je specifikováno, že se logické spojky vyhodnocují zleva doprava, takže ve výše uvedeném příkladu by se vyhodnotilo pouze codice_7 a vytisklo by se pouze „tady A“.\n\nV některých programovacích jazycích (např. v Perlu) se zkrácené vyhodnocování používá jako běžný způsob zápisu podmíněného příkazu. Například ve výrazech\nse program ukončí s chybou (pomocí příkazu codice_10) v případě detekování nějaké chyby, protože příkaz codice_10, který aplikaci ukončí, se vyhodnotí (provede) pouze v situaci, kdy je daná podmínka codice_6 (v prvním příkladu, tzn. když „data nejsou k dispozici“), resp. codice_13 (v druhém příkladu, tj. když „nastala chyba“).\n\n"}
{"id": "38392", "url": "https://cs.wikipedia.org/wiki?curid=38392", "title": "Parthové", "text": "Parthové\n\nParthové (staropersky \"Parthava\"; řecky \"Πάρθοι\", \"Parthoi\"; latinsky \"Parthi\") je v užším slova smyslu název etnika, obývajícího ve starověku oblast jihovýchodně od Kaspického moře (dnes západní část íránského Chorásánu), v širším smyslu pojmenování vládnoucí vrstvy parthské říše (cca 245 př. n. l. – 224 n. l.), jednoho z nejvýznamnějších státních útvarů ve starověku. Jako etnikum byli Parthové národem íránského původu s příbuzenskými vazbami k Peršanům, Médům a Skythům.\n\nPrvní zmínky o Parthech pocházejí z 6. století př. n. l., kdy si jejich území podrobil zakladatel perské říše Achaimenovců Kýros II. Veliký (559 – 530 př. n. l.). Satrapie Parthie pak v příštích tři sta letech sdílela osudy většiny íránských krajů – po Achaimenovcích zde vládl Alexandr Veliký, potom jednotliví diadochové a nakonec makedonská dynastie Seleukovců (zhruba od roku 310 př. n. l.), jejíž králové sídlili v syrské Antiochii. \n\nZa vlády Seleuka II. (246 – 225 př. n. l.) využil tehdejší parthský satrapa Andragorás slabosti ústřední moci v Antiochii a osamostatnil se. Jeho krátkou vládu ukončil vpád Parnů, národa spřízněného s Parthy, jehož příslušníci kočovali severovýchodně od hranic Parthie. Parnové vedení náčelníkem Arsakem ovládli postupně celé území Parthů, přešli zde k usedlému způsobu života a velmi rychle splynuli s místní populací – již ke konci 3. století př. n. l. je vládnoucí parnský rod Arsakovců označován jako parthský.\n\nArsakovci v průběhu 2. století př. n. l. dobyli na Seleukovcích celý Írán i Mezopotámii a začali užívat starý achaimenovský titul „král králů“. Na dalších tři sta let se stala parthská říše nejen nespornou velmocí na Předním východě, ale i jedním z protihráčů rodícího se římského impéria. Konflikty s Římem jsou také nejlépe zdokumentovanou částí parthských dějin, neboť jim z pochopitelných důvodů věnovali pozornost řecko-římští spisovatelé (Crassova porážka u Karrh je z bitev, které spolu Římané a Parthové svedli, patrně nejznámější).\n\nVětšinu funkcí u arsakovského dvora v Ktésifóntu zaujímala po celou dobu trvání říše parnsko-parthská nobilita a tomu odpovídal i zvyšující se význam parthštiny jako komunikační řeči, třebaže dochované texty pochází převážně až z dob vlády perských Sásánovců. Íránské vlivy rovněž v průběhu doby zcela vytlačily povrchní helenizaci parthských krajů z dob Alexandra Velikého a Seleukovců. \n\nParthská elita si udržela své postavení i po pádu arsakovské říše ve dvacátých letech 3. století n. l. První sásánovský král Ardašír I. prosazoval politiku dorozumění a v tom ho následovali i jeho nástupci. Přesto krok za krokem postupovalo poperšťování Íránu, i když parthština zůstala jednou z komunikačních řečí až do 9. století n. l. Důkazem o síle parthských tradic po rozkladu arsakovské říše jsou například náboženské texty jedné manichejské sekty, které byly nalezeny ve střední Asii a jejichž jazykem je parthština.\n\n\n"}
{"id": "38396", "url": "https://cs.wikipedia.org/wiki?curid=38396", "title": "Cirkus", "text": "Cirkus\n\nCirkus označuje většinou kočovné společenství účinkujících umělců, kteří bývají označování jako artisté (akrobaté, krotitelé zvířat, krasojezdci, klauni apod.). Toto umělecké společenství pak vystupuje před obecenstvem, obvykle za úhradu stanoveného vstupného. Název pochází od starořímského cirku, kruhové nebo oválné stavby určené pro závody koní a vozů.\n\nPutovní představení se obvykle konají v manéži, kruhové aréně pod velikým cirkusovým stanem – šapitó. Manéž je obklopena lóžemi a lavičkami pro diváky. Ve vystoupeních tradičního cirkusu obvykle účinkují také cvičená exotická zvířata (medvědi, opice, tygři, lvi, sloni, velbloudi apod.). Oblíbeným cirkusovým zvířetem je kůň, popřípadě jiná domácí zvířata (např. psi).\n\nTakzvaný nový cirkus je oproštěn od zvířat a má blíže ke scénickým uměním jako je divadlo a balet.\n\nV antice se jako circus označovalo okrouhlé závodiště koňských vozů (hippodrom), které bylo podobné amfiteátru pro gladiátorské zápasy a stadionu pro atletické soutěže. Circus však mohl sloužit i dalším účelům, jako v případě Cirku Maximu. Přídavným jménem \"circensis\" se pak souhrnně označovaly tyto různé zábavy, jak dokládá i známé úsloví \"panem et circenses\" (chléb a hry).\nV novověku se objevují kruhové manéže pro předvádění koní, které souvisí s vojenským prostředím a jeho zájem o jezdectví a ušlechtilá plemena koní. Francouzské slovo pochází od italského \"maneggiare\", rukouvedení [koní]. Klasický cirkus pak vznikl v 19. století propojením klasické ekvestrické manéže s různými potulnými a jarmarečnými atrakcemi a produkcemi \"svobodných umění\", artistikou. K nim patřili medvědáři a drezéři jiných šelem a zvířat, akrobacie, komediální výstupy a podobně. Soustředění různých produkcí do kryté arény s hledištěm pro větší počet diváků umožnilo artistům se soustředit na zdokonalování svých výkonů a drezuru náročných a nákladných lvů, tygrů a slonů.\n\nVývoj dopravy na konci 19. a ve 20. století umožnil postupný přechod od malých dřevěných maringotek a povozů tažených koňmi až k velkým kamionům a současné zvětšení manéží i šapitó. Cirkusy si již od 19. století pořizovaly zimoviště, zázemí pro teplé ustájení zvířat a s možností provozovat představení i v zimních měsících ve stálých manéžích. Na pevnou cirkusovou scénu navazovala varieté, která oproti nim měla blíže ke kabaretům. Vedle tradičních cirkusů se ve druhé polovině 20. století rozvinul nový cirkus, který na rozdíl od jednotlivých předváděných \"čísel\" propojuje artistické výkony do dramatického celku.\n\n\nV současné době v ČR existuje okolo třiceti cirkusů. Známými provozovanými cirkusy na území Česka jsou Originál cirkus Humberto, Cirkus Jo-Joo, Cirkus Bob Navarro King, Cirkus Aleš Barlay, Národní Cirkus originál Berousek, Cirkus Kellner, Cirkus Carini, Cirkus Bernes, Cirkus Praga, Národní Cirkus Aleš Barlay, dále pak Cirkus Andres, Cirkus Astra, Cirkus Cramer, Cirkus Pacific, Cirkus Prince, Cirkus Sultán (Berousek) , Cirkus Romanza, Cirkus Alegrie, Cirkus Tornádo, Cirkus Williams, Cirkusové šapito Berousek, Cirkus Rudolf Berousek, Cirkus Tony, Cirkus Jung, Cirkus Rodolfo, Cirkus Josef Wertheim a další.\n\nMimo jiné se u nás v poslední době rozvíjí dětské cirkusy. Prvním takovýmto dětským cirkusem v České republice je Brněnský cirkus LeGrando, který po vzoru Německa vede děti k umění sebeprezentace a pohybové zdatnosti v cirkusových disciplínách jako jsou jízda na jednokolce, chůze po laně, balanční koule, akrobacie pozemní i vzdušná, klaunské dovednosti a další.\n\nV některých zemích je cirkusové umění oblíbenější, než v České republice, což vysvětluje i větší množství cirkusů v těchto zemích. Například v Německu či Itálii se jejich počet počítá na stovky. Mezi známé německé cirkusy patří například Cirkus Krone, Cirkus Flic-Flac, Cirkus Rolland-Busch, Cirkus Barelli, Cirkus Berolina, Cirkus Probst, Cirkus Carl Busch, Cirkus Charles Knie, Cirkus Fliegenpilz, Cirkus Frank, Cirkus Frankello, Cirkus Humberto (obdoba českého cirkusu Humberto), Cirkus Granada, Cirkus Herkules, Cirkus Kaiser, Cirkus Lamberti, Cirkus Las Vegas, Cirkus Malford, Cirkus Roncalli a velká řada dalších.\n\nV bývalém Sovětském svazu a v nynějším Rusku má cirkus velkou tradici a je zde považován za umění, které je zcela rovnocenné jiným uměleckým projevům jevištního typu (film, divadlo, televize).\n\nV USA existují velké cirkusové show, z nichž některé neodpovídají evropské představě o cirkusu – tyto show probíhají nejen ve stanech, ale také ve velikých halách či na sportovištích, kde jsou předváděna vystoupení v několika manéžích zároveň. Mezi takovéto cirkusy patří například americký Cirkus Ringling Bros Barnum and Bailey.\n\nNový cirkus je druh dramatického umění, který se začal utvářet ve Francii počátkem 70. let 20. století. Dalšími destinacemi, v nichž se od 80. let 20. století vyvíjí další specifické podoby nového cirkusu, jsou Velká Británie, Kanada a Austrálie, v Evropě pak od 90. let 20. století země Skandinávie, Itálie nebo Španělsko. Do České republiky pronikaly vlivy nového cirkusu především ve tvorbě Ctibora Turby (ještě před rokem 1989), později pak v 90. letech 20. století. Největší rozkvět zažívá nový cirkus v České republice od roku 2009.\n\nUmělecký charakter nového cirkusu se zakládá na mísení jednotlivých druhů umění (cirkus, tanec, hudba, divadlo, výtvarné umění, film) v různé míře i zastoupení. Jeho neodmyslitelnou součástí je artistika, tedy druh scénického umění, jehož podstatou je dokonalý fyzický projev spojující ladnost a vrcholnou obtížnost v harmonický celek. Nový cirkus závisí na tvůrčí individualitě interpreta – artisty, který je nositelem významu a zprostředkovatelem komunikace. Artista v tradičním cirkusu nezdvojuje svou identitu, není hercem. Jediné, na čem v tradičním cirkusu záleží, je precizní předvedení akrobatického čísla, nikoli sdělení myšlenky ve smysluplném obrazu. V novém cirkuse nabývá artista herecké funkce, je nositelem znaku. Stále výraznější zdivadelňující tendence byly hlavním kriteriem pro odlišení nového cirkusu od cirkusu tradičního. Cílem nového cirkusu je podat ucelený scénický obraz a ne stále se opakující akrobatická čísla produkující pocit hrdinství.\n\n\nv posledních letech sílí kritika veřejnosti vůči cirkusové drezuře zvířat s poukazem na to, že se jedná o týrání zvířat, jimž je nevybíravými a trýznivými metodami vnucováno chování, které pro ně není přirozené. V souvislosti s tím usilují kritici o úplný zákaz cirkusové drezury i v Česku. \n\nSlovem cirkus bývá také někdy v přeneseném smyslu označována výrazná či bouřlivá (zpravidla společenská) událost – např. \"předvolební boj byl jeden velký cirkus\" apod.\n\n\n"}
{"id": "38399", "url": "https://cs.wikipedia.org/wiki?curid=38399", "title": "Alexandr Mogilnyj", "text": "Alexandr Mogilnyj\n\nAlexandr Gennadijevič Mogilnyj (rusky Александр Геннадиевич Могильный) (* 18. února 1969, Chabarovsk v Sovětském svazu) je bývalý hráč ledního hokeje. Od roku 2000 je členem Triple Gold Clubu, jenž sdružuje hráče, kteří vyhráli všechny tři hlavní hokejové turnaje (Stanley Cup, Olympijské hry a Mistrovství světa). Říkalo se mu „Alexander The Great“ (Alexandr Veliký). Tuto přezdívku později získal Alexandr Ovečkin.\n\nAlexandr Mogilnyj se také dvakrát účastnil mistrovství světa juniorů v ledním hokeji. Na mistrovství v Piešťanech roku 1987 byl jedním z aktérů nechvalně proslulé hromadné rvačky s kanadským týmem. Na mistrovství v Moskvě roku 1988, kde Sovětský svaz získal stříbrné medaile, byl vyhodnocen jako nejlepší útočník šampionátu. Útěk do NHL v roce 1989 \n\n\n\n"}
{"id": "38407", "url": "https://cs.wikipedia.org/wiki?curid=38407", "title": "Odpis", "text": "Odpis\n\nOdpis je částka, která vyjadřuje opotřebení majetku (morální nebo fyzické) za určité období. Protože odpis představuje snížení ekonomického prospěchu (ve formě poklesu aktiv), jedná se o náklad. Smyslem odpisování je rozložit pořizovací cenu majetku jako náklad do více období. Pořízení majetku tedy neovlivní výsledek hospodaření firmy hned, ale poměrně po celou dobu životnosti majetku.\n\nOdpisy se používají pouze pro dlouhodobý majetek, který se odepisuje do výše vstupní nebo zvýšené vstupní ceny, a to buď rovnoměrně nebo zrychleně (metoda zvolená na počátku se musí dodržet po celou dobu odpisování).\n\nRozlišujeme účetní a daňové odpisy.\n\n\nV Česku jsou daňové odpisy upraveny zákonem č. 586/1992 Sb. o dani z příjmů a pravidla účetních odpisů upravuje zákon č. 563/1991 Sb. o účetnictví.\n\n\nDlouhodobý hmotný majetek odpisovaný\n\nDlouhodobý nehmotný majetek odpisovaný\n\n\nÚčetní odpisy\n\nDělení účetních odpisů\n\nFunkce účetních odpisů\n\n\nVýpočet daňových odpisů\n\nDůvody vyřazení:\n\nZpůsoby vyřazení:\n\nÚčetní vyřazení zcela odepsaného majetku nebo majetku ještě neodepisovaného:\n\nÚčetní vyřazení zcela neodepsaného majetku\nOdpis z měsíce vyřazení se účtuje na účty 551/070–079, 080–089, zůstatková cena se doúčtovává dle důvodu a způsobu vyřazení na účty:\n\nDaňové aspekty vyřazeného majetku\n"}
{"id": "38410", "url": "https://cs.wikipedia.org/wiki?curid=38410", "title": "Albatros", "text": "Albatros\n\nAlbatros může být:\n\n\n\n\n"}
{"id": "38416", "url": "https://cs.wikipedia.org/wiki?curid=38416", "title": "Hostitel", "text": "Hostitel\n\nHostitel je označení pro organizmus (rostlina, živočich), který se stal domovem jinému organizmu, který v něm cizopasí.\n\nJde o organismus, ve kterém parazit pohlavně dospívá a pohlavně se rozmnožuje. Pouze v tomto hostiteli existují předpoklady pro další rozmnožování parazita. V něm vývojový cyklus parazita začíná i končí. U parazitů s přímým vývojem je definitivní hostitel jediným hostitelem.\n\nJe to hostitel pro daný druh parazita netypický, parazit se u něj vyskytuje většinou sporadicky. Infekce určitým parazitem může probíhat u aberatních hostitelů odlišně než u definitivního hostitele (např. vyšší či nižší patogenita).\n\nOrganismus, jenž stojí mimo vývojový cyklus parazita. Parazit se v tomto hostiteli nijak nevyvíjí a v podstatě čeká na to, až se dostane do definitivního hostitele. Paratenický hostitel usnadňuje parazitu přenos do definitivního hostitele a nebo chrání parazita před nepříznivým prostředím.\n\nTermín rezervoárový hostitel může být používán i jiném slova smyslu. Například „rezervoárovým hostitelem trichinelózy ve volné přírodě je prase divoké“. V tomto případě se chápe pod rezerovoárovým hostitelem organismus, u kterého se parazit vyskytuje nejčastěji v přírodě a od kterého se můžou nakazit jiní hostitelé. Ve virologii a bakterilogii se podobně používá termín rezervoár viru, baktérie.\n\n"}
{"id": "38420", "url": "https://cs.wikipedia.org/wiki?curid=38420", "title": "Plužina", "text": "Plužina\n\nPlužina je název užívaný pro všechny pozemky patřící k vesnici a využívané k zemědělským aktivitám. Plužina je jedním ze základních pojmů užívaných v dějinách středověkého osídlení.\n\nDle tvaru se rozlišuje:\n\nNa tvar plužin mělo vliv několik skutečností. Reliéf je ovlivňován především přírodním prostředím. Tvar plužiny ovlivňuje charakter orebního nářadí, systém obdělávání (pásová plužina je spojována trojpolním systémem) a majetkové vztahy.\n\nRekonstrukce původních plužin probíhá na základě pramenů písemných (katastrální plány z 19. století, předregulační plány polí z 18. století, výjimečně i mapy ze 16. století), dále za pomoci leteckého snímkování, specializovaného archeologického výzkumu nebo nověji metody pedologického sondování (založená na faktu, že tloušťka humusu je přímo úměrná době zemědělské kultivace).\n\nNejstarší datovaná pravěká pole byla objevena v 1. polovině 20. století v Anglii a v severských zemích. Až později došlo k podobným nálezům v jižněji položených oblastech. Nejstarší plužiny byly nevelké a ne příliš pravidelné plochy ohraničené kamením nebo nízkými valy (něm. Zellflur) roztroušené v lesích. Tyto nejstarší plužiny pocházejí snad až z doby bronzové a používá se pro ně zjednodušující označení keltská pole.\n\nNa tyto nejstarší plužiny navazuje plužina bloková (někdy v literatuře i jako plužina komorová, něm. \"Kammerflur\"), která se do značné míry podobá britským keltským polím (celtic fields). Objevila se někdy v laténu. Ještě později vznikají tzv. stupňovitá pole, což jsou vlastně terasy uspořádané v pásech asi 8 metrů širokých a 200 metrů dlouhých. Většinou se objevovala v místech, kde dříve byly komorové plužiny. Protože šířka těchto plužin je vzácně jednotná, uvažuje se o nějaké rozšířené míře, podle které byla šířka polí určována.\n\nBlokové plužiny a stupňovitá pole se nacházejí především na zalesněných svazích a na základě těchto nálezů by se zdálo, že nebyly obsazeny nejúrodnější půdy v údolích a nížinách. Dnes se většina zainteresovaných odborníků přiklání k názoru, že se podařilo zachytit jen okrajové části původních plužin. Nadále zůstává otázka, zda obsazení z hlediska úrodnosti druhotných poloh znamená, že byly plně obsazeny nejúrodnější oblasti.\n\nNa počátku vrcholného středověku se pod vlivem zdokonalené technologie (objevuje se těžký pluh) přešlo na pásovou plužinu. Od středověku do 19. století prošla plužina intenzivním vývojem, protože podléhala majetkovým změnám. Je proto velmi těžké rekonstruovat podobu polností v okolí vesnic ve starších dobách.\n\nNejvětší zájem o studium vývoje plužin v minulosti byl v Německu a v Anglii. V Německu mělo bádání specifický vývoj, protože se dlouho snažili odvodit z tvaru plužiny etnickou příslušnost zde usídleného obyvatelstva (podobně tomu vlastně bylo ve Velké Británii, kdy nejstarší bloková plužina dostala název \"celtic fields\" – byla spojována výhradně s prehistorickými Kelty). V Německu se dlouho uvažovalo, že bloková plužina (tzv. okrouhlice) je spojená se slovanským obyvatelstvem a traťová plužina (předpokládající vyspělejší technologii těžkého pluhu a také tvar sídliště typický pro kolonizační aktivity) s německým. Základ těmto představám daly práce Augusta Meitzena (1822-1910). Až s intenzivním archeologickým výzkumem po druhé světové válce se zjistilo, že na sídlištích s blokovou plužinou se nenachází žádná slovanská keramika a osady vznikly až ve 13. století. V Čechách byl uznávaným odborníkem v této oblasti Ervín Černý, jehož publikace \"Výsledky výzkumu zaniklých středověkých osad a jejich plužin: historicko-geografická studie v regionu Drahanské vrchoviny\" je uznávaným metodologickým základem výzkumu plužin i v současnosti.\n\n\n\n"}
{"id": "38421", "url": "https://cs.wikipedia.org/wiki?curid=38421", "title": "Dolní Čermná", "text": "Dolní Čermná\n\nDolní Čermná (německy \"Nieder Böhmisch Rothwasser\", též i \"Niedertscherma\") je městys v okrese Ústí nad Orlicí, asi 8 kilometrů severně od Lanškrouna a 12 kilometrů východně od Ústí nad Orlicí. V obci je evidováno 370 adres. Žije zde obyvatel, její katastrální území činí 1499 ha (15 km²), PSČ všech adres je 561 53. Obec se nachází ve výšce 394 m n. m.\n\nPrvní písemná zmínka o obci pochází z roku 1304. V minulosti byla Dolní Čermná částí městyse Čermná u Kyšperka. Od 17. září 2009 je opět městysem. \n\nV době pobělohorské obyvatelé Čermné (Horní i Dolní) stáli před volbou buď konvertovat ke katolické víře, nebo ze země odejít. V roce 1737 odešla první skupina Českých bratří (asi 350 lidí) do Českého Rixdorfu v Německu. O pět let později se situace zhoršila, ale obyvatelé Čermné už na výběr neměli. Jezuitské metody rekatolizace (v oblasti působil i Antonín Koniáš) zahrnovaly povinnou docházku na katolické bohoslužby, odpírání souhlasu vrchnosti k uzavírání sňatků, zákazy pohřbů nekatolíků, tresty aj. Proto během slezských válek utekly celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků organizoval Jan Liberda a zprostředkoval ji generál Christoph Wilhelm von Kalckstein. V dubnu 1742 odešly z Čermné do Münsterbergu např. tyto rodiny (abecedně): Jan Appl (*20.10.1686) - převod jeho statku v Čermné na bratra Pavla byl draze vykoupen, Jan Bárta (*9.9.1709), Martin Bednář (*1701), Coufal Jan (1680), Dušek Martin (*1699), Dušek Matěj (*1714), Jandera Pavel (9.3.1702) měl osm dětí, emigrovali ve skupině čítající 100 osob... atd. Někteří z těchto exulatů spoluzakládali nové české osady v Pruském Slezsku, např. Velký Tábor, Friedrichův Tábor, Husinec, byli i v Zelově, ale většinou šli do Rixdorfu či do Berlína za svými krajany. Kazatelem sboru v Husinci a Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského.\n\nPotomci exulantů \"z Čermné, panství lanškrounské\" žijí v Německu, Polsku, USA, Kanadě, Austrálii... někteří byli repatriováni v roce 1945 z Polska do Čech. Rodokmeny exulantů spravuje pro Exulant (spolek) Petr Hlaváček. Touto historií se zabývají i jiní badatelé. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně uvedení dalších zdrojů a údajů z matrik).\n\nSvůj současný znak a vlajku má obec Dolní Čermná od roku 2009. Autorem návrhu je Tomáš Zdechovský. Při tvorbě nových symbolů se vycházelo z jediné dochované pečetě obce. Pečeť pochází z roku 1780 a je na ní vyobrazen svatý Jiří přemáhající draka a holubice. Barevnost znaku je podle slov autora odvozena od názvu obce, kde lze najít základ slova červená. Uprostřed je bojující svatý Jiří, jemuž je v Dolní Čermné zasvěcen místní kostel. Svatý Jiří zde propichuje kopím zeleného draka, který má být metaforou ďábla. V hlavě štítu je umístěná letící holubice. \n\n\n\n\n\n\n"}
{"id": "38423", "url": "https://cs.wikipedia.org/wiki?curid=38423", "title": "Škeble rybničná", "text": "Škeble rybničná\n\nŠkeble rybničná (\"Anodonta cygnea\") je největší druh měkkýše v České republice. Obývá klidné bahnité vody, větší rybníky, tůně, slepá či pomalu tekoucí říční ramena a velké bažiny.\n\nMá dvě lastury tvořené z chitinu, vápence a perleťoviny, z nichž vysunuje svalnatou nohu, s jejíž pomocí se pohybuje a zarývá do bahnitého dna. Noha je pokryta kůží, která zasahuje i na schránku. Její smyslové orgány tvoří zejména hmatové výrůstky okolo ústního otvoru a receptory vnímající látky ve vodě. Dýchá žábrami. Potravu získává filtrováním vody. Vyžaduje čistou vodu, je velmi citlivá na dusíkaté látky a chemikálie a proto jsou škeble indikátory čistoty vody. Dožívá se 5-15 let, dle životních podmínek. Dorůstá velikosti 15 - 22 cm.\nJako všichni velcí sladkovodní mlži, vyskytující se v Česku, je škeble rybničná odděleného pohlaví. K oplodnění vajíček dochází uvnitř pláště a až 600 000 larev (tzv. glochidium) tráví první rok života na žaberních lupenech rodiče. Larvy mají lepkavé vlákno a malou ozubenou skořápku. Určitou dobu cizopasí na kůži nebo žábrách ryb.\n\nTeplota pro chov je 15–28 stupňů Celsia. Není problém mít ho ve společenském akváriu (pochopitelně bez ryb, které žerou šneky a pod.). Živí se filtrováním vody – planktonem. Pokud není ve vodě dost planktonu, např. kvůli příliš výkonnému biofiltru, přikrmuje se rozdrcením tablet se spirulinou. V České republice a dalších oblastech, kde je tento druh chráněný, je chov možný v rámci záchranných programů a je jedním ze způsobu záchrany tohoto živočicha, nikoliv v ryze zájmových chovech, bez potřebných znalostí, povolení a podmínek.\n\n\n"}
{"id": "38427", "url": "https://cs.wikipedia.org/wiki?curid=38427", "title": "Markéta II.", "text": "Markéta II.\n\nMarkéta II., narozená jako Margrethe Alexandrine Þórhildur Ingrid, (* 16. dubna 1940 Kodaň) je od roku 1972 dánská královna. Její heslo zní „\"Guds hjælp, folkets kærlighed, Danmarks styrke\"“ (\"Boží pomoc, láska lidu, síla Dánska\").\n\nPřed nástupem na trůn studovala v Kodani, Cambridge, Aarhusu, Paříži a Londýně právo, historii, politologii, ekonomii, archeologii a sociologii.\n\nPrincezna Margrethe se narodila v paláci Amalienborg v Kodani rodičům korunnímu princi Frederikovi a korunní princezně Ingrid. Byla pokřtěna 14. května 1940. Jelikož král Kristián X. byl v té době rovněž králem Islandu, bylo na počest islandského lidu princezně dáno také islandské jméno, Þórhildur.\n\nJejími kmotry byli král Kristián X., princ Knut Dánský, princ Axel Dánský, švédský král Gustav V., švédský korunní princ Gustaf Adolf, vévoda z Västerbottenu, vévoda z Connaughtu, dánská královna Alexandrina, princezna Thyra Dánská, korunní princezna Luisa Švédská, princ Harald Dánský, princezna Helena Dánská, princezna Patricie z Connaughtu, vévodkyně korunní princezna Cecílie Pruská a princezna Markéta Bourbonsko-Parmská.\n\nV roce 1967 se provdala za francouzského diplomata Henriho de Laborde de Monpezat, s nímž má dva syny: dědice trůnu Frederika a prince Joachima.\n\nMarkéta II. se stala dánskou královnou v roce 1972, po smrti svého otce krále Frederika IX. Ve svém novoročním projevu roku 1984 dánská královna připomněla svému lidu, aby pamatoval na dobré přijímání a přátelské chování vůči imigrantům. Témata tolerance, imigrace a svoboda slova se objevila i v jejím projevu roku 2006.\n\nKrálovna Markéta hovoří dánsky, francouzsky, švédsky, norsky, anglicky a německy. Ilustrovala dánské vydání knihy J. R. R. Tolkiena \"Hobit aneb cesta tam a zase zpátky\". Věnuje se také módnímu návrhářství.\n\nKrálovna Markéta II. je 1188. dámou Řádu zlatého rouna (španělského) a 961. lady Podvazkového řádu. Obdržela také dánské vyznamenání Řád slona a grónskou medaili Nersornaat.\n\nDánské království je konstituční monarchie, což znamená, že panovník není oprávněn provádět nezávislá politická rozhodnutí. Královna musí stvrdit každé legislativní rozhodnutí a ta se teprve potom mohou stát zákonem, a ta se naopak stávají pravomocnými, pokud je schválí i kabinet ministrů. Jako hlava státu stojí královna u sestavování nové vlády. Její oficiální titul zní královna Dánska.\n\nKrálovna má pouze titul královna Dánska, jelikož po svém nástupu na trůn v roce 1972 upustila od užívání ostatních titulů dánského krále. V letech 1513–1972 se králové jmenovali pouze Kristián nebo Frederik.\n\nMarkéta II. odmítá používat mobilní telefon a internet a říká, že je bez nich velmi spokojená.\n\nKouří tři krabičky cigaret denně. Stala se terčem kritiky, že tím dává poddaným špatný příklad, v roce 2006 proto oznámila, že nadále nebude kouřit na veřejnosti.\n\nBěhem svého života obdržela řadu vyznamenání a titulů, a to jak před nástupem na trůn tak i během své vlády. Mj. se stala 1188. rytířem Řádu zlatého rouna a 7. dámou Podvazkového řádu udělenou od roku 1901. Je také \"Colonel-in-Chief\" britského Královského pluku princezny z Walesu. Při příležitosti 50. narozenin dne 16. dubna 1990 po ní byla pojmenována oblast na severovýchodě Grónska, Země královny Markéty II.\n\n"}
{"id": "38429", "url": "https://cs.wikipedia.org/wiki?curid=38429", "title": "Nacionalismus", "text": "Nacionalismus\n\nNacionalismus (z lat. \"natio\", národ) jsou myšlenkové tendence, ideologie a politika zdůrazňující význam národa, tedy sounáležitost skupiny lidí, kteří obvykle (dle různé definice národa) sdílejí společný původ, historii, jazyk, kulturu a území. Z nacionalismu vychází myšlenka národních států, na které je do značné míry založeno dnešní uspořádání států světa. Z tohoto pojetí také vychází názvosloví používající pojmy \"národní\" a \"mezinárodní\". Pod vlivem nacistického vypjatého nacionalismu se tento výraz začal používat také v negativním smyslu pro ideologii šovinismu, přesvědčení o výjimečnosti vlastního národa. Tento význam většinou nemívá odpovídající český výraz národovectví. Příbuzným pojmem je patriotismus, česky \"vlastenectví\", který zdůrazňuje vlast (otčinu, něm. \"Vaterland,\" lat. \"patria\"), tedy rodiště či (u exulantů) zemi rodičů.\n\nNacionalismus jako intelektuální postoj je doložitelný již ve středověkých pramenech (\"Kosmova kronika\", \"Kronika tak řečeného Dalimila\") a v díle i působnosti středověkých myslitelů (Jeroným Pražský, Johlín z Vodňan). O středověkém nacionalismu (namísto dynastického či zemského vlastenectví) zpravidla hovoříme tehdy, když se v pramenech vedle definice národa vlastí (\"patria\"), případně vírou (\"feides\"), vyskytuje definice jazykem a etnickým původem (\"lingua\" a \"sanquis\" u Jeronýma). Ve středověku je nacionalismus často spojen s vymezením proti ostatním zemským národům (v Českých zemích zejména proti Němcům, v menší míře proti Polákům), které se často od původního obyvatelstva liší pouze etnicky (nikoli jazykem atd.).\n\nRaně novověký nacionalismus se středověkým sdílí především svou exkluzivitu, tedy omezenost na relativně úzkou vrstvu inteligence. Vědecký názor, podle kterého se moderní nacionalismus od nacionalismu předmoderního odlišuje především zapojením mas (střední a nižší vrstvy) do politiky a angažovaností všech vrstev v národnostních a jazykových otázkách, se nazývá kvantitativní evolucionismus.\n\nModerní nacionalismus má původ zejména v romantismu (zájem o národní historii) a velké francouzské revoluci, která sjednocený národ chápala jako protiklad starého režimu. Nacionalismus se tak nejvýrazněji rozvíjel v 19. století v Evropě, kdy v oblasti kultury se projevoval národními obrozeními, v oblasti politiky nejvýrazněji\nsjednocením Itálie a Německa, novými národními státy vzniklými sjednocením menších států.\n\nNacionalismus hrál ještě větší roli ve 20. století. Byl jedním z principů uspořádání Evropy po první světové válce, které dalo vzniknout Československému státu. Vypjaté podoby nacionalismus dostal v řadě států ve třicátých letech, zejména v německém nacismu, který ve jménu nacionálních zájmů rozpoutal druhou světovou válku. Nacionalismus měl vliv i po druhé světové válce, výrazně ovlivnil uspořádání světa v postkoloniálních oblastech, později například působil při rozpadu Sovětského svazu, Jugoslávie nebo Československa. V různé míře ovlivňuje politiku států a změny na politické mapě světa i v současnosti.\n\nV porevoluční Francii byl nacionalismus spojen s levicí a republikány. Po éře boulangerismu a Dreyfusově aféře se však nacionalismus stal hodnotou vyznávanou i pravicí. Ti to pojali jako ochranu tradičních hodnot spojených s historickým dědictvím národa. Někteří dokonce podporovali etnický nacionalismus stavějící na idejích sociálního darwinismu o přežití nejsilnějších, které aplikovali na národ či rasu. Pravicový nacionalismus má romantický charakter.\n\nNacionalismus je kolektivní ideologie, týká se tedy v první řadě celých společenských skupin.\n\nV nacionalistickém pojetí jsou národy definovány na základě různých kritérií, podle nichž se rozlišují společenské skupiny, které rysy národa vykazují a které nikoliv, a jak se jednotlivé národy od sebe liší. Tato kritéria byla často značně oportunistická a mohla být zneužívána pro politické účely, jež s kategorií národa neměly nic společného. Mezi nejčastější charakteristiky národa patří společný jazyk, kultura, dějiny a v neposlední řadě území, které jeho členové trvale obývají, a někdy také náboženství (Severní Irsko, bývalá Jugoslávie). Tato charakteristika vznikla v Evropě v 19. století, a proto působí značné obtíže, pokud se ji snažíme aplikovat v jiných částech světa.\n\nNacionalisté - jako všichni ostatní - pohlíží na vývoj a rozvoj svého státu, ale také na své životní hodnoty, úkoly a cíle prizmatem své ideologie. V krajních polohách upřednostňují zájmy svého národa před celkovým rozvojem širšího společenství států. Typický byl tento stav v 19. století v době kolonialismu, ačkoli tento přístup není ani zdaleka vázán jen na nacionalismus, na rozdíl od protekcionismu a merkantilismu.\n\nNacionalismu se však obecně přiznává i veskrze kladné působení, jako je soutěživost mezi národy, vedoucí zpravidla k rychlému zvýšení civilizační a kulturní úrovně, schopnost jedince nezištně napnout své síly na zušlechťování různých stránek svého společenství a činný vztah k širší komunitě vůbec. Nacionalismus je také úzce spjat se vznikem národních států, mimo něž by klasická občanská společnost evropského typu a s ní související starodemokracie v podstatě nebyly možny. V prostředí Evropy, například v bývalém rakouském mocnářství, proto národní hnutí zpravidla šla ruku v ruce s hnutími za politickou a sociální emancipaci a za demokratické uspořádání společnosti (revoluce 1848, ústava, parlamentarismus, reformy školství, spolkový život po r. 1860, dělnické hnutí a podobně).\n\nNacionalismus měl výrazný vliv na evropské a světové dějiny od 19. století. Dříve je velmi obtížné o nacionalismu hovořit (řada odborníků dokonce odmítá použít tento termín pro období před francouzskou revolucí, neboť i slovo národ mohl mít často značné odlišný obsah od dnešního). Kritici tohoto názoru namítají, že nacionalismus je daleko staršího data, což například v českých podmínkách dokládá Dalimilova kronika nebo některé texty husitské epochy, nejhojnější jsou ovšem doklady českého jazykového nacionalismu z období baroka (obzvláště pozoruhodný je jazykový zákon z r. 1615 nebo \"Okřik\" Pavla Stránského ze Zap z r. 1618, dokonce i v \"temném\" 18. století např. anonymní \"Země dobrá, to jest země česká\").\n\nModerní nacionalismus se šířil v souvislosti s formováním národního uvědomění a snahami o národní nezávislost u nesamostatných etnik (Češi, Poláci, Italové, Němci, Baskové a jiné evropské národy, mimo Evropu např. Indové a Brazilci). U již existujících národů, obývajících autonomní území (Francouzi, Britové, Japonci, Američané - USA) posiloval vnitřní politické a ekonomické úsilí uvnitř jednotlivých států v zájmu hospodářsky předstihnout ostatní soupeřící státy (koloniální expanze, rozvoj průmyslu, vědy a dopravy).\n\nSpecifický je židovský nacionalismus, jenž se ve své politické rovině projevuje tzv. sionismem.\n\nPozději byly některé aspekty nacionalismu využity k formování a obhajobě řady totalitních či diktátorských ideologií a doktrín (nacismus, perónismus, frankismus).\n\nNacionalismus dal vzniknout řadě novodobých národních mýtů, které měly či mají podpořit národní soudržnost či národní uvědomění uvnitř skupiny. Mýty či výklad vlastních dějin ovšem hrály důležitou roli při formování vědomí pospolitosti u všech lidských společenství od nejstarších dob, tedy dávno před vznikem moderního nacionalismu, a svou dvojznačnou funkci plní i nadále.\n\nErnest Gellner odmítá všeobecně rozšířené pojetí, že nacionalismus je projevem probouzení se spících národů. Národnost není součástí lidské přirozenosti, národnost byla zkonstruována až jako požadavek nacionalismu.\n\nZákladní myšlenka Gellnerova pojetí nacionalismu bývá vyjadřována heslem: \"Nacionalismus vytváří národ, a ne naopak.\"\n\nVznik nacionalismu Gellner spojuje s průmyslovou epochou. Podle Gellnera je moderní svět průmyslu nejen prostředím, kde se nacionalismus mohl objevit a prosadit, tedy předpokladem jeho vzniku, ale také naopak nacionalismus je nutným projevem a požadavkem moderní doby.\n\nKlíčovými rysy průmyslové éry a nacionalismu jsou dle Gellnera stejnorodost, gramotnost a anonymita.\n\nNacionalismus je speciálním typem patriotismu uskutečňovaným v kulturně homogenních jednotkách. Tyto jednotky musí být dostatečně velké, aby mohly mít naději na udržování vzdělávací soustavy.\n\nDalší podmínkou vzniku nacionalismu je totiž \"vysoká vzdělaná kultura\" (tj. kultura opírající se o písmo), která ke své existenci potřebuje právě vzdělávací soustavu.\n\nTřetí podmínkou nacionalismu je anonymita obyvatelstva. Pro jednotlivce už není stěžejní členství v podskupině (komunita, církev, široká rodina, obec, cech), ale je přímo jednotkou „národa“.\n\nV liberálním nacionalismu, který patří k nejstarším proudům nacionalismu, lze spatřovat klasickou formu evropského liberalismu. Jeho vznik se datuje do konce 18. století, kdy probíhala Velká francouzská revoluce. Tento směr se rychle šířil na evropském kontinentu, ideje nejzřetelněji formuloval Giuseppe Mazzini, o kterém se často hovoří jako o \"proroku\" sjednocení Itálie. Další významnou osobností liberálního nacionalismu byl Simón Bolívar, Sunjatsen, Woodrow Wilson nebo první indický premiér Džavárharlál Néhrú.\nLiberální nacionalismus vychází z předpokladu, že se společnost přirozeně dělí na národy a každý národ má svoji identitu. Hlavním tématem je věrnost zásadě sebeurčení národa, což vede k vytvoření národního státu.\n\nKonzervativci nekladou takový důraz na principiální nacionalismus projevující se všeobecným sebeurčením, ale jde především o sociální soudržnost a veřejný pořádek ztělesněný v pocitech národního vlastenectví. Hlavním cílem konzervativního nacionalismu je zachování jednoty národa. Nacionalismus se tím stává jednou z forem tradicionalismu, což se projevuje neustálým ohlížením se do minulosti (např. v USA, neustálé zdůrazňování Otců poutníků a Války za nezávislost). Mezi představitele tohoto proudu patří Charles de Gaulle.\n\nRozpínavý nacionalismus je pravým opakem zásadové míry sebeurčení národa (liberální nacionalismus) a projevuje se především agresivitou a militarismem. Je výrazně spojován s koloniální expanzí v Africe a evropským imperialismem. Ve Spojeném království se začalo používat nové slovo \"jingoism\", hurávlastenectví, kterým se měla popsat tato nálada – lidový nacionalismus. Tradiční německý nacionalismus vykazoval znaky šovinismu, který se nejvýrazněji projevil v rasistických a antisemitských teoriích rozvíjených nacisty.\n\nZážitek koloniální nadvlády pomáhal probouzet v lidu Asie a Afriky vědomí přináležitosti k národu a touhu po národním osvobození a vedl tak ke specifickému protikoloniálnímu nacionalismu. Až příliš velká impéria Británie, Francie, Nizozemska a Portugalska se pod tlakem sílícího nacionalismu nakonec zhroutila. Tento antikolonialismus výrazně ovlivnil podobu nacionalismu v rozvojovém světě. Většina vůdců antikoloniálních hnutí byla přitahována určitou podobou socialismu – počínaje mírumilovnými představami Gándhího a Néhrua a konče revolučním marxismem vyznávaným Mao Ce-tungem v Číně. Důsledkem toho v těchto zemích hnutí znárodnila ekonomické zdroje, cizí majetek a založila plánovaná hospodářství sovětského typu.\n\nPřestože dnešní pojetí národu a nacionalismu se i v českých zemích vytvářelo až v novověku, lze některé rysy nalézt již od středověku, zejména ve vymezování se Čechů vůči Němcům. Za jeden z raných příkladů bývá považováno shromáždění českých velmožů proti německému nepříteli před bitvou u Chlumce roku 1126. Výrazněji je tato tendence patrná v postojích neznámého pisatele \"Dalimilovy kroniky\" z počátku 14. století. Národní rysy nabralo i období husitství, které se stalo ústředním motivem českých dějin v pojetí „Otce českého národa“, Františka Palackého. V následujícím období nad nacionalistickými tendencemi převládaly zájmy stavovské a konfesijní, nacionální charakter tak nemělo např. ani české stavovské povstání. V době pobělohorské došlo k centralizaci habsburské monarchie a s tím k poklesu významu českých elit a českého jazyka.\n\nZavádění a formování pojmu nacionalismus v Českých zemích můžeme sledovat v časech národního obrození. Tento trend s sebou nesl určité znaky, kterými se vyznačovala počáteční forma fenoménu nacionalismu jako takového. V letech národního obrození byla brána jednota národa jako etnografický společenský prvek – biologický základ národa. K tomuto pojmu také příslušela půda, jelikož s ní byly spojovány dějinné představy národa i osobní zážitky. Proto tedy měla vyšší než hmotnou hodnotu – byla vlastí. Další důležitou složkou byla pro obrozence také řeč. Díky ní byla zprostředkována jazyková jednota a jednota kulturní. Tento proces sloužil následně pro formování dalších generací, přičemž mateřská řeč a její znalost určovala stupeň vlastenectví. Státnost, v tomto případě budoucí česká státnost, jež je mnohdy nesprávně chápána jako projev nacionalismu, se v té době teprve formovala. Náboženské vlivy zasahovaly do vzniku nacionalismu v Českých zemích jen okrajově, jelikož neurčovaly jeho zaměření, ale spíše postulovaly tzv. nadpřirozené oprávnění národa.\n\nJako příklad nacionalistických postojů v Československu po první světové válce lze uvést Československou národní demokracii, výrazné studentské nacionalistické spolky, intelektuální revue Národní Myšlenka nebo hnutí Vlajka. Po okupaci Českých zemí v roce 1939 v době Protektorátu Čechy a Morava přešli představitelé Vlajky ke kolaborantství s okupační mocí, přičemž velká část bývalých členů z hnutí vystoupila.\n\nPo roce 1989 se vyznačuje nacionalistickými tendencemi především Sdružení pro republiku - Republikánská strana Československa. Později i strany jako Dělnická strana sociální spravedlnosti, Úsvit - Národní koalice a Národní Demokracie. K vzestupu nacionalismu přispěla evropská migrační krize.\n\nPočátky arabského nacionalismu můžeme hledat na přelomu 19. a 20. století, kdy se začalo stejně jako v Evropě budovat jisté národní uvědomění, které bylo spojené s odmítavým postojem proti cizí nadvládě, a to především francouzské, britské a turecké. Arabský svět byl typický svými neprostupnými náboženskými a kmenovými strukturami, které byly z velké části ovlivňovaly proces nacionalizace v regionu. Islám tvořil základ politických idejí a prostupoval všemi vrstvami společnosti. Víra v boha byla provázaná s vírou v národ. Důležitým stmelovacím prvkem byl také jazyk.\n\nMezi první nositele nacionalismu řadíme Araby křesťanského vyznání, kteří byli ovlivněni západními myšlenkami a ideami. Ty ovšem nebyly schopni přenést do méně vývojově rozvinuté arabské společnosti, a tak se ne všechny podněty setkaly v arabském světě s úspěchem.\n\nV roce 1958 president Násir vymezoval arabský nacionalismus takto: \"Arabský nacionalismus, který přýští z vědomí každého arabského jednotlivce, arabský nacionalismus, který ztělesňuje principy bratrství a arabské solidarity, arabský nacionalismus, o němž jsme snili, ale který se zdál nemožný ... arabský nacionalismus je nesmrtelný, pokud arabský lid v něj věří a pracuje pro něj“\n\nPostupem čase se ukázalo, že náboženství, jazyk a národní pouto není dostačujícím prvkem, který by spojoval v jistých ohledech různorodou arabskou společnost.\n\nArabský nacionalismus, jak ho známe dnes, je především reakcí na situaci v 50. letech 20. století, kdy byla největší pozornost ze strany arabských vlád věnována politickým problémům.\n\nArabský nacionalismus také bývá některými autory a mysliteli spojován s muslimským fundamentalismem.\n\nKořeny moderního německého nacionalismu sahají až do doby Napoleonských válek na přelomu 18. a 19. století, tedy do tehdejší Svaté říše římské národa německého. Právě v té době došlo ke genezi německého nacionalismu v důsledku reakce na Napoleonovu agresivní politiku. Došlo k dalekosáhlým politickým a společenským změnám, které u některých Němců vedly ke krizi identity a zároveň formovaly pohled na nového společného nepřítele, což jsou dva aspekty považující se za důležité podmínky zrodu nacionalismu. Ve druhé polovině 19. století došlo k expanzivnímu růstu německého nacionalismu a stal se silou, která chtěla nastolit v Evropě a ve světě německou hegemonii. V první polovině 20. století nakonec vyústil v nacismus.\n\n\n\n"}
{"id": "38430", "url": "https://cs.wikipedia.org/wiki?curid=38430", "title": "Politický systém Dánska", "text": "Politický systém Dánska\n\nDánsko je demokratická parlamentní monarchie, jejíž hlava, král nebo královna, má dnes již jen reprezentativní funkci. Současnou hlavou státu je královna Markéta II., následníkem trůnu je korunní princ Frederik.\n\nDánský parlament \"(Folketing)\" má 179 poslanců, kteří jsou voleni na čtyři roky. Dva poslanci jsou voleni v Grónsku a dva na Faerských ostrovech.\n\nDánský volební systém je silně proporční. Spolu s dvoupercentní uzavírací klauzulí vede k existenci většího množství středních a menších stran zastoupených v parlamentu. Proto je v Dánsku nutností tvořit koaliční vlády, nezřídka menšinové.\n\nV parlamentu je od roku 2015 zastoupených devět politických stran:\n"}
{"id": "38435", "url": "https://cs.wikipedia.org/wiki?curid=38435", "title": "Keltská pole", "text": "Keltská pole\n\nKeltská pole (ang. \"celtic fields\") je populární označení pro povrchové pozůstatky prehistorických polních systémů, které bývají nacházeny v severozápadní Evropě, např. v Belgii, Británii, Německu, Irsku a Nizozemsku. \n\nČasto jsou nacházeny v oblastech, kam nepronikla moderní zemědělská produkce (hluboká orba). Datace těchto polí se různí; nejstarší pocházejí snad až z doby bronzové, nejmladší z raného středověku.\n\nTypickými jejich znaky jsou stopy po ohrazeních či naopak příkopech, slepé cesty, osamělé statky; na leteckém snímkování se v krajině jeví jako vzor obdélníkových ploch o rozloze cca 2000 m². Tato jejich velikost snad svědčí o tom, že jednotlivá pole byla obdělávána jednou rodinou. Vlivem dlouhodobé orby a eroze se na níže položených stranách parcel vytvořily typické vyvýšeniny (ang. \"lynchet\"), které je dodnes možné někde pozorovat.\n\nObdélníkový tvar polí byl určen způsobem orby radlicí. Oráč musel užít tzv. křížovou orbu (podruhé pole zorat v pravém úhlu na původní směr orby a tím i otočil půdu).\n\nNejvíce se \"keltská pole\" dochovala v méně přístupných oblastech na okraji zemědělského využití, např. ve West Country. V nížinných oblastech Velké Británie byla během staletého intenzivního zemědělského obdělávání zničena. Podobné pozůstatky jsou ve větší míře známy i z Holandska a Skandinávie.\n\n\n\n"}
{"id": "38436", "url": "https://cs.wikipedia.org/wiki?curid=38436", "title": "Kůlna (jeskyně)", "text": "Kůlna (jeskyně)\n\nKůlna je velká tunelovitá jeskyně, prorážející skalní ostroh Pustého žlebu 1 km jižně od obce Sloup v severní části Moravského krasu. Jeskyně je dnes součástí návštěvního okruhu veřejnosti přístupných Sloupsko-šošůvských jeskyní, s nimiž je propojena asi 25 m dlouhou štolou.\n\nJeskyně se otvírá k jihu do žlebu mohutným portálem 8,5 m vysokým a 40 m širokým. Portál vede do esovitě se stáčející chodby, dlouhé 92 m, stoupající celkem o 7 m k hornímu, severnímu vstupu. Ten je daleko méně nápadný, velikost severního portálu je jen 4 m na výšku a 10 m na šířku. Uprostřed této chodby je poklopem uzavřena šachta, vedoucí do spodních pater Kůlny, zvaných Křížovy jeskyně. Spodní patra Kůlny představují propasťovitý systém, tvořený třemi propastmi s celkovou hloubkou 75 m pod dnem Kůlny a přilehlými chodbami o celkové délce asi 100 m.\n\nTvářnost tunelové chodby Kůlny byla výrazně narušena za druhé světové války, kdy bylo dno chodby vybetonováno a byla zde zřízena podzemní zbrojní továrna. Toto vybetonování bylo později částečně odstraněno a pokračovaly zde do značné hloubky archeologické vykopávky, jejichž pozůstatky lze zhlédnout v jižní části jeskyně i dnes.\n\nVlastní jeskyně Kůlna byla průtokovou jeskyní, protékanou vodami tekoucími od Sloupu tehdejším Pustým žlebem. Spodní patra pak představují paleoponor těchto vod.\n\nJeskyně Kůlna byla známa od nepaměti a byla využívána pravěkým člověkem jako sídliště. V roce 1880 zde stopy tohoto osídlení objevil Jindřich Wankel. Po něm zkoumal jeskyni v letech 1881–1885 a v roce 1891 také Martin Kříž. Při svých archeologických vykopávkách objevil v roce 1884 spodní patra jeskyně Kůlny, která jsou dnes po něm nazvána. Archeologické výzkumy prokázaly v jeskyni Kůlna významné osídlení v neolitu a mladém paleolitu.\n\nObjevná šachta na spodní patra Kůlny byla dr. Křížem po objevu opět zaházena. Znovu byla otevřena Karlem Absolonem při jeho výzkumech ve Sloupě v roce 1902. Karel Absolon tehdy objevil většinu dnes známých Křížových jeskyní a zmapoval je. Štola byla poté opět zaházena a definitivně byla otevřena a zajištěna skružemi s poklopem až v roce 1950.\n\nZa druhé světové války byla jeskyně využívána jako podzemní továrna německých zbraní. Vchody i podlahy byly zabetonovány, což způsobilo poškození jeskyně. Vojenská výroba zde začala koncem léta 1944 a byla ukončena v druhé polovině dubna 1945 z důvodu dezerce dělníků.\n\nPo odstranění následků výstavby podzemní továrny se s překvapením zjistilo, že přes značné poškození výplní jeskyně archeologický význam jeskyně neklesl, naopak - výzkumy, které zde v letech 1961–1976 provádělo Moravské museum pod vedením Karla Valocha, prokázaly osídlení i ve středním a starším paleolitu a přiřadily Kůlnu k nejvýznamnějším středopaleolitickým lokalitám v Evropě. Průřez vrstvami ve vchodu do jeskyně dosáhl hloubky patnáct metrů. Nejčetnější nálezy pocházejí ze souvrství 7 – tisíce kusů kamenné industrie (kultura micoquienu, kostí mamuta, soba i jiných druhů, kostěné nástroje, drobné kosterní pozůstatky neandrtálců, staré kolem nebo něco přes čtyřicet tisíc let). Nejvýznamnějším objevem byl v roce 1965 nalezený zlomek horní čelisti patrně dospívajícího chlapce z doby před 120 000 lety. Mladší vrstvy dokládají kromě stop gravettienu i osídlení ze závěru paleolitu – magdalenienu a epimagdalénienu (kamenná i kostěná industrie včetně vzácné tzv. \"náčelnické hole\", parohových hrotů a ryté výzdoby, vedle kostí zvířat i zlomek lidské čelisti).\n\nV těsně sousedícím systému podzemních chodeb Sloupsko-šošůvské jeskyně byla v devatenáctém století nalezena lebka jeskynního medvěda s kamenným hrotem oštěpu zaraženým v horním patře; patří k prvním nesporným důkazům, že člověk žil současně s velkými zvířaty pleistocénu a že je i lovil (informací o nálezu se inspiroval historik a spisovatel knih pro mládež Eduard Štorch při barvitém líčení dramatické situace takového lovu ve své knize Lovci mamutů).\n\nV roce 1997 byla jeskyně nově proraženou štolou připojena k systému Sloupsko-šošůvských jeskyní, k nimž ostatně morfologicky patří, a stala se součástí jejich návštěvního okruhu.\n\n\n"}
{"id": "38437", "url": "https://cs.wikipedia.org/wiki?curid=38437", "title": "Karel Brückner", "text": "Karel Brückner\n\nKarel Brückner (* 13. listopadu 1939 Olomouc) je český fotbalový trenér a bývalý hráč převážně nižších soutěží.\n\nPřed příchodem k české seniorské reprezentaci působil v letech 1998–2001 jako trenér české reprezentace do 21 let, se kterou získal stříbro na Mistrovství Evropy v roce 2000 (porážka 1:2 ve finále s Itálií). Jako hráč působil především v Sigmě Olomouc, kterou pak jako trenér dovedl až do čtvrtfinále Poháru UEFA, dnešní Evropské ligy UEFA.\n\nKarel Brückner postoupil s českým národním týmem na všechny šampionáty, o které hrál kvalifikace.\nV roce 2004 dovedl reprezentační mužstvo k bronzové medaili na Mistrovství Evropy, když český výběr podlehl v semifinále Řecku 0:1 v prodloužení. Na Mistrovství světa 2006 Brücknerův tým nepostoupil ze základní skupiny. I přes tento neúspěch Brückner trenérem české reprezentace zůstal a pod jeho vedením tým ČR vyhrál kvalifikační skupinu na Euro 2008 (o dva body před druhým Německem).\n20. března 2008 ohlásil na tiskové konferenci, že po ME 2008 ve funkci hlavního trenéra české fotbalové reprezentace skončí.\nNa EURU 2008 byl národní tým v posledním zápase skupiny chvíli před koncem blízko postupu, když vedl 2:0 nad Tureckem, ale poté zkolaboval a inkasoval 3 góly, které znamenaly vyřazení a postup soupeře.\n\nPo skončení EURO 2008 se stal hlavním trenérem rakouské reprezentace. Tu opustil po sedmi odehraných (zčásti nepovedených) zápasech 2. března 2009 na svou vlastní žádost. S Rakouskem dokázal porazit v kvalifikačním zápase např. silnou Francii, ale poté přišly ztráty bodů kvůli porážce v Litvě a remíze s Faerskými ostrovy.\n\nRoku 2009 získal Cenu Václava Jíry.\nV červenci 2009 jej oslovil nový předseda Českomoravského fotbalového svazu, dnešní Fotbalové asociace České republiky, Ivan Hašek s nabídkou působení v roli poradce u národního týmu. Brückner nabídku přijal.\n\nV listopadu 2013 o jeho angažování stál český klub FC Viktoria Plzeň, který hledal nástupce za trenéra Pavla Vrbu. Karel Brückner nabídku odmítl. V lednu 2014 přijal místo konzultanta českého národního týmu.\n\nČlánek na iDNES.cz po porážce s Tureckem na Euru 2008\n"}
{"id": "38438", "url": "https://cs.wikipedia.org/wiki?curid=38438", "title": "Sigma Olomouc", "text": "Sigma Olomouc\n\nSigma Olomouc může být:\n"}
