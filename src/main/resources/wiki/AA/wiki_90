{"id": "69320", "url": "https://cs.wikipedia.org/wiki?curid=69320", "title": "Únorová revoluce", "text": "Únorová revoluce\n\nÚnorová revoluce byla jedna ze dvou revolucí roku 1917 v Ruském impériu, která vypukla v závěrečné fázi první světové války a předcházela vypuknutí Říjnové revoluce.\n\nV roce 1917 byla v důsledku nespokojenosti obyvatel s válečnými poměry v zemi vyhlášena v Petrohradě generální stávka, která je považována za počátek Únorové revoluce. V jejím důsledku odstoupil imperátor Mikuláš II. a moc získala Prozatímní vláda. Začaly vznikat revoluční orgány, tzv. sověty (rady) dělnických, rolnických a vojenských zástupců. Největší moc měl Petrohradský sovět dělnických a vojenských delegátů, který vládě nedůvěřoval a přisvojoval si střídavě moc i práva vlády i dumy.\n\nDne 7. listopadu (25. října) však bolševici zahájili ozbrojený státní převrat známý jako Říjnová revoluce (Velká říjnová socialistická revoluce) a uzurpovali si absolutní moc.\n\nPrvní světová válka znamenala pro Rusko hospodářskou i vojenskou pohromu. Zaostalý carský režim nedokázal účinně mobilizovat všechny síly k obraně před vnějším nepřítelem a po vzedmutí lidových bouří v Petrohradě v únoru 1917 (podle gregoriánského kalendáře v březnu) se zhroutil. Jeho oponenti v exilu dostávali již od roku 1915 finanční podporu od Němců. Němci totiž věřili, že pokud padne carský režim v Rusku, nebudou muset s Ruskem nadále válčit, a uvolněné vojáky budou moci přesunout z východní fronty na západ. V roce 1917 začaly v důsledku nedostatku potravin stávkovat desítky tisíc petrohradských dělníků, protože však byla válka, byla stávka automaticky považována za sabotáž. Představitelé města tento problém nedokázali vyřešit a svým jednáním vyvolali naopak ještě větší protesty. 8. března nespokojené petrohradské ženy stojící v dlouhých řadách na chléb vyvolaly mohutnou protiválečnou demonstraci. Na některých místech protesty přerostly ve střety s policií a kozáky. Večer téhož dne vydal Mikuláš II. rozkaz veliteli petrohradského vojenského okruhu, aby demonstrace okamžitě ukončil. Pokusy nasadit proti demonstrantům vojsko nebyly úspěšné, protože vojáci odmítli střílet do neozbrojených civilistů, někteří se dokonce vzbouřili, zastřelili své velitele a přidali se k nespokojencům. V průběhu dalších dvou dnů začala generální stávka.\n\n11. března někteří důstojníci, carovi oddané jednotky a policie zastřelili při nepokojích více než 150 lidí a už následujícího dne, 12. března, přerostly nepokoje v otevřený boj mezi revolučními silami a carským vojskem. Revoluční síly, ke kterým se přidal i gardový Pavlovský pluk, následně obsadily všechny důležité části města, Petropavlovskou pevnost a budovy vlády. Podobně jako v roce 1905 vytvořili dělníci a vojáci orgány samosprávy nazývané sověty. Nejdůležitější z nich se nacházel v Petrohradě, předsedou byl menševik Nikolaj Čcheidze a jeho zástupce eser Alexandr Kerenskij. Sovět přebral odpovědnost za dodržování pořádku a zásobování města. Dělníci a vojáci pak v Moskvě a zanedlouho i v dalších městech po celé zemi tvořili další sověty. 13. března vytvořila státní duma dočasný kabinet pod vedením Michaila Rodzjanka.\n\n14. března imperátor Mikuláš opustil svůj štáb a odešel do Petrohradu, ale po cestě narazil na odpor revolučních vojsk a proto odešel do Pskova, na štáb severní fronty. Tam po konzultaci s velitelem fronty konstatoval, že k potlačení revoluce nemá dostatek sil a tak se vzdal trůnu ve prospěch svého bratra Michaila Alexandroviče. Ani tato zpráva však lid neuspokojila a Michail Alexandrovič se navíc trůnu vzdal, přičemž prohlásil, že budoucnost státního zřízení v Rusku musí vyřešit zákonodárné shromáždění. Tím 15. března 1917 skončila stopadesátiletá vláda rodu Holstein‑Gottorp‑Romanov v Rusku.\n\nStátní duma se následně ještě téhož dne spolu s Petrohradským sovětem dohodla na vytvoření prozatímní vlády. Jejím předsedou a zároveň ministrem vnitra byl kníže Georgij Lvov. Tato dočasná vláda musela všechny své kroky prodiskutovat s Petrohradským sovětem, což mělo za následek vznik dvojvládí.\n\nVýznačný představitel bolševické strany Vladimir Iljič Lenin pobýval v době únorové revoluce spolu s dalšími bolševiky v exilu v Curychu. Svržení cara Mikuláše II. v únoru 1917 exilové revolucionáře šokovalo, protože se odehrálo bez nich. Podle Lenina se tehdy moci v Rusku ujala buržoazie. Rozhodl tedy, že se revolucionáři zkusí vrátit do Petrohradu a udělat revoluci socialistickou.\n\n"}
{"id": "69322", "url": "https://cs.wikipedia.org/wiki?curid=69322", "title": "Jozef Gabčík", "text": "Jozef Gabčík\n\nGenerálmajor in memoriam Jozef Gabčík (8. dubna 1912 Poluvsie – 18. června 1942 Praha) byl voják československé armády v zahraničí ve Francii a Velké Británii, hrdina protinacistického odboje, který v Operaci Anthropoid splnil rozkaz a úspěšně provedl 27. května 1942 se spolubojovníky atentát na nacistického pohlavára a zastupujícího říšského protektora Reinharda Heydricha.\n\nNarodil se 8. dubna 1912 v obci Poluvsie, dnes části slovenských Rajeckých Teplic. V křestním listu má zapsané jméno česky Josef a sám se tak i podepisoval. Otec František byl dělník, jezdící za prací do USA a Argentiny, matka Češka Marie, rozená Beránková (na Slovensku uvedena jako Mária Baránková), byla v domácnosti. Měl dva bratry a sestru.\n\nPo absolvování obecné a měšťanské školy v Rajeckých Teplicích odešel do Čech, kde se v Kovářově u Písku v letech 1927 až 1932 vyučil kovářem a zámečníkem a absolvoval dva roky pokračovací školy.\n\nV rámci prezenční vojenské služby, kterou nastoupil 1. října 1932 u 14. pěšího pluku v Košicích, absolvoval i poddůstojnickou školu v Prešově s velmi dobrým prospěchem. Dosáhl hodnosti desátníka a po skončení prezenční služby v roce 1934 pokračoval na vlastní žádost jako délesloužící poddůstojník, v témže roce byl i povýšen na četaře. V roce 1937 ukončil svůj závazek a nastoupil jako civilní zaměstnanec do vojenské továrny na výrobu bojových plynů v Žilině. Ale po nehodě, kdy se nadýchal bojových plynů, byl přeložen do vojenského skladu v Trenčíně.\n\nPřed převzetím skladu bojových látek německou armádou provedl sabotáž na přepravních zásobnících. Před hrozícím zatčením opustil 6. června 1939 Slovensko směrem do Polska. V Krakově vstoupil do československé vojenské skupiny. Zde se poprvé setkal s Janem Kubišem. Společně s ním odplul do Francie, kde podepsali závazek k Cizinecké legii a nastoupili k 1. pluku v Sidi bel Abbes. 26. září 1939 byl prezentován v Agde do vznikající československé zahraniční armády ve Francii a zařazen jako zástupce velitele kulometné čety u 1. pěšího pluku. 29. prosince 1939 byl povýšen na četaře a zúčastnil se bojů o Francii.\n\nPo pádu Francie 12. července 1940 byl s ostatními evakuován do Anglie, kde požádal o přeřazení k letectvu, čemuž tehdy nebylo vyhověno. Od 2. do 22. února 1941 absolvoval kurz pro rotmistry a následně byl povýšen na rotmistra. Na základě doporučení pplk. Barovského byl zařazen do výcviku pro plnění úkolů zvláštního určení a stal se jedním z prvních osmi absolventů kurzu útočného boje ve Skotsku. Od 17. července do 27. prosince 1941 absolvoval základní sabotážní kurz, poté následoval parašutistický výcvik na letišti Ringway u Manchesteru (dnes Manchester Airport), dále potom kurzy ve střelbě, práce s výbušninami, řízení motorových vozidel a sebeobraně. Během výcviku byl informován o cílech své mise a byl jmenován velitelem výsadku Anthropoid.\n\nV noci z 28. na 29. prosince 1941 byl spolu s Janem Kubišem vysazen na území protektorátu Čechy a Morava s doklady na jméno Zdeněk Vyskočil. Místem jejich výsadku měly být původně Ejpovice poblíž Plzně, vlivem chyby při navigaci letounu však seskočili poblíž Nehvizd u Prahy. Gabčík si při seskoku poranil nohu a napadal na ni, byl však schopen chůze. Oba parašutisté se vydali na kontaktní adresu do Plzně, kde byli počátkem ledna 1942 krátce ubytováni v ulici Pod Záhorskem 1 v rodině inspektora Krále. Známý lékař Gabčíka vyšetřil, zjistil poškození hlezenního kloubu a zafixoval jej sádrovým obvazem.\n\nPo přesunu do Prahy se spojil s příslušníky dalších výsadků, se kterými se spolupodílel na plnění některých dalších úkolů, např. při navádění bombardérů na plzeňskou zbrojovku Škoda. Společně s Kubišem poté začali plánovat a připravovat provedení atentátu na R. Heydricha. Po vytipování prostoru a přípravě zbraní naplánovali uskutečnění akce na 27. května 1942.\n\nAtentát byl proveden 27. května. Aby nedošlo k poškození aktovky, kterou Heydrich vezl a která pravděpodobně obsahovala důležité dokumenty, měl atentát provést Gabčík střelbou ze samopalu STEN GUN MK II FF 209. Zbraň mu při útoku ale selhala, a proto byl atentát proveden druhým členem skupiny Anthropoid Janem Kubišem, který hodil na Heydrichovo auto upravený protitankový granát vz. 73 MK1. \"(Příčina selhání samopalu STEN se stala námětem několika konspirativních teorií i praktických zkoušek historiků vojenských zbraní. Pravděpodobně došlo po sestavení zbraně k natáhnutí závěrky-nabití zbraně. Protože však atentátníci dlouho čekali a museli být proto pod obrovským psychickým tlakem, nelze vyloučit, že Gabčík během \"nekonečného\" čekání pro jistotu opět natáhl závěr. Tím došlo k \"přebití\" zbraně, která způsobila vzpříčení - zaseknutí střeliva v nábojové komoře.)\" Heydrich byl po jejich útoku těžce zraněn a na následky těchto zranění 4. června 1942 za ne zcela objasněných okolností zemřel – oficiálně na následky neznámého druhu sepse – otravy krve.\n\nBěhem následujícího pátrání a represálií byl Josef Gabčík společně s dalšími výsadkáři pražskými příslušníky odboje ukrýván na různých místech, až se nakonec přesunul do krypty kostela Cyrila a Metoděje.Na základě udání dalšího z výsadkářů, konfidenta Karla Čurdy, 18. června 1942 přepadlo kostel gestapo a výsadkáři tam svedli svůj poslední boj s jednotkami SS. Svému zatčení zabránil Josef Gabčík tím, že společně se svými kolegy (Jaroslavem Švarcem, Janem Hrubým a Josefem Valčíkem) a dalšími hrdiny zvolili tehdy sebevraždu.\n\nPo smrti bylo jeho tělo pitváno. Hlava byla oddělena a uschována (na konci války se ale ztratila), tělo Josefa Gabčíka bylo pochováno do hromadného hrobu.\n\nDne 28. října 1942 byl postupně povýšen až do hodnosti poručíka pěchoty in memoriam.\n\nNa památku Jozefa Gabčíka byla jeho busta usazena do národního památníku hrdinů heydrichiády při pravoslavném chrámu sv. Cyrila a Metoděje v Praze.\n\nNa Slovensku byla v roce 1948 přejmenována vesnice Beš na Gabčíkovo. Přeneseně nese Gabčíkovo jméno také nedaleká přehrada na Dunaji. Jeho příjmení nese ulice v Libni, blízká místa v okolí atentátu a ulice v dalších městech. Jeho jméno nese také žilinský 5. pluk speciálního určení „Jozefa Gabčíka“ Armády Slovenské republiky.\n\nGabčík byl 1. prosince 1945 postupně povýšen do hodnosti kapitána pěchoty in memoriam. 24. června 2002 byl in memoriam povýšen do hodnosti plukovníka. 7. května 2015 ho při příležitosti 70. výročí konce 2. sv. války slovenský prezident Andrej Kiska povýšil in memoriam do hodnosti brigádního generála. Při příležitosti 75 let od atentátu na Heydricha ho 26. května 2017 povýšil znovu, na generálmajora in memoriam. Při této příležitosti původně Kiska plánoval společné povýšení Gabčíka s Janem Kubišem, ale jeho žádost byla – podle týdeníku \"Respekt\" – ze strany Pražského hradu s úřadujícím prezidentem Milošem Zemanem odmítnuta.\n\n\n\n"}
{"id": "69323", "url": "https://cs.wikipedia.org/wiki?curid=69323", "title": "Jan Kubiš", "text": "Jan Kubiš\n\nPlukovník Jan Kubiš (24. června 1913, Dolní Vilémovice – 18. června 1942, Praha) byl příslušník československé zahraniční armády ve Velké Británii, hrdina protinacistického odboje a jeden z parašutistů, který úspěšně splnil rozkaz provést útok na zastupujícího říšského protektora Reinharda Heydricha.\n\nNarodil se v Dolních Vilémovicích čp. 79 v okrese Třebíč v rodině Františka Kubiše a Kristiny rozené Mitiskové. Jeho otec, chudý obuvník šijící pro třebíčskou továrnu, pocházel z Horních Radslavic čp. 14, kde později v rodném domě žila jeho sestra Aloisie Lišková. \nJan Kubiš měl pět vlastních sourozenců, dva však zemřeli. Matka mu zemřela, když mu bylo šest let. Vdovec František se v roce 1920 znovu oženil s vdovou Marií Dusíkovou, rozenou Čechovou, která měla již čtyři děti. Z nového manželství vzešly další čtyři děti a rodina pak žila ve Vilémovicích v domě čp. 71. Ten byl však pro stále se rozrůstající rodinu brzy příliš malý a sedmiletého Jana si proto k sobě na podzim roku 1919 vzali sourozenci jeho matky, Josef a Bernarda Mitiskovi z nedalekého Ptáčova. Zde Jan zůstal do svých 14 let.\n\nPo absolvování povinné školní docházky pracoval jako čeledín v Rudíkově, kde byl aktivním členem československé tělovýchovné organizace Orel, a topič v cihelně. Dne 1. října 1935 byl povolán k výkonu základní vojenské služby a nastoupil k 31. pěšímu pluku \"Arco\" do Jihlavy. Jako absolvent poddůstojnické školy dosáhl hodnosti desátníka a převelen do Znojma. Poté, již jako délesloužící, byl převelen do 34. pěšího pluku \"Střelce Jana Čapka\" v Opavě, službu vykonával u podřízeného strážního praporu v Jakartovicích. Zde byl povýšen do hodnosti četaře. Při mobilizaci sloužil jako zástupce velitele čety v lehkých opevněních na Opavsku. Po demobilizaci byl 19. října 1938 z armády propuštěn a vrátil se zpět do Vilémovic, kde pracoval opět jako topič v cihelně.\n\nByl cvičícím členem československého Orla.\nDne 16. června 1939 ilegálně přešel státní hranice do Polska, kde se připojil ke vznikající československé vojenské jednotce v Krakově. Po krátkém pobytu v táboře Malých Bronovicích byl 28. července 1939 přepraven s transportem na lodi Chrobry do francouzského Alžíru, kde 2. srpna vstoupil s pětiletým závazkem do Francouzské cizinecké legie a byl přiřazen k výcvikové jednotce 1. pluku v Colomb Bechár a Sidi Bel Abbes. Po vypuknutí 2. světové války byl závazku v legii zbaven a byl prezentován v Agde a zařazen k 2. pěšímu pluku. V jeho řadách se účastnil bojů na Loiře, za které dostal francouzský válečný kříž. 22. prosince 1939 byl povýšen na rotného.\n\nPo porážce Francie byl 13. července 1940 egyptskou lodí Rod el Farag evakuován do Anglie. A tam zařazen k 1. pěšímu praporu čsl. smíšené brigády. V únoru 1941 absolvoval kurz pro rotmistry pěchoty a v březnu 1941 byl povýšen do hodnosti rotmistra. V prosinci 1940 se přihlásil do výcviku pro speciální úkoly. Od 15. srpna do 27. prosince 1941 absolvoval parakurz, kurz střelby, kurz pro práci s výbušninami a kurzy sebeobrany a řízení motorových vozidel. Mezitím byl na žádost rtm. Gabčíka zařazen do výsadku Anthropoid, kde nahradil zraněného rtn. Svobodu.\n\nDne 29. prosince 1941 byl Kubiš pod krycí identitou Otto Strnad společně s Gabčíkem vysazen v protektorátu. Vinou navigační chyby seskočili u obce Nehvizdy ve středních Čechách, přičemž plánované místo seskoku byly 100 km vzdálené Ejpovice u Plzně. Přesunuli se na Plzeňsko, kde se dočkali pomoci na záchytných adresách. Poté byli s pomocí domácího odboje přesunuti do Prahy. Společně s dalšími parašutisty se zúčastnil operace Canonbury, při které se britské letectvo pokusilo bombardovat plzeňskou Škodovku, která skončila ale neúspěšně. Kontaktoval se i se svojí rodinou. Bratr mu ušil oblek, ve kterém se účastnil atentátu na zastupujícího říšského protektora R. Heydricha 27. května 1942. \n\nHeydrich měl být podle původního plánu zabit Gabčíkem střelbou ze samopalu Sten Gun MK FF 209. Zbraň se však zasekla, a proto Kubiš použil předem připravený modifikovaný protitankový granát vzor 73. Při explozi granátu byl Kubiš zraněn nad levým okem. Zastupující říšský protektor Reinhard Heydrich byl při útoku vážně zraněn a později zemřel na otravu krve (celkovou sepsi organismu) v libeňské nemocnici Na Bulovce. \n\nSpolu s dalšími parašutisty se Jan Kubiš poté skryl v podzemních prostorách pravoslavného kostela sv. Cyrila a Metoděje v Resslově ulici odkud je měl Vojtěch Paur vyvézt vozem mimo město. Nacisté je však s pomocí konfidenta Čurdy vypátrali a 18. června 1942 na kostel zaútočili. Během tohoto útoku společně s dalšími dvěma výsadkáři, A. Opálkou a J. Bublíkem, bojoval Jan Kubiš proti útoku fašistů na kůru. Po výbuchu granátu upadl do bezvědomí, proto na rozdíl od Opálky a Bublíka nebyl schopen si sám vzít život a na následky vykrvácení zemřel až v lazaretu SS v Podolí. Jeho tělo, stejně jako těla ostatních výsadkářů, bylo později dopraveno do německého ústavu soudního lékařství pro účely identifikace a pitvy. Jan Kubiš byl tehdy uložen v hromadném hrobě na hřbitově v Ďáblicích.\n\nV roce 1942 byl in memoriam povýšen do hodnosti poručíka pěchoty.\n\nZ jeho široké rodiny bylo postupně zatčeno 250 lidí, nejvíce z Dolních Vilémovic a Horních Radslavic. Nejbližší rodina byla pak odeslána do koncentračního tábora Mauthausen. \nZ jeho příbuzných byli popraveni 24. října 1942 společně se spolupracovníky parašutistů a rodinou parašutisty Valčíka:\n\nNěmeckou odplatu z vlastní rodiny Františka Kubiše přežila jen jeho druhá manželka Marie, nezletilý syn František (* 1928) a dcera Anežky Liškové, syn Rudolfa Právce a syn Rudolfa Kubiše.\n\nKněz Jan Dokulil pomáhal rodinám příbuzných atentátníka Jana Kubiše za stanného práva.\n\nV roce 1945 byl in memoriam povýšen na kapitána pěchoty. Jeho jméno nese ulice v městské části Praha 8, nedaleko od místa atentátu, dále jeho jméno nesou též ulice v několika dalších městech, vesměs spjatých s atentátem, v Třebíči, Pardubicích, atd. Pamětní deska s jeho jménem je umístěna na Orlovně v Rudíkově jeho jméno se nachází na pamětní desce na pravoslavném kostele v Resslově ulici a je též na pomníku obětem války v Dolních Vilémovicích. V rodné obci má také na obecním úřadě pamětní desku, pamětní síň a usiluje o opravu rodného domu čp. 79 pro nové umístění expozice. 30. června 2002 byl in memoriam povýšen do hodnosti plukovníka. \n\nČást jeho pozůstalosti a pozůstalosti po dalších parašutistech byla vystavena v Armádním muzeu na Žižkově a nyní se nachází v Národním památníku hrdinů heydrichiády při pravoslavném chrámu sv. Cyrila a Metoděje v Praze.\n\nKoncem června 2013 v Dolních Vilémovicích na Třebíčsku byl po náročné rekonstrukci slavnostně otevřen rodný dům Jana Kubiše ku příležitosti stého výročí, které uplynulo od jeho narození. Na rekonstrukci (v hodnotě 3,4 milionu korun) se podíleli místní mladí dobrovolníci, financována byla z veřejné sbírky. V objektu je umístěno muzeum s dobovými fotografiemi, dokumenty, s částí Kubišovy uniformy a s oblekem ve kterém byl Jan Kubiš po atentátu nacisty dopaden v úkrytu. Jsou vystaveny i artefakty, které při opravách dělníci našli ukryté v tajné schránce pod schody. Před rodným domem byla zároveň slavnostně odhalena (ještě ne úplně dokončená, zatím na provizorním podstavci) busta Jana Kubiše (od sochaře Stanislava Františka Müllera).\n\nDne 24. října 2015 byla před rodným domem Jana Kubiše v Dolních Vilémovicích čp. 79 na Třebíčsku slavnostně odhalena definitivní podoba jeho busty a zároveň byla v domě otevřena nová expozice mapující celý jeho život (od dětských let až po smrt v kryptě kostela sv. Cyrila a Metoděje v Resslově ulici v Praze). Expozici připravil kurátor sbírek Vojenského historického ústavu Praha Zdeněk Špitálník. Busta je dílem sochařské dvojice: Bohumíra Smolejová a Stanislav František Müller.\n\n\n\n\n"}
{"id": "69325", "url": "https://cs.wikipedia.org/wiki?curid=69325", "title": "Příběhy ze Zeměmoří (film)", "text": "Příběhy ze Zeměmoří (film)\n\nPříběhy ze Zeměmoří ( ゲド戦記, Gedo senki) jsou japonský animovaný film (anime) režiséra Goróa Mijazakiho (syn Hajaa Mijazakiho) z roku 2006 produkovaný studiem Ghibli. Japonská premiéra filmu se uskutečnila 29. července 2006. Film vychází zejména ze třetí knihy série Zeměmoří od Ursuly K. Le Guinové \"Nejvzdálenější pobřeží\".\n\nFilm poprvé na českém DVD vyšel 2. dubna 2013 v distribuci společnosti Hollywood Classic Entertainment. DVD obsahuje vedle japonské zvukové stopy a českých podtitulků také český dabing vyrobený Českou televizí. Autorem překladu pro dabing i podtitulky byl japanolog Martin Tirala.\n\n"}
{"id": "69328", "url": "https://cs.wikipedia.org/wiki?curid=69328", "title": "Pom poko", "text": "Pom poko\n\nPom poko (平成狸合戦ぽんぽこ, Heisei tanuki gassen ponpoko) je japonský animovaný film (anime) režiséra Isao Takahaty produkovaný studiem Ghibli dle vlastního námětu a scénáře. Film, který vyšel 16. července 1994, líčí boj psíků mývalovitých (tanuki) s městem rozšiřujícím se do jejich původního životního prostředí.\n\nNázev \"Pom poko\" není oficiální (film ještě nebyl v Česku distribuován), jde o název zvolený amatérskými českými překladateli titulků – poněvadž jde však o jediný český překlad, v českém prostředí se poměrně rozšířil. Jeho anglický název je téměř totožný – \"Pom Poko\". \"Heisei tanuki gassen ponpoko\" znamená zhruba \"Pompoková válka tanuki v období Heisei\". \"Pom poko\" je japonské citoslovce úderu jezevce do bříška (což filmoví tanuki dělají často a s oblibou) a zároveň zřejmě i název období v jezevčím datování. Období Heisei je současné oficiální japonské historické období. \n\nMísto, kde se děj odehrává, jsou kopce Tama, v současnosti již Nové město Tama u Tokia. Na stejném místě již po výstavbě města se odehrává i děj dalšího filmu studia Ghibli uvedeného o rok později, Šepot srdce.\n\n"}
{"id": "69332", "url": "https://cs.wikipedia.org/wiki?curid=69332", "title": "Heterosexualita", "text": "Heterosexualita\n\nHeterosexualita (z řec. \"heteros\", druhý, jiný) je termín označující sexuální chování a sexuální orientaci, projevující se v přitažlivost k osobám opačného pohlaví. Někdy se jí též říká heterosexuální orientace, heterosexuální preference, heterosexuální zaměření nebo heterosexuální založení. V lékařském (psychiatrickém) a sexuologickém významu je převažující nebo výhradní erotická citlivost (reaktivita) vůči osobám opačného pohlaví, která se zpravidla projevuje citovou náklonností, intenzivnějším prožíváním nebo potřebou citově významných vztahů k osobám opačného pohlaví, schopností se do nich zamilovat, obvykle též specificky vyšší genitální reaktivitou nebo touhou po fyzické blízkosti nebo orgasmických aktivitách ve vztahu k nim.\n\nNejběžnějšími typy heterosexuality jsou ženská androfilie a mužská gynekofilie (gynofilie). Spolu s homosexualitou a bisexualitou je heterosexualita jednou ze tří hlavních sexuálních orientací a současně tou nejrozšířenější.\n\nLeč se v souvislosti s pojmy \"heterosexualita\" a \"homosexualita\" mluví většinou o lidech, heterosexuální chování bylo pozorováno u všech druhů savců a ostatních zvířat, jelikož má primární význam pro reprodukci.\n\nSlovo \"heterosexuální\" je hybrid řeckého zájmena \"heteros\" (jiný, různý) a latinského podstatného jména \"sexus\" (pohlaví), doslova by znamenalo \"různopohlavní\". První známé užití tohoto slova pochází z textu publikovaného anonymně v roce 1869, jehož autorem byl v Rakousku narozený Maďar Karl-Maria Kertbeny. Podle jiných zdrojů je však slovo heterosexualita o deset let mladší než slovo homosexualita a poprvé jej použil (v podobě „die Heterosexualität“) až Gustav Jäger ve spise \"Die Entdeckung der Seele\" (1878).\n\nNa původ sexuální orientace nemá věda vyhraněný názor, obvyklé teorie ale zahrnují komplex vlivů genetiky, hormonů a prostředí a nedívají se na heterosexualitu jako na volbu. Někteří teoretici považující vyhraněnost heterosexuality za výsledek kultury a výchovy (například Sigmund Freud) vychází z předpokladu, že dítě se rodí polymorfně perverzní, tedy bisexuální. Jiní považují heterosexualitu, stejně tak jako homosexualitu a jiné sexuální orientace, za geneticky nebo hormonálně předurčenou už při početí nebo v zárodečném vývoji. Přestože neexistuje jednoznačný konsenzus na tom, co sexuální orientaci formuje, vědecky nejpodporovanější jsou teorie, které říkají, že biologie. Vědecké poznatky o heterosexualitě jsou obvykle dovozovány z výzkumů homosexuality.\n\nJednoznačně se biochemickou podstatu heterosexuality zatím nepodařilo určit. Za nejpravděpodobnější se považuje nezávislá nebo zřetězená kombinace genetických příčin a hormonálních vlivů v období těhotenství či krátce po narození. Rozhodující část vědců se nicméně shoduje, že heterosexuální orientace je člověku dána ve velmi raném období jeho života a je pak stálá a nezměnitelná.\n\nZe sociologického hlediska za vznik či původ heterosexuality lze považovat též kulturní proces, v jehož rámci byly homosexuální dispozice vyčleněny z mnoha škál a kombinací lidských vlastností a z integrity společnosti a ohraničeny tak, aby bylo možno rozdělit společnost na menšinu a většinu.\n\nUrčit zastoupení heterosexuality v lidské společnosti je velmi složitý úkol. Problémem bývá již metodologické podložení výzkumu. Výzkumy obvykle mohou podchytit výskyt určitých druhů dílčích fyziologických reakcí, chování nebo sebepojetí, které bývají považovány za příznačné pro heterosexualitu, avšak nikoliv její podstatu.\n\nJe třeba nejprve pro potřeby šetření vymezit heterosexualitu (přičemž zpravidla bývá omezena srovnatelnost s výzkumy vycházejícími z jiné definice), je třeba také vzít v potaz nejednoznačný vztah mezi orientací a chováním (přičemž výzkumy mohou zachycovat jen vybrané chování); protože se výzkumy provádí dotazováním náhodného vzorku populace, roli hraje i ožehavost tématu pro dotázané a v neposlední řadě také jejich sebeuvědomění v oblasti sexuální orientace. Heterosexualitu lze obtížně odlišit od pouhého bezproblémového přijetí obvyklého způsobu života. Také osoby bisexuální, nevyhraněné nebo osoby s malou erotickou reaktivitou se obvykle identifikují jako heterosexuální.\n\nHeterosexualita ani v živočišné říši není zcela stoprocentní, stejnopohlavní párové soužití, genitální aktivity i sexuální orientace byly pozorovány u mnoha druhů zvířat.\n\nZ heterosexuálního schématu se jistým způsobem vymykají organismy hermafroditní nebo rozmnožující se nepohlavně.\n\nHeterosexualita jako taková pravděpodobně nikdy nebyla předmětem právní úpravy.\n\nV některých státech a společnostech jsou některé formy sexuálního styku mezi osobami opačného pohlaví, například orální nebo anální sex nebo soulož zezadu, trestné. V některých zemích plynou závažné sankce z nemanželského pohlavního styku, zejména je-li v nich účastná vdaná žena. V mnoha zemích je možnost pohlavního styku věkově omezena.\n\nPrávní systémy se také liší přípustnou mírou nedobrovolnosti sexuálního styku a přípustností násilí v manželství a ochranou před domácím násilím.\n\nVe většině kultur a států má manželství muže a ženy zvláštní status a často požívá zvláštních výsad. Rozdíly bývají v přístupu k různým druhům polygamie, v rozsahu a symetrii práv a povinností vyplývajících z manželství, v hodnocení mimomanželských vztahů osob v manželství. Tradičně bývá za hlavní účel manželství považováno vytvoření rodiny a výchova dětí. Ve společnostech předmoderního rázu však rodiny mají větší význam i v hospodářské a mocenské struktuře společnosti. V moderní době se posiluje úcta k hodnotě autentické a svobodné lásky jako hlavního smyslu svazku.\n\nV některých zemích zmiňuje nebo zavádí právní řád i některé další více či méně oficiální formy vztahu, například vztah druh – družka (Česko) nebo pakt občanské solidarity (Francie).\n\nV zemích západní (euroamerické) právní kultury svazky a soužití osob jakéhokoliv pohlaví spadají pod obecná základní práva a svobody a lze se jich účastnit i bez státní evidence, regulace nebo podpory.\n\n\n"}
{"id": "69333", "url": "https://cs.wikipedia.org/wiki?curid=69333", "title": "Disociace", "text": "Disociace\n\nDisociace je děj, při kterém dochází k štěpení komplexů, molekul nebo solí na menší molekuly, ionty nebo radikály. Tento proces je často vratný. Disociace je opačný děj k \"asociaci\" a \"rekombinaci\". U silně polárních látek je disociace podmínkou rozpouštění. U kyselin a zásad, které mohou být rozpustné i v nedisociované formě, se udává disociační konstanta, tedy poměr disociované a nedisociované formy (pro danou koncentraci). U slabých kationtů/aniontů dochází k hydrolýze.\n\nPokud disociace probíhá vratně lze popsat rovnovážný stav pomocí disociační konstanty. Největší disociační účinek má voda (tento fakt souvisí s velkou relativní permitivitou vody → εr = 81). Molekula vody se chová jako elektrický dipól.\n\nElektrolytická disociace je rozpad iontových látek na jednotlivé ionty. Tento děj probíhá ve dvou krocích :\n\nPodobný děj způsobený dodáním tepla z okolí.\n\n\n\n"}
{"id": "69334", "url": "https://cs.wikipedia.org/wiki?curid=69334", "title": "Sinéad O'Connor", "text": "Sinéad O'Connor\n\nŠhuhada Sadaqat (rozená Sinéad Marie Bernadette O'Connor * 8. prosince 1966 Glenageary, Irsko) je irská zpěvačka. Popularitu si začala získávat na konci osmdesátých let, světově proslulou se stala písní „Nothing Compares 2 U“ z alba \"I Do Not Want What I Haven't Got\".\n\nJejí projevy na veřejnosti jsou vnímány velmi kontroverzně, například veřejně obhajovala teroristickou organizaci IRA, velmi angažovaně vystupuje proti římskokatolické církvi, což vyvrcholilo veřejným roztržením fotografie papeže Jana Pavla II. Protestovala tím zejména proti pohlavnímu zneužívání dětí představiteli církve a zakrývání této skutečnosti jejími vyššími představiteli. V roce 2005 v rozhovoru pro časopis Interview své jednání vysvětlovala tím, že chce „zachránit boha před náboženstvím“.\n\nSinéad O'Connor se narodila v Glenageary v hrabství Dublin inženýru Seanu O'Connorovi a jeho ženě Marii O'Connorové jako třetí z pěti dětí, jejími sourozenci byli Joseph, Eimear, John, a Eoin. Joseph O'Connor se stal spisovatelem. Jméno Sinéad získala po Sinéad de Valera, ženě irského prezidenta Éamona de Valera, matce lékaře dohlížejícího nad porodem a svaté Bernadette Soubirous.\n\nRodiče se brali mladí a jejich vztah se rozpadl, když bylo Sinéad osm let. Tři nejstarší děti šly bydlet k matce, kde měly být vystaveny častému fyzickému týrání. To se promítalo i v pozdější tvorbě Sinéad (píseň \"Fire on Babylon\") a její angažovanosti proti zneužívání dětí. Sean O'Connor se v souvislosti s rozvodem a svou snahou o získání dětí do péče stal mluvčím Divorce Action Group.\n\nV roce 1979 Sinéad matku opustila a přistěhovala se k otci a jeho nové ženě, ale kvůli kázeňským prohřeškům byla v 15 letech umístěna do Magdaleniny prádelny, ústavu, kde za tvrdých podmínek bez nároku na mzdu pracovaly problémové ženy a dívky.\n\nJejího zpěvu si všimla jedna z dobrovolnic v Grianán, která byla sestrou Paula Byrna, bubeníka skupiny In Tua Nua. S In Tua Nua nahrála Sinéad píseň Take My Hand, ale pro skupinu byla příliš mladá, než aby se k nim připojila.\n\nV roce 1983 ji otec poslal do Newton School, výběrové internátní školy v Waterfordu, zařízení daleko svobodnějšího než Grianán. S pomocí učitele irštiny Josepha Falveye nahrála svou první demonahrávku obsahující dvě převzaté písně a dvě vlastní skladby, které se později objevily na jejím prvním albu.\n\nDíky inzerátu v Hot Press roku 1984 potkala Columba Farrellyho. Spolu pak přemluvili několik dalších členů a založili kapelu Ton Ton Macoute. Jméno Tonton Macoute, původně haitské označení pro strašidla, používali Haiťané pro Duvalierovu tajnou policii. Kapela krátce působila ve Waterfordu, ale poté co O'Connor opustila školu, přesídlili do Dublinu, kde se dočkali kladného přijetí. Kromě jejího zpěvu měl na hudbu kapely vliv Farellyův zájmem o okultismus a world music.\n\nDne 10. února 1985 zemřela matka Sinéad při autonehodě. I přes jejich problematický vztah byla Sinéad touto událostí poznamenána, opustila kapelu a přesídlila do Londýna.\n\nJejí zpěv v Ton Ton Macoute upoutal pozornost hudebního průmyslu, koncem osmdesátých let navázala spolupráci se zkušeným manažerem Fachtnou O'Ceallaighem spolupracujícím s U2. Spolu získali smlouvu s Ensign Records. Krátce po uzavření kontraktu nazpívala píseň „Heroine“, kterou složila s Edgem, kytaristou U2. Píseň byla zařazena na soundtrack filmu \"Captive\" z roku 1986. Spolupráce O'Ceallaigha a U2 byla vypovězena ze strany skupiny, která nelibě nesla O'Ceallaighovy komentáře na její adresu, Sinéad O'Connor nezůstala za O'Cealliaghem pozadu, pozornost upoutala kontroverzními výroky o Irské republikánské armádě i negativními komentáři na adresu U2.\n\nKomplikacím se zpěvačka nevyhnula ani ve studiu. Vztah s producentem Mickem Glossopemem, se kterým se nemohla dohodnout na podobě nového alba, ukončila veřejným výsměchem. Čtyři měsíce nahrávání tak přišly vniveč. Mezitím otěhotněla s bubeníkem Johnem Reynoldsem a jen díky O'Ceallaighovu přesvědčování dovolila nahrávací společnost dvacetileté zpěvačce v sedmém měsíci těhotenství nahrát její první album.\n\nHned svými dvěma prvními alby (\"The Lion and the Cobra\" (1987) a \"I Do Not Want What I Haven't Got\" (1990)) zaznamenala značný úspěch a dočkala se pozitivní kritiky. Pozornost na sebe strhávala svým zpěvem, ale i rozhněvaným výrazem, vyholenou hlavou a stylem oblékání.\n\n\"The Lion and the Cobra\" se ve větší míře neprosadilo mezi mainstreamovými posluchači, ale bylo nominováno na cenu Grammy v kategorii Best Female Rock Vocal Performance. Singl „Mandinka“ se stal hitem v studentských rádiích, singl „I Want Your (Hands on Me)“ se v rádiích stal populární v remixované verzi s rapperkou MC Lyte. Dalším singlem ve Spojeném království a Irsku byl „Troy“, skladba se dočkala úspěchu na taneční scéně v USA jako klubový remix v roce 2002. V roce 1988 O'Connor poprvé vystoupila v americké televizi v \"Late Night with David Letterman\", kde zahrála píseň „Mandinka“.\n\nNásledující rok přispěla jako host na album \"Mind Bomb\" skupiny The The, výsledkem byl „Kingdom of Rain“, duet s frontmanem skupiny Mattem Johnsonem.\n\n\"Album I Do Not Want What I Haven't Got\", na kterém se podíleli Marco Pirroni a Kevin Mooney z Adam and the Ants, obsahovalo její mezinárodně úspěšný hit „Nothing Compares 2 U“, píseň hudebníka Prince. Singlu pomohlo i kladně přijaté minimalistické video Johna Maybury, zachycující téměř výlučně zpěvaččin obličej. Píseň se stala číslem jedna v mnoha zemích, v Irsku se v létě 1990 udržela na vrcholu 11 týdnů. Ve Spojeném království se singl udržel na vrcholu 4 týdny, v Německu 11 týdnů, singl dobyl vrchol hitparády Top 100 v Austrálii i Hot 100 chart v USA. Sinéad O'Connor získala několik nominací na cenu Grammy včetně kategorií Record of the Year a Best Female Pop Vocal Performance. Vyhrála v kategorii Best Alternative Music Performance, ale udílení cen bojkotovala.\n\nJeště před vydáním alba \"I Do Not Want What I Haven't Got\" vyšel singl „Jump in the River“, tato skladba se původně objevila na soundtracku k filmu \"Manželství s mafií\" (\"Married to the Mob\"), dvanáctipalcový singl obsahoval také remix na který přispěla i performerka Karen Finley. O remix další skladby „The Emperor's New Clothes“ se postaral Hank Shocklee z Public Enemy, pro dvanáctipalcovou verzi singlu byla píseň doplněna o „I Am Stretched On Your Grave“.\n\nSinéad O'Connor si zahrála v nezávislém irském filmu \"Hush-a-Bye Baby\", debutu režisérky Margo Harkin.\n\nV roce 1990 se připojila spolu s dalšími hudebníky k bývalému členu skupiny Pink Floyd Rogeru Watersovi při berlínském vystoupení osm měsíců po pádu Berlínské zdi. (Roku 1996, hostovala na sólovém albu \"Broken China\" dalšího člena Pink Floyd – Richarda Wrighta) V roce 1991 bylo její podání skladby „Sacrifice“ Eltona Johna uznáváno jako jedna z nejlepších písní na tributu \"\".\n\nV roce 1990 ještě přispěla cover verzí skladby „You Do Something to Me“ na \"Red Hot + Blue\", hudební tribut Coleu Porterovi, výtěžek z prodeje alba byl věnován na boj proti AIDS. V roce 1992 následovala deska \"Am I Not Your Girl?\", sestávající z tradičních a sentimentálních písní. Komerčně nebyla deska úspěšná. Téhož roku doprovodila svým hlasem Petera Gabriela ve dvou z jeho skladeb („Come Talk to Me“ a „Blood of Eden“) na album \"Us\".\n\nDevět let trávila svůj čas střídavě v Londýně a Los Angeles, v roce 1992 se ale vrátila do rodného Dublinu, aby žila nedaleko sestry a více se věnovala výchově syna Jakea, kterému tehdy bylo šest let. Několik měsíců strávila studiem zpěvu belcanto s Frankem Merrimanem z Parnell School of Music.\n\nSoundtrack k filmu \"Ve jménu otce\" (\"In the Name of the Father\", 1993) obsahoval skladbu „You Made Me the Thief of Your Heart“, na níž se významně podílel i Bono, frontman skupiny U2.\n\nKonvenčnější album \"Universal Mother\" (1994) popularity předešlých nahrávek nedosáhlo. V roce 1995 koncertovala s Lollapalooza, ale přestala, když otěhotněla, v rozpisu některých vystoupení ji nahradili Elastica, na jiných Superchunk. Další nahrávkou bylo EP \"Gospel Oak\" (1997), ale ani to nebylo tak úspěšné jako první alba.\n\nV roce 1994 vystoupila na koncertě \"A Celebration: The Music of Pete Townshend and The Who\", známém též jako \"Daltrey Sings Townshend\". Tento koncert odehrávající se dvě noci v Carnegie Hall byl oslavou padesátých narozenin Rogera Daltreye z The Who, záznam vyšel jako CD a VHS, později i jako DVD.\n\nV roce 1997 se objevila ve filmu Neila Jordana \"Malý řezník\" (\"The Butcher Boy\"), ve kterém ztvárnila Pannu Marii.\n\nAlbum \"Faith and Courage\" vyšlo v roce 2000, obsahující singl „No Man's Woman“ na albu spolupracovali Wyclef Jean a Dave Stewart z Eurythmics. Při vydání alba se přiznala k homosexualitě, kterou ale později popřela.\n\nNa albu z roku 2002 \"Sean-Nós Nua\" se nové podoby dočkaly tradiční irské lidové písně.\n\nV roce 2003 přispěla na album \"\", které vzniklo jako pocta Dolly Parton předělávkou „Dagger Through the Heart“. Tentýž rok vydala dvojalbum \"She Who Dwells in the Secret Place of the Most High Shall Abide Under the Shadow of the Almighty\". Na prvním disku alba byl obsažen dříve nevydaný materiál a demonahrávky dřívějších skladeb, na druhém pak záznam živého vystoupení. Po vydání alba zpěvačka oznámila odchod z hudebního průmyslu. V roce 2005 vyšlo album \"Collaborations\", kompilace písní, které dříve nahrála jako hostující hudebník s Peterem Gabrielem, Massive Attack, Jahem Wobblem, Terrym Hallem, Mobym, Bomb The Bass, Edgem, U2 a The The. Početná řada spoluprací s jinými hudebníky se na album nedostala.\n\nPo krátké době neaktivity korigovala své vyjádření o odchodu z hudební branže a vyjádřila své plány věnovat se alternativnějším žánrům. Na konci roku tak vydala album \"Throw Down Your Arms\" ve stylu reggae, setkalo se s příznivým přijetím. Na albu je patrný vliv rastafariánství, se kterým se zpěvačka setkala při svém pobytu na Jamaice v roce 2004. Singl „Throw Down Your Arms“ zahrála v \"The Late Late Show\", kde kritizovala válku v Iráku a využívaní irského letiště Shannon Airport americkou armádou k vojenským účelům.\n\nDne 8. listopadu 2006 zahrála sedm skladeb z nadcházejícího alba \"Theology\" v dublinském The Sugar Club. Nahrávka z tohoto vystoupení pak vyšla v roce 2008 na \"Live in The Sugar Club CD/DVD\", prodávaném pouze přes webové stránky.\n\nAlbum \"Theology\" vyšlo v červnu 2007. Předcházel mu singl „I Don't Know How to Love Him“ původně z muzikálu Jesus Christ Superstar autorské dvojice Rice/Webber. Album bylo podpořeno koncerty v Evropě i severní Americe. Dvě skladby („If You Had a Vineyard“ a „Jeremiah (Something Beautiful)“) uvolnila zpěvačka ke stažení z oficiálních stránek. Objevila se také na albu Iana Browna \"The World Is Yours\", kde zazpívala ve dvou písních včetně protiválečného singlu „Illegal Attacks“.\n\n\"I Do Not Want What I Haven't Got\" vyšlo znovu v roce 2009, album doprovázel bonusový disk obsahující B-strany a dříve nevydaný materiál.\n\nV lednu 2010 nazpívala duet „This Is to Mother You“ s R&B zpěvačkou Mary J. Blige produkovaný bývalým členem A Tribe Called Quest Alim Shaheedem Muhammadem. Výtěžek byl věnován organizaci GEMS (Girls Educational and Mentoring Services.)\n\nO'Connor oznámila že spolu s Marcem Pirronim spolupracují na vydání nového alba, které popsala jako elektronické, založené na kytarách s písněmi o lásce. Odkládané album \"How About I Be Me (And You Be You)?\" vyšlo v březnu 2012, prvním singlem se stala skladba „The Wolf is Getting Married“. Po řadě vlažně přijímaných nahrávek bylo album hodnoceno jako návrat k úspěšné tvorbě z přelomu 80. a 90. let.\n\nSinéad O'Connor v České republice poprvé samostatně vystoupila 20. 6. 1995 ve Sportovní hale v Praze. O dva roky později vystoupila na festivalu JAM, po devíti letech měla vystoupit na festival Music In The Park v pražské Stromovce, ale vystoupení ze zdravotních důvodů zrušila. Vystoupila až na sedmém ročníku Colours of Ostrava (2008), kde představila průřez svojí tvorbou. Druhý samostatný koncert v Česku odehrála na zámku Sychrov v roce 2010. V zámeckém parku ji předskakoval Petr Kolář, zahrála pro 3000 lidí akustické verze svých písní.\n\n3. listopadu 1992 veřejně roztrhla fotografii papeže Jana Pavla II. Protestovala tím zejména proti pohlavnímu zneužívání dětí představiteli církve a zakrývání této zkušenosti jejími vyššími představiteli.\n\n24. srpna 1990 Garden State Arts Center odmítla vystoupit na pódium, poté co zazněla americká hymna.\n\nNa konci devadesátých let přijala po šesti měsících studia teologie kněžské svěcení od Michaela Coxe, biskupa Ortodoxní katolické a apoštolské církve (nezávislé katolické skupiny).\n\nHudebníka Shanea MacGowana udala na policii za držení drog.\n\nByla čtyřikrát vdaná, poprvé za Johna Reynoldse, se kterým má jednoho syna, podruhé za novináře Nicholase Sommerlada. V roce 2010 si vzala Stevea Cooneyho, člena své doprovodné kapely. 8. prosince 2011 si v Las Vegas vzala Barryho Herridge a po 16 dnech se s ním rozešla. Dne 16. května 2016 média oznámila, že Chicagská policie vyhlásila pátraní po Sinéad O'Connor. Ve stejný den byla policisty nalezena „v bezpečí a pořádku“. V říjnu 2018 oznámila, že konvertovala k islámu a přijala jméno Shuhada Sadaqat. Už v roce 2017 si změnila jméno na „Magda Davitt“, prý aby se zbavila rodinných prokletí.\n\n\n"}
{"id": "69335", "url": "https://cs.wikipedia.org/wiki?curid=69335", "title": "Občanská angažovanost", "text": "Občanská angažovanost\n\nObčanská angažovanost ( \"civic engagement\") je pojem označující zájem o věci veřejné a aktivní účast v občanské společnosti. Občansky angažovaný člověk vykonává některé z následujících činností, považuje je za svou povinnost vůči společnosti.\n\n\nVe svobodných státech je právo na tyto aktivity garantované každému občanovi. V totalitních systémech bývá toto právo naopak potlačováno, aktivita je povolena jen, pokud jednoznačně vyjadřuje podporu vládnoucí straně.\n"}
{"id": "69336", "url": "https://cs.wikipedia.org/wiki?curid=69336", "title": "Lumír Sakmar", "text": "Lumír Sakmar\n\nLumír Sakmar (14. prosince 1926 - 12. prosince 1993) byl český a československý horník-úderník v Ostravsko-karvinských dolech, politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1976 se profesně uvádí jako horník. Působil jako předák brigády socialistické práce v n. p. Důl Ostrava, závod Zárubek. Zastával i stranické posty. XV. sjezd KSČ ho zvolil za člena Ústřední kontrolní a revizní komise KSČ. XVI. sjezd KSČ ho ve funkci potvrdil. V roce 1973 získal Řád práce, v roce 1976 titul Hrdina socialistické práce. Představoval prototyp úderníka, tedy dělníka, který soustavně překonává plán. Byl českou obdobou sovětského úderníka Stachanova. Sakmar se stal předlohou vedoucího horníků Sadila v normalizační divadelní komedii \"Komu zahrát sólo\" Vojtěcha Trapla.\n\nDlouhodobě zasedal v nejvyšším zákonodárném sboru. Po volbách roku 1971 zasedl do Sněmovny lidu (volební obvod č. 131 - Ostrava-západ, Severomoravský kraj). Křeslo nabyl až dodatečně v prosinci 1974 po doplňovacích volbách. Mandát obhájil ve volbách roku 1976 (obvod Ostrava-Poruba), volbách roku 1981 (obvod Ostrava-Poruba) a volbách roku 1986 (obvod Ostrava IV). Ve FS setrval do ledna 1990, kdy rezignoval na svůj post v rámci procesu kooptace do Federálního shromáždění po sametové revoluci. Od roku 1981 byl předsedou branného a bezpečnostního výboru SL FS.\n\n"}
{"id": "69339", "url": "https://cs.wikipedia.org/wiki?curid=69339", "title": "Hrdina socialistické práce", "text": "Hrdina socialistické práce\n\nHrdina socialistické práce byl čestný titul udělovaný prezidentem ČSSR občanům republiky od roku 1959 za výjimečný přínos svojí prací k „vítězství socialismu“, mezi držiteli byli například tzv. úderníci, tedy dělníci, kterým se podařilo překročit výrazně pracovní plán. Zisk tohoto vyznamenání byl podmíněn členstvím v KSČ. Titul byl udělován v předvečer 9. května. Vyznamenaný získal právo nosit zlatou hvězdu hrdiny socialistické práce, která se nosila hned za hvězdou hrdiny ČSSR. Tento titul byl zřízen po vzoru stejnojmenného titulu udělovaného v Sovětském svazu od roku 1938. Jeho udělování bylo zrušeno zákonem o státních vyznamenáních ČSFR ze dne 2. října 1990 404/1990 Sb.\n\nZřízení tohoto titulu zrušilo udělování čestného titulu hrdina práce a Řád socialismu.\n\nUdělením tohoto čestného titulu vzniklo vyznamenanému právo na nošení zlaté hvězdy, ta byla pěticípá vyrobená z leštěného zlata na rudé stužce. Doklad o právu nosit tuto hvězdu byla řádová knížka, kterou dostal spolu s hvězdou a diplomem vyznamenaný při udílení titulu. O velkém významu zlaté hvězdy v systému československých vyznamenání svědčí fakt, že se vždy nosila in natura na druhém nejčestnějším místě levé části hrudníku, tedy za hvězdou hrdiny ČSSR přede všemi řády. Po smrti se insignie nechávala rodině, pokud nebyla navrácena předsedovi vlády Československa.\n\nVyznamenaný mohl také dostat při příležitosti udělení titulu i Řád Klementa Gottwalda.\n\n"}
{"id": "69356", "url": "https://cs.wikipedia.org/wiki?curid=69356", "title": "Symbian OS", "text": "Symbian OS\n\nSymbian OS je platforma navržená do mobilních telefonů značky Nokia. Jedná se o základní operační systém (zkratka OS - operační systém). Doplňují ho knihovny, grafické uživatelské rozhraní a referenční implementace nástrojů, které vytvořila firma Symbian Ltd. Symbian OS je následovníkem systému EPOC používaného v kapesních počítačích Psion a běží výhradně na procesorech ARM. V současné době se jedná o operační systém reálného času. V období únor 2010 až březen 2011 používal licenci EPL a byl tedy otevřený software. Předtím a potom používal uzavřenou licenci.\nDo systému může uživatel přidávat nativní aplikace, které však závisí na verzi použitého operačního systému. Symbian byl používán především v mobilních telefonech značky Nokia.\n\n11. února 2011 Nokia oznámila ústup od dalšího vývoje Symbianu a přechod k platformě Windows Phone 7 a 8. Koncem roku 2012 také Nokia ukončila provoz stránky <nowiki>http://symbian.nokia.com</nowiki>.\n\nSmartphony řady S60 jsou dnes nejčastější. Je to dáno jejich snadnou softwarovou rozšiřitelností a poměrně nízkou cenou. Jako typičtí zástupci této řady se dají jmenovat modely Nokia 3650, Nokia N70, Nokia E61, Nokia E51, Nokia E52, Nokia E72, Nokia E50, Nokia E90 nebo Siemens SX1. Nyní existuje již pátá generace S60 podporující smartphony s čistě dotykovým ovládáním.\n\nKlady a zápory S60:\n\nOdlišná verze systému S80 je uzpůsobena také pro přístroje s dotykovým displejem a širokým displejem. Komunikátory této třídy bývají vybaveny lépe než S60. S80 si musí umět poradit například i s podporou Wi-Fi, dokumentů MS Office … což už ovšem dneska zvládá i S60. Tomu ovšem odpovídá i jejich cena, která neklesne pod 10 000 Kč. Jako zástupce může posloužit Nokia 9300, Nokia 9300i nebo Nokia 9500.\n\nV současné době používá verzi S90 jen Nokia 7710, která svým vzhledem telefon připomíná jen velmi málo. Jejím hlavním specifikem je velký dotykový displej, podpora sítí GPRS/EDGE, BlueTooth. Tento telefon je uzpůsoben pro prohlížení internetu a je nazýván jako multimediální smartphone.\n\nUIQ podporuje velký dotykový displej, je méně rozšířená, než ostatní verze. Používá se hlavně na telefonech značky Sony Ericsson a Motorola.\n\nV roce 1998 se spojily firmy Motorola, Ericsson, Nokia a Psion, aby vytvořili sdružení Symbian, které prosazuje používání operačního systému EPOC navrženého specificky pro mobilní zařízení. Připojení společnosti iMatsushita znamenalo, že Symbian představuje 85 % světového objemu prodeje chytrých mobilních telefonů. Symbian je od prosince 2008 vlastněn firmou Nokia. Ta na svém barcelonském kongresu oznámila vykoupení zbývajících 52 % akcií, takže nyní vlastní více než 99.9 % akcií. (Předchozí zastoupení 47,9 %, Ericsson 15,6 %, Sony Ericsson 13,1 %, Panasonic 10,5 %, Siemens AG 8,4 % a Samsung 4,5 %.) Vznikla také organizace Symbian Foundation, jejíž členové (Nokia, Motorola, Ericsson, LG, Samsung a další) chtějí vytvořit jednotnou a otevřenou platformu pro mobilní telefony. Kód systému byl pozvolně uvolňován pod licencí Eclipse Public License (EPL), který byl dokončen 4. února 2010. Některé části však dříve, například v říjnu 2009 byl otevřen EKA2 mikrokernel Symbianu. Při uvedení aktualizace Belle Nokia de facto značka Symbian zaniká, protože se jej Nokia rozhodla komunikovat pouze jako Nokia Belle. Už kolem roku 2011 se ale začal Symbian mezi ostatními systémy (iOS a Android) propadat. To nakonec způsobilo, že Nokia, dala prednost konkurencnimu systemu od spol. Microsoft Windows Phone, pozdeji Windows Mobile. \nV roce 1980, Psion byl založen Davidem Potterem.\n\nPo neúspěchu MC400 Psion uvolnil zařízení Serie3 od roku 1991 do roku 1998, které využívali EPOC16 OS, později známý pod názvem SIBO. Tato zařízení podporovala jednoduchý programovací jazyk OPL a vývojové prostředí OVAL.\n\nZařízení Verze 5 byly vydány v červnu 1997.\n\n24. června 1998 byla založena společnost Symbian Ltd. jako partnerství mezi Ericssonem, Nokií, Motorolou a Psionem za účelem využívat konvergenci mezi zařízeními PDA a mobilními telefony.\n\nPsion Series 5mx, Series 7, Psion Revo, Diamond Mako, Psion Netbook, netPad, GeoFox One, Oregon's Osaris, a Ericsson MC218 byly představeny v roce 1999 jako zařízení využívající EPOC Release5. Tato verze byla někdy také nazývána jako Symbian OS 5, toto označení však příliš nezlidovělo.\n\nPrvní mobilní telefon využívající ER5u, Ericsson R380 byl představen v listopadu 2000. Nešlo však ještě o otevřenou platformu, tzn. Nešlo instalovat vlastní aplikace. Písmenko U v názvu verze OS upozorňovalo na fakt, že tento systém podporoval Unicode.\n\nPrvní telefon s otevřenou platformou, Nokia 9210 Communicator, byl představen v červnu 2001. Takřka 500 000 bylo prodáno v roce 2001, přičemž v dalším roce toto číslo vzrostlo 2.1 milionů. Vývoj odlišných UI (user interface) byl všeobecně použitelný pro „smartphony“ i komunikátory, dále dělené na zařízení s klávesnicí nebo dotykovou obrazovkou. Dvě osvědčené UI byly potom dále rozšířeny – Quartz a Crystal. Sloučením s konstrukcí vytvořenou již dříve Ericssonem se stal základem pro UIQ interface, které bylo později na trhu uvedeno jako Nokia Series 80 UI. UI označováno jako Nokia Series 60, sloužilo jako základ pro první smartphone s klávesnicí.\n\nPoprvé uveden v roce 2003. Jedná se o verzi Symbian, která byla použita jako uživatelské rozhraní v telefonech UIQ (Sony Ericsson P800, P900, P910, P1i, Motorola A925, A1000), Series 80 (Nokia 9300, 9500), Series 90 (Nokia 7710), Series 60 (Nokia 3230, 6600, 7310) ale v telefonech FOMA v Japonsku. Nově byl podporován rychlejší přenos dat EDGE. Podpora Javy byla změněna z Java a JavaPhone na verzi Java ME Standard. Symbian OS 7.0s byla speciální verze OS 7.0 pro lepší zpětnou kompatibilitu s Symbian OS 6.x a částečně také pro kompatibilitu mezi Nokia Communicatorem 9500 jeho předchůdcem Nokia Communicator 9210. V roce 2004, Psion prodal svůj podíl ve společnosti Symbian. V témže roce se objevil první virus pro telefony se Symbian OS Cabir. Na jiné telefony se šířil automaticky pomocí rozhraní Bluetooth.\n\nUveden v roce 2004. Jednou s výhod byla možnost výběru mezi dvěma jádry (EKA1 nebo EKA2). Nicméně, verze jádra EKA2 nebyla využita do příchodu Symbian OS 8.1b. Jádra se chovala navenek zcela identicky a uživatel rozdíl nepoznal. EKA1 bylo výrobci užíváno pro jeho kompatibilitu se staršími ovladači, EKA2 bylo realtime jádro. Nově podpora CDMA, 3G, DVB-H a OpenGL ES s vektorovou grafikou.\n\nV podstatě „vychytaná“ verze 8.0. Ve verzích 8.1a a 8.1b. Verze 8.1b s jádrem EKA2 byla populární u japonských výrobců.\n\nTato verze byla vývojová. Ve verzi 9.0 bylo naposled použito jádro EKA1.\nUveden v roce 2005. Podporuje vyšší úroveň bezpečnosti. Nokia platforma S60 3rd Edition užívá tuto verzi OS. Základem je také pro telefony Sony Ericsson M600 a P990. Podpora Bluetooth 2.0 (dříve 1.2)\n\nUvedení Q1 2006. Podpora OMA Device Management 1.2 (dříve 1.1.2). Nokia telefony s Symbian OS 9.2 OS: Nokia N75, Nokia N76, Nokia 6120 Classic, Nokia E90, Nokia N95, Nokia 5700, Nokia N81, Nokia E51.\n\nUveden 12. července 2006. Zlepšená správa paměti, podpora Wifi 802.11b/g, HSPDA.\nNokia E52, Nokia 5630, Nokia 5730, Nokia 6220 classic, Nokia C5.\n\nUveden 26. března 2007. Podpora digitální televize a lokalizačních služeb, podpora přepínání mezi sítěmi mobilních operátorů a Wi-Fi, podpora dotykových displejů, menší nároky na hardware než doposud. Nokia telefony s Symbian OS 9.4 OS: Nokia 5800, Nokia N97, Nokia N98, Nokia 5530, Nokia C5-03...\n\nUvedení 1Q 2011. Podpora HDMI. Více obrazovek (maximálně 3) Nokia N8, Nokia E7...\n\nRychlejší systém, menší nároky na HW konfiguraci. Nokia X7, Nokia E6, Nokia 500...\n\nPředstavení 3Q 2011. Přepracované uživatelské prostředí postavené na QT. Rychlejší a stabilnější. Možnost až 6 domovských obrazovek. Lze uspořádat domácí obrazovku jednotlivě (ne po panelech jako u S^3 a Anny). Verze je dále označována pouze jako Nokia Belle, bez značky Symbian. Nokia 600, Nokia 603, Nokia 700, Nokia 701\n\nPředstavení 1Q 2012. Původně znám jako Symbian Carla. Zrychlené prostředí prodělalo kosmetické změny. Přidání plnohodnotné podpory HTML5 a zvukové vylepšení Dolby Headphone. Nokia 808\n\nPředstavení 3Q 2012. Pouze mírná úprava původního Symbianu Belle. Nové widgety, webový prohlížeč a hudební přehrávač. Určen pouze pro zařízení, která byla vydána se systémy Symbian 3 a Symbian Anna.\n\nPředstavení 3Q 2012. Původně znám jako Symbian Donna. Klávesnice získala upravené rozložení písmen, výrazných změn se také dostalo prediktivnímu vyhledávání psaných slov a opravám chyb. Změn se dočkalo také odemykání telefonu, kdy k odemknutí je nutné provést Swipe gesto. Na domovské obrazovce ve spodní liště přibylo tlačítko pro vyhledávání. Modernizací také prošly aplikace jako Hudba nebo Fotoaparát, další dostali dílčí aktualizace. Určen pouze pro zařízení, která byla vydána se systémy Symbian Belle a Symbian Belle FP1.\n\n\n"}
{"id": "69358", "url": "https://cs.wikipedia.org/wiki?curid=69358", "title": "Zvonek", "text": "Zvonek\n\nElektrický zvonek je malé elektrické zařízení (jednoduchý elektrický stroj) přeměňující elektrickou energii na mechanickou energii ve formě zvuku (podobně jako je tomu u bzučáku či reproduktoru). Využívá se např. v klasických telefonech, v domovních zvoncích, pro zvonění ve škole či jako výstražný signál na železničních přejezdech. Po připojení zvonku ke stejnosměrnému elektrickému zdroji začne zvonek zvonit.\n\nPo uzavření obvodu se periodicky velmi rychle opakují dva kroky, tato konstrukce se označuje jako \"Wagnerovo kladívko\". Viz nákres:\n\n\nProdloužená kmitající kotva naráží do kovového zvonku (rezonátor) a tyto nárazy způsobují zvukový efekt. Některé elektrické zvonky mají dva rezonátory, do kterých naráží palička, každý v jedné krajní poloze, a mohou mít různý rezonanční kmitočet.\n\nZvonek na principu Wagnerova kladívka může pracovat na stejnosměrný i střídavý proud. Jeho nevýhodou je vznik pravidelně se opakující elektrické jiskry (el. výboj), která způsobuje rušení a může iniciovat výbušnou směs (např. unikající plyn v bytě).\n\nElektrické zvonky, napájené zdrojem střídavého napětí jsou konstruovány odlišně. Kotva kmitá mezi dvěma póly jádra elektromagnetu v rytmu frekvence střídavého napětí, kterým je zvonek napájen. Toto uspořádání nevytváří elektrickou jiskru, proud se nepřerušuje mechanicky. Na tomto principu byly zvonky v klasických telefonních přístrojích, než se přešlo na elektronické vyzvánění (generovaný tón reprodukovaný sluchátkovou vložkou, nebo vestavěným reproduktorem).\n\nNa tramvajích vyráběných v bývalém podniku ČKD byl na spodku skříně umístěn zvonec, který rozezníval kroužek na otáčejícím se ramínku. Zvonec je plechový výlisek miskovitého tvaru, upevněný za střed. Z vnitřní strany misky je návarek, do kterého naráží ramínko s volně přichyceným kroužkem. Ramínkem otáčí motorek na palubní napětí vozidla (24 V DC).\n\n\n"}
{"id": "69361", "url": "https://cs.wikipedia.org/wiki?curid=69361", "title": "Superlegalizace", "text": "Superlegalizace\n\nSuperlegalizace neboli vyšší ověření listin je úkon správního orgánu, kterým se ověřuje veřejná listina nebo listina již jednou úředně ověřená za účelem jejího použití v zahraničí.\n\nSuperlegalizaci českých listin provádí ústřední orgán státní správy nadřízený orgánu, který listinu vydal (např. Ministerstvo spravedlnosti České republiky). Po něm následuje další ověření podpisu a úředního razítka daného nadřízeného orgánu státní správy Ministerstvem zahraničních věcí České republiky a nakonec ještě ověření podpisu a úředního razítka Ministerstva zahraničních věcí České republiky diplomatickým nebo konzulárním úřadem státu, na jehož území má být listina použita.\n\nSuperlegalizace se nevyžaduje v případě, kdy je uzavřena mezinárodní smlouva, kterou je Česká republika vázána, např. \"Úmluva o zrušení požadavku ověřování cizích veřejných listin\" z 5. října 1961, jež odstranila mezi smluvními státy požadavek superlegalizace a nahradila jej zvláštní doložkou, tzv. apostilou.\n\nSuperlegalizací se opatřují matriční dokumenty, jako jsou oddací listy a rodné listy, jichž je zapotřebí např. pro uzavření sňatku v zahraničí, dále pak výpisy z obchodního rejstříku (pro zakládání společností), diplomy (pro účely uznání vzdělání v zahraničí – nostrifikace), plné moci (pro provádění nejrůznějších právních úkonů) a řada dalších listin požadovaných při úředních úkonech v zahraničí.\n\n"}
{"id": "69369", "url": "https://cs.wikipedia.org/wiki?curid=69369", "title": "Líbímseti.cz", "text": "Líbímseti.cz\n\nLíbímseti.cz je internetový zábavní portál, který je zaměřen zejména na službu seznamky s ostatními uživateli. Vedle toho nabízí například hodnocení fotografií, diskuzní fóra, chat, blogy, horoskopy a vlastní magazín \"Magazin.cz\". Portál je vzdáleně podobný americkému projektu MySpace.\nNejvětší popularity dosáhl web v roce 2008, kdy činila návštěvnost 270 tisíc unikátních uživatelů denně. V dalších letech popularita klesala hlavně v důsledku nárůstu popularity Facebooku.\n\nPokud se chce uživatel seznámit, kliknutím myši projeví zájem o seznámení se s druhým uživatelem. Ten se o tom dozví po přihlášení do svého vlastního profilu a zájem může buď opětovat, nebo odmítnout. V případně zájmu obou uživatelů se tento fakt promítne do stránky tzv. \"hotových párů\". Server nabízí i odesílání přímých krátkých \"vzkazů\" mezi uživateli.\n\nServer nabízí i funkci \"videochatu\". Jedná se o klasický chat obohacený o možnost sledování ostatních uživatelů (i několik najednou) prostřednictvím webové kamery.\n\nServer dále nabízí své vlastní internetové rádio se čtyřmi hudebními streamy, kterými jsou žánry pop, rock, dance a hip hop; tyto streamy jsou doplněné pořady moderátorů. Rádio funguje na vlastním systému \"Radio Master\", který se stará o kompletní management a odbavování hudby za pomoci dramaturgů nebo automatu.\n\nPod vizitkou LibimsetiLife tento server pořádá seznamovací párty ve větších českých městech. Na těchto akcích pak mají uživatelé pomocí jmenovek možnost poznat své virtuální přátele osobně. Je zde možnost \"certifikací\", zakoupení reklamních předmětů a dalších interaktivních činností.\n\n\n"}
{"id": "69370", "url": "https://cs.wikipedia.org/wiki?curid=69370", "title": "Byzantská kultura", "text": "Byzantská kultura\n\nPo zániku západořímské říše převzala byzantská říše plně postavení nejvýznamnějšího centra nejen politického a hospodářského charakteru, ale také centra kultury a vzdělanosti tehdejšího civilizovaného světa. Kulturní těžiště antického světa spočívalo na helenizovaném východě, kam se obracel také Řím. Obyvatelstvo východní části římské říše bylo sice po etnické stránce velmi rozmanité, ale jednotícím „nadnárodním“ prvkem se tu stala řecká kultura a vzdělanost. V posledních staletích římského impéria byla kultura východu i západu ovlivněna formujícím křesťanským učením, jehož kolébkou byl rovněž východ.\n\nVztah mezi křesťanstvím a řeckou kulturou nebyl jednoznačný. Na jedné straně odmítali křesťané pod vlivem asketických mnichů kulturní dědictví antiky a zavrhovali klasické vzdělání, které považovali za projev světské rozmařilosti. Na druhé straně se křesťanským vzdělancům dostávalo vzdělání v tradičním antickém duchu, které pak využívali k šíření a obhajobě svojí víry.\nMísení antických a křesťanských tradic bylo typické pro byzantskou kulturu od samého počátku, aniž by došlo k jejich syntéze a tvůrčímu využití, jako tomu bylo například v západní scholastice. „\"Byzantská kultura se proto od samých počátků vyvíjela ve znamení dualismu antických a křesťanských tradic\"“, píše ve své knize \"Byzantská vzdělanost\" známá česká byzantoložka Růžena Dostálová. „\"Právě toto trvalé napětí mezi dvěma póly - mezi Homérem školské tradice a biblí - bylo jednou ze základních příčin toho, že byzantská vzdělanost nikdy nevytvořila skutečnou syntézu a těžce hledala cestu vlastního plodného vývoje\".“\nPřejímání antické tradice se například v byzantském písemnictví často projevovalo pouze napodobováním dokonalých děl klasické literatury po jazykové a stylistické stránce, uváděním hojných citátů a variací detailů, ne však tvorbou nových celkově originálních prací.\n\nZa nejranější byzantské autory lze považovat čtyři raně křesťanské teology, kteří bývají označováni jako Kappadočtí otcové, \"Velcí kappadočtí\" nebo \"Církevní Otcové Východu\". Jsou to svatý Atanáš (Athanasios), svatý Basil, svatý Řehoř Naziánský a svatý Jan Zlatoústý. Patří mezi tzv. mladší církevní otce druhého období patristiky, pro niž byla typická snaha o zapracování základních křesťanských dogmat, vytvořených v raném období patristiky, do jednotného systému křesťanského učení.\n\nTito učenci reprezentují počáteční snahy o prolnutí a splynutí antické vzdělanosti s křesťanskými dogmaty. Předcházely jim polemiky mezi zastánci klasického vzdělání křesťanskými mysliteli, během nichž pozvolna docházelo k seznámení s názory protivníků. Křesťanské myšlení, které původně vycházelo z monoteistického judaismu, se začalo sbližovat s řeckou filozofií (ve fázi patristiky s platónismem, obliba aristotelismu přišla teprve později v období scholastiky).\n\nKappadočtí otcové svatý Basil, Řehoř z Nazianzu a Basilův bratr Řehoř z Nyssy získali klasické vzdělání na athénské akademii, jež zahrnovalo také řečnické dovednosti, a díky tomu se výrazně zasloužili o všeobecné prosazení nikájského učení o božské Trojici ve východní církvi, které díky svému klasickému vzdělání zpřístupnili přijatelnější literární a rétorickou formou. Jejich polemiky byly namířeny především proti ariánům, kteří v té době převažovali i na konstantinopolském dvoře, zatímco pohané pozvolna z života římské společnosti mizeli. Kappadočtí otcové a Jan Zlatoústý byli nejen významnými křesťanskými mysliteli, ale působili také ve vysokých církevních funkcích. Basileios Veliký se stal zakladatelem jediné později na východě uznávané mnišské řehole basiliánů.\n\nZároveň pronikal do byzantské společnosti citově vyhraněný mysticismus a asketismus, jevy typické pro mnišské hnutí, které byly neslučitelné s řeckou uměřeností a racionalismem. Rozpor mezi nimi byl zřetelný v duchovním vývoji Byzance po celou dobu její existence, například v době bojů o uctívání obrazů (ikonoklasmus), nebo později ve sporech mezi hésychasty a uniaty.\n\nObdobí vlády císaře Justiniána I. (527-565) představovalo vrcholné období nejen politického, ale také kulturního rozvoje říše. To se projevovalo jak ve hmotné, tak v duchovní kultuře.\n\nK nejvýznamnějším odvětvím byzantského písemnictví patřila - jako ostatně po celou dobu existence říše - historiografie. V dějepisné produkci lze sledovat dva základní proudy. Jeden představují historické monografie, druhý kronikářská tvorba.\n\nOficiální historiografie odrážela zájmy konstantinopolského dvora a prostředí vzdělaných vrstev. Vědomě navazovala na antické vzory, jakými byli například významní historikové Hérodotos a Thúkydidés v Řecku nebo Titus Livius v Římě. Na rozdíl od starověkých dějepisců nehledali byzantští kronikáři smysl dějin, ale historii chápali pragmaticky jako „učitelku života“. To znamená, že v ní hledali praktické poučení pro vojenskou strategii, diplomacii, vládu atd. To bylo umožněno tím, že dějiny chápali cyklicky jako opakující se etapy. Konkrétní data pro ně nebyla důležitá, což se občas projevilo na chronologické nepřesnosti. Díla byla psána jazykem vzdělanců, kterým byla Řečtina.\n\nNejvýznamnějším představitelem tohoto směru v 6. století byl Prokopis z Kaisareie, který napsal především osm knih o Justiniánových válkách s Peršany, Góty a Vandaly, jichž se osobně zúčastnil. Dále sem patří práce právníka a historika\nAgathia, který pokračoval v Prokopiových dějinách Justiniánova období, člena císařské stráže Memandra Protestora a Theofylakta Simokatta, který zachytil události z doby císaře Maurikia.\n\nJejich protějšek představuje nejstarší a zároveň jedna z nejznámějších byzantských světových kronik \"Chronografia\" Ióanna Malaly. Pro byzantské kronikářství bylo typické odpoutání se od antické tradice. Kroniky líčily světové dějiny většinou od stvoření světa a viděly v nich především důsledek Boží prozřetelnosti, která trestá lidské hříchy. Nevybíraly fakta, ani se nesnažily pátrat po příčinách událostí. Jejich pojetí bylo lineární, přísně analistické. Velkou pozornost věnovaly přírodním úkazům, pohromám a nadpřirozeným událostem. Byly psány jednoduchým jazykem lidových vrstev a sloužily především pro jejich pobavení. Hojně byly čteny také mnichy v klášterech.\n\nZa vlády Justiniána I. byl vytvořen vlastní byzantský umělecký sloh, který stejně jako byzantská duchovní kultura vycházel z raně křesťanského umění, jež bylo ovlivněno orientálními tradicemi Blízkého Východu. Stal typickým znakem byzantské architektury i výtvarného umění po celou dobu existence říše a jeho vliv pronikl z Balkánu a Malé Asie do dalších zemí (Sýrie, Palestiny, Egypta, severní Afriky, Arménie na východě, na západ do Itálie, na Sicílii a do jižní Francie a v souvislosti s šířením křesťanství také ke Slovanům na Balkáně, na Moravě a na Rusi).\nTypickým projevem tohoto slohu v architektuře jsou mohutné křesťanské chrámy postavené na půdorysu tvaru kříže, nad jehož středem a rameny se tyčí kopule. Vnitřky chrámů jsou obloženy vzácnými barevnými mramory, zdi a kopule pokrývají nástěnné malby nebo pestrobarevné mozaiky.\n\nPrvní a zároveň nejvelkolepější stavbou v byzantském slohu byl chrám Hagia Sofia (Boží moudrosti) na hlavním konstantinopolském náměstí. Tento dlouho největší křesťanský kostel byl postaven z popudu císaře Justiniána a pod jeho osobním dohledem za pouhých šest let. Má obrovskou ústřední kopuli v rozpětí 41 metrů. Uvnitř je vyzdoben bohatými mozaikami a sloupovými předsíněmi. Ostatní vnitřní zařízení bylo zničeno Turky, kteří dobyli Konstantinopol roku 1453.\n\nVýtvarná výzdoba chrámu se řídila přesnými pravidly, která určovala celkové rozvržení výjevů. V klenuté části bývala umístěna postava Ježíše Krista nebo Matky Boží s Ježíškem v náručí. Kristus byl zobrazován jako vševládný pán světa - Pantokrator. Jeho postava je mohutná, aby zdůrazňovala Ježíšův nejvyšší majestát. Také vzpřímený postoj mu dodával patřičné důstojnosti.\nVedle monumentální nástěnné výzdoby se rozvíjela malba na dřevěných deskách. Námětem svatých obrazů - ikon - byl Ježíš Kristus a další biblické osoby, později také svatí a mučedníci křesťanské církve. Postavy se malovaly živými barvami na zlacený sádrový podklad. Byly strnulé a působily plošným dojmem. To je charakteristickým rysem celého byzantského malířství.\n\nVelké oblibě se u byzantských císařů a magnátů těšily rukopisné knihy s obrázky, v nichž se vyprávěly biblické příběhy nebo příhody ze života svatých. Některé rukopisy zdobily v úvodu podobizny majitelů knih. Tyto drobné obrázky, miniatury, jsou zdrojem našich poznatků o tom, jak vypadaly byzantské princezny, vojevůdci a další významní lidé a jaká tehdy panovala móda. Také tyto miniaturní malby byly malovány na zlatém podkladě a vytvářely dojem mozaiky.\n\nV mnohem menší míře než s historickou produkcí se ve středověké Byzanci setkáváme s literární činností v oblasti teologie. Poté, co první všeobecné koncily v Nikáii (325), Efesu (431) a Chalkedonu (451) formulovaly základní křesťanská dogmata, nepociťovali ortodoxní křesťané již tolik potřebu o těchto záležitostech diskutovat. Hlavní autoritou se stala Bible a díla raných teologů - církevních otců. Teologická pojednání tak vycházela především z heretického prostředí odpůrců oficiálních dogmat.\n\nTeologická literatura sloužící potřebám ortodoxní církve se produkovala především v dobách, kdy bylo oficiální učení církve ohroženo. Patří mezi ně období v poloviny 7. století, kdy se vládnoucí kruhy v čele s císařem Herakleiem (610-641) a poté Konstantem II. Pogonatem (641-668) snažily o smíření ortodoxie s monofyzitskou herezí a přišly nejprve s kompromisním dogmatem o monoenergismu a později s monotheletismem. Proti jejich názorům vystoupil jako obhájcem oficiálního chalkedonského kánonu mnich Maximos Homologetes. Jeho teologické spisy byly typickými produkty byzantského mnišství. Emotivní mystický přístup v nich převažoval nad filozofickým racionalismem, typickým pro západní teologii. Maximovo dílo bylo hojně čteno v klášterním prostředí a mělo velký vliv na další vývoj typického řeckého mysticismu.\nV období boje proti uctívání obrazů v 8. a první polovině 9. století se formovala nejen teorie obrazoborectví (ikonoklasmu), ale také ikonodúlie (uctívání obrazů). Na toto téma vznikly početné traktáty. Mnoho z nich se zabývalo otázkou, za jakých podmínek je možné se přiblížit k Bohu a jakou roli v tom mohou mít svaté obrazy a jejich uctívání. Z této produkce se dochovaly téměř výlučně spisy ikonodulů (jejich autory jsou převážně mniši), neboť práce obhajující ikonoklasmus byly po návratu k uctívání obrazů většinou zničeny.\n\nPočátky teorie uctívání obrazů jsou spojeny s osobou konstantinopolského patriarchy Germana, který se nepodřídil vůli císaře Leona III., jenž zahájil boj proti ikonodúlii, a byl proto sesazen. Germanos poukazuje na výchovnou funkci ikony, která má vést věřící k napodobování skutků svatých. Nejvýrazněji se však o zformování ikonodúlské teorie zasloužil mnich Jan Damašský (psal na počátku 8. století). Obhajoval nejen uctívání obrazů, ale také názor, že císaři nepřísluší zasahovat do záležitostí církve. Na základě prací církevních otců a rozhodnutí koncilů systematicky utřídil a vyložil v díle \"Pramen poznání\" dosavadní byzantskou teologii.\n\nS druhou vlnou obrazoborectví je spojena osobnost opata známého konstantinopolského kláštera Studios Theodora. Také on horlil proti prosazování se světské moci v církvi a usiloval o reformu života mnišstva v byzantských klášterech, které se snažil přivést od pasivního mysticismu k aktivitě. Za své aktivity byl poslán třikrát do vyhnanství.\n\nPo definitivnímu návratu k uctívání obrazů v roce 843 a zastavení arabské invaze, došlo v Byzanci k politické stabilizaci, v jejímž důsledku došlo k velkému politickému i kulturnímu rozmachu říše, který trval do počátku 11. století. Podle tehdy vládnoucí dynastie bývá toto období nazýváno makedonskou renesancí.\n\nJiž v první polovině 9. století byly učiněny první pokusy o obnovu vysokého školství v Konstantinopoli. S podporou císaře Theofila začal v hlavním městě vyučovat vynikající vědec Leon Filosof (též Matematik). Později získal podporu strýce a spoluvládce císaře Michaela III. kaisara Bardy, který zřídil v císařském paláci Mangaura novou vysokou školu a svěřil mu její vedení. Vyučovala se zde filozofie, geometrie, astronomie a gramatika. Na této škole měl působit také pozdější konstantinopolský patriarcha Fotios, jehož žákem byl Konstantin Filosof, v českých dějinách známý jako jeden z moravských věrozvěstů.\n\nTypickým rysem tehdejší byzantské vzdělanosti byl encyklopedismus. Vycházel z představy, že pro výkon intelektuálních povolání je nezbytné všeobecné vzdělání (řecky \"enkyklios paidea\"). To bylo základem snah o pořízení souhrnu všeho dosavadního vědění a samozřejmě vedlo k oživení (renesanci) zájmu o antické písemnictví.\n\nNejvýznamnější vzdělanci té doby, mezi něž patřil komě Fotia především učenec na trůně, císař Konstantin VII. Porfyrogennetos, sbírali antické řecké i rané byzantské texty a věnovali se jejich vypisování, komentování a vydávání. Z výpisků byly pořizovány tematicky zaměřené encyklopedie, jejichž hlavním účelem bylo poučení pro praxi (ať již šlo o vládu, vojenské záležitosti nebo třeba zemědělství). To přispělo k rozvoji výroby rukopisných knih a knižní kultury. Díky byzantským encyklopedistům bylo zachováno mnoho památek řeckého písemnictví do dnešních dnů. Například Fotiova práce \"Bibliothéké\" neboli \"Myribiblion\" (\"Množství knih\") obsahovala excerpta z 279 spisů, které autor doplnil vlastními hodnoceními a úvahami. Zasloužil se tak o zachování úryvků z mnoha dnes již nedochovaných prací včetně jejich charakteristiky.\n\nV polovině 9. století, především po roce 860, kdy byla Byzanc poprvé napadena Rusy, došlo k intenzívní misijní činnosti byzantské církve, která se tímto způsobem snažila pacifikovat své bojovné sousedy. Tak bylo christianizováno Bulharsko a učiněny první pokusy o pokřtění východních Slovanů a Varjagů. Nečekaně se naskytla příležitost vyslat misii také na vzdálenou Moravu.\n\nByzantští vzdělanci a diplomaté bratři Konstantin a Methodius (Metoděj) se na svůj úkol dobře připravili. Zároveň učinili převratné rozhodnutí spojit misijní poslání u Slovanů s pokusem vytvořit pro ně literaturu v jejich vlastním jazyce. Do té doby totiž panovalo nezvratné přesvědčení, že hlásat slovo Boží lze pouze v k tomu určených jazycích, řečtině, hebrejštině a latině.\n\nSlované dosud neměli vlastní písmo ani literaturu. Proto bylo potřeba vytvořit spisovný slovanský jazyk, aby bylo možné do něj přeložit jak po stránce výrazové, tak stylistické potřebné biblické i teologické texty. Tak vznikla na základě slovanského nářečí, jímž mluvili Slované v okolí Konstantinovy a Metodějovy rodné Soluně, staroslověnština. Na Moravě byl pak tento jazyk ještě doplněn o některé místní výrazy. Konstantin vytvořil také pravidla pro překlady do slovanského jazyka. Podle jeho teorie bylo prvořadé nepřekládat text na základě přesnosti výrazu, ale podle jeho smyslu. To znamená, že specifické výrazy a vazby původního textu bylo třeba vyjadřovat vlastními jazykovými prostředky. Tím překonal názor, že teologické pojmy zásadně nelze přeložit z jazyka originálu, a už vůbec ne do jazyka barbarů.\n\nKonstantin přeložil s Metodějovou pomocí do staroslověnštiny ještě před příchodem na Moravu téměř celý Nový zákon (s výjimkou Apokalypsy) a některé úryvky ze Starého zákona, které se četly při bohoslužbách. Ve veršované předmluvě nazvané \"Proglas\" velebil literaturu ve vlastním jazyce a podpořil slovanskou liturgii. Metoděj a jeho moravští žáci pokračovali v Konstantinově díle, a založili tak velkomoravskou překladatelskou školu, jejíž práce byly velmi kvalitní. Zpočátku překládali a upravovali cizojazyčné, především řecké texty, později je začali napodobovat a rozpracovávat tvůrčím způsobem. Tak se zrodila vlastní literární tvorba moravských a později také balkánských Slovanů.\n\nObdobí vlády dynastie Komnenovců patřilo mezi vrcholná období rozvoje byzantské kultury, proto je historici označují jako druhou, komnenovskou renesanci.\nVzrušující události 11.- 12. století měly za důsledek bohatá historiografickou produkci, ať již šlo o kronikářské práce nebo literaturu memoirového charakteru.\n\nJeden ze skvostů byzantské historické literatury tohoto období představuje dílo dcery císaře Alexia I. Anny Komneny \"Alexias\" (česky \"Paměti byzantské princezny\". Práce, v nichž zachytila léta 1069-1118 a oslavila vládu svého otce,\nje vynikající jak z hlediska koncepce, tak po stránce stylistické a jazykové a má velkou uměleckou hodnotu. Historikem byl také Annin manžel Nikeforos Bryennias, který vylíčil boje o trůn v době nástupu Komnenovců. Panování a činy císaře Manuela I. velebí ve svém historickém díle jeho sekretář Ioannes Kinamos. Později popsal léta 1118 - 1213 také dvořan císaře Alexia III. Angela Niketas Choniates.\n\nVedle těchto učených historických prací, které se blížily momirům, vznikaly dále kroniky, jejichž autoři se pokoušeli zachytit delší dějinné období. Patřil mezi ně Ioannes Skylitzes, který napsal přehledné dílo o letech 811-1057. Jeho cílem bylo navázat na Theofanovu kroniku, ale zbavit se jeho stranickosti a odstranit rozpornost a neúplnost jeho výkladu. Velké množství antických a starších byzantských pramenů, dnes již mnohdy ztracených, použil pro svoji světovou kroniku, dovedenou od stvoření světa až do roku 1118 Ioannes Zonaras. Lidovou veršovanou kroniku a veršovaný román napsal Konstantinos Manasses, metropolita z Naupaktu. V tomto období také s největší pravděpodobností vznikl jeden z nejvýznamnějších byzantských eposů \"Digenis Akritas\".\n\nPád Konstantinopole v roce 1204 do rukou křižáků ukončil prvenství Konstantinopole jako kulturního centra byzantské říše. Významnými středisky kultury se poté stala Nikáia, Soluň, Mystra, trapezuntské císařství, kde se v kontaktu s perskou vědou rozvíjely přírodní vědy. Původní postavení Konstantinopole v byzantském kulturním životě s již neobnovilo ani po roce 1261.\n\nV důsledku kontaktu Byznatinců se západními latiny došlo k propojení východních a západních kulturních proudů, což se v Byzanci projevilo především stoupající oblibou veršovaného románu. Teologickou literaturu významně poznamenala polemika s katolickou církví, naplněná vášnivými obhajobami dogmatických specifik. Politické kruhy naopak usilovaly o smíření.\n\nOd 14. století rozdělil vyšší kruhy byzantské společnosti poslední velký spor náboženské povahy, v němž šlo o hésychasmus a následně o přijetí církevní unie. Hésychasmus bylo iracionální mystické hnutí, jež se ve 14. století zrodilo v kontemplativním prostředí klášterů na hoře Athos. Neustálou modlitbou a naprostým vnitřním soustředěním usilovalo o emotivní spojení s Bohem a dosažení duševního klidu, jež je řecky označován jako \"hésychia\". Na stranu hésychastů se přiklonil mocný magnát Ióannés Kantakuzenos a ze sporu duchovní povahy učinil politickou záležitost. Zároveň ovšem probíhala složitá teologicko-filozofická diskuse mezi vyznavači hésychasmu a jeho odpůrci, do níž se promítal protiklad mezi západním racionalismem, usilujícím o logický výklad církevních dogmat, a východním mysticismem, založeným na intuici. V letech 1347 - 1354 byl Kantakuzenos uznán za spolucísaře a zasadil se o přijetí hésychasmu jako oficiálního dogmatu ortodoxní církve. Hésychamus získal v Byzanci mnoho přívrženců v různých společenských vrstvách a šířil se odtud do dalších pravoslavných zemí, především na Rus.\n\nHésychasté lpěli na zachování ortodoxie a ostře odmítali jakékoliv spojení s Římem. Dávali přednost turecké nadvládě před uznáním papežského primátu. Odpůrci hésychasmu se jako zastánci realistické politiky později přiklonili k církevní unii - existence samostatného byzantského státu pro ně byla důležitější než zachování stávajících náboženských poměrů. Šlo především o humanisty (někdy se píše o tzv. třetí palaiologovské renesanci). Převaha hésychasmu v byzantském prostředí však bránila šíření myšlenek humanismu a renesance a dále prohlubovala propast mezi ortodoxním východem a latinským západem.\n\nVliv vyspělé byzantské kultury se projevil ve velké části Evropy. Její šíření bylo spojeno především s přijetím křesťanství. Pokřtěni byzantskými duchovními byli Slované v Bulharsku, na Rusi a zčásti i na Moravě. Misionáři s sebou přinášeli potřebné bohoslužebné texty a části Bible přeložené do slovanského jazyka. Pod jejich vlivem se začala rozvíjet vlastní slovanská literatura. Zpočátku nesla zjevné stopy byzantského stylu stejně jako první chrámové stavby Slovanů. Podle byzantských vzorů se stavělo také v západní Evropě.\n\n\n\n"}
{"id": "69373", "url": "https://cs.wikipedia.org/wiki?curid=69373", "title": "The Doors", "text": "The Doors\n\nThe Doors (z anglického \"The Doors of Perception\", doslova \"dveře vnímání\", překládáno jako \"Brány vnímání\") byla americká rocková skupina založená v roce 1965 v Los Angeles. Patřila k významným skupinám zejména šedesátých let minulého století. Zakládajícími členy The Doors byli: hráč na klávesové nástroje Ray Manzarek a zpěvák Jim Morrison, časem se ke kapele přidali kytarista Robby Krieger a bubeník John Densmore.\n\nPrvní album The Doors vyšlo v lednu roku 1967 pod prostým názvem \"The Doors\". Obsahovalo i jednu z nejznámějších skladeb kapely „Light My Fire“, jež vyšla i jako singl. Po úspěchu alba bylo ještě na podzim téhož roku vydáno album \"Strange Days\", ke kterému vyšly singly „People Are Strange“ a „Love Me Two Times“. Každý následující rok pak The Doors nahráli jedno album. Poslední, které bylo natočeno s Morrisonem, bylo \"L.A. Woman\" z roku 1971. Několik měsíců po jeho vydání Morrison zemřel. Zbylí tři členové pak dále koncertovali a vydávali alba i bez něj, po roce se však rozpadli.\n\nThe Doors měli vliv na celou řadu muzikantů a hudebních skupin. Jejich styl hudby vykazuje prvky různých hudebních žánrů jako je acid rock, psychedelický rock či blues. Na počátku 21. století založili Krieger a Manzarek kapelu Riders on the Storm, nazvanou podle jedné z písní The Doors.\n\nPočátky skupiny sahají do léta roku 1965, kdy se na kalifornské pláži Venice Beach setkali zakládající členové skupiny Jim Morrison a Ray Manzarek, kteří se znali již z dob studií na University of California. Poté, co Morrison zarecitoval Manzarekovi svou báseň „Moonlight Drive“, Manzarek navrhl, že by mohli založit kapelu, načež Morrison souhlasil.\n\nManzarek byl od roku 1962 členem skupiny Rick & the Ravens, kde hrál na klávesy a zpíval. Dalšími členy této kapely byli Manzarekovi dva bratři Rick a Jim, takže Ray Manzarek a Jim Morrison nejdříve zkoušeli s nimi. Krátce nato, co začali spolu zkoušet, se Manzarek v losangeleském meditačním centru Mahariši Maheš Jógiho seznámil s bubeníkem Johnem Densmorem, kterému nabídl účast v kapele, a Densmore tuto nabídku přijal. V září roku 1965 pak nově sestavená skupina využila volného času, který měli Rick & the Ravens v malém vydavatelství Aura, a nahrála šest písní, které se tak staly první nahrávkou The Doors. Všech šest písní se pak objevilo na albu \"\" z roku 1997. Demo bylo vydáno na třech gramofonových deskách, se kterými členové kapely obcházeli různá hudební vydavatelství, až se jim podařilo podepsat smlouvu s vydavatelstvím Columbia.\nKdyž kapelu opustili bratři Raye Manzareka, začali se zbylí členové skupiny poohlížet po novém členu. Tím se stal kytarista Robby Krieger, který býval společně s Densmorem členem kapely Psychedelic Rangers. Skupina se pak pojmenovala The Doors podle knihy Aldouse Huxleyho \"Brány vnímání\" (v originále ). Fráze je však v Huxleyově knize použita v souvislosti s citací Williama Blakea. Skupina byla dost odlišná od tehdejších rockových skupin, jelikož neměla basového kytaristu. Manzarek však došel k závěru, že jeho klávesy Fender Rhodes basspiano, které měl již z dřívější doby, dokážou zvuk basové kytary zastoupit, takže basového kytaristy už nebylo potřeba.\n\nV průběhu roku 1966 The Doors dále zkoušeli a začali koncertovat na různých místech. Stále angažmá nejdříve získali v losangeleském klubu s názvem London Fog. V létě se kapele podařilo stát se domovskou kapelou prestižního klubu Whisky a Go Go, odkud však byli po několika měsících vyhozeni poté, co na pódiu zahráli píseň „The End“. Skladba totiž zahrnovala dramatické Morrisonovo recitování včetně veršů „Otče? / Ano synu? / Chci tě zabít. / Matko? / Tebe chci ojet.“\n\nJeště předtím, než The Doors museli opustit klub Whisky a Go Go, stačil Arthur Lee ze skupiny Love nalákat na koncert The Doors Jaca Holzmana, vedoucího vydavatelství Elektra. Holzman nabídl členům The Doors novou smlouvu a ti ji podepsali. Za nedlouho začali The Doors nahrávat své první album nesoucí název \"The Doors\". Jeho vydání bylo naplánováno na 4. ledna 1967, první singl skupiny s názvem „Break on Through (To the Other Side)“ stačil vyjít ještě tři dny před samotným albem. \"The Doors\" zahrnovalo jedny z nejúspěšnějších skladeb skupiny včetně „Light My Fire“ či již zmiňované písně „Break On Through (To the Other Side)“ a „The End“. Výjimečně byly na album zařazeny dvě převzaté písně, a to „Alabama Song“ a „Back Door Man“.\n\nPo vydání alba kapela dále koncertovala, mimo jiné několikrát v San Franciscu, jednou se skupinou Grateful Dead. V dubnu roku 1967 byla skladba „Light My Fire“ vydána jako singl. Avšak oproti přes sedm minut dlouhé verzi písně z alba měla singlová verze jen málo přes tři minuty, jelikož bylo vynecháno Kriegerovo a Manzarekovo sólo. Takto upravená verze byla určená pro rádiové vysílání. „Light My Fire“ byla první skladba, jejímž autorem byl Krieger. Singl „Light My Fire“ se začal dobře prodávat a koncem léta 1967 se ho prodalo milion kusů.\n\nDalší album vyšlo v říjnu roku 1967 a neslo název \"Strange Days\". Mnoho písní ze \"Strange Days\" bylo napsáno již v době prvního alba. Ke \"Strange Days\" vyšly singly „People Are Strange“ a „Love Me Two Times“. Stejně jako předchozí album, i toto zaznamenalo úspěch a The Doors tehdy často vystupovali před publikem. 17. září 1967 vystoupili v televizní show Eda Sullivana, kde hráli „Light My Fire“. Sullivan si přál, aby kapela trošku upravila text písně, načež členové The Doors v čele s Morrisonem souhlasili. Při živém vystoupení však Morrison zazpíval text v původní podobně a kapele bylo pro příště zakázáno vystupovat v Sullivanově pořadu.\nK nahrávání třetího alba \"Waiting for the Sun\" byl výjimečně přizván hostující basový kytarista Doug Lubahn z kapely Clear Light. The Doors se v průběhu nahrávání alba potýkali s nedostatkem hudebního materiálu pro nové album. Jim Morrison navíc přicházel na nahrávání alba často opilý, takže nahrávání bylo problémové a protáhlo se na několik měsíců. Nakonec bylo album vydáno v červenci roku 1968. Ve srovnání s předchozími dvěma alby však \"Waiting for the Sun\" přineslo určité zklamání. Na albu vyšla i píseň „The Unknown Soldier“, ke které sama kapela natočila krátký dokumentární film.\n\nNásledovalo koncertní turné, kdy The Doors zavítali i do Evropy. Po návratu do Spojených států skupina měla zahrát 1. března 1969 v Miami na Floridě. Toto vystoupení mělo na další vývoj kapely velký vliv. Morrison na cestě do Miami zmeškal dvě letadla a čekání na další lety strávil pitím alkoholu. Na pódiu při vystoupení byl značně opilý, přerušoval písně a často mluvil k publiku. Pak měl prohlásit, že stejně všichni přišli jenom vidět jeho penis, načež si měl svléci košili a na chvíli penis skutečně ukázat. Toto však není zachyceno na žádné z fotografií a dodnes není jisté, zda k tomu skutečně došlo.\n\nPo koncertě kapela odjela na dovolenou na Jamajku. Po několika dnech miamské úřady rozhodly o podání žaloby na Morrisona za obnažování, urážku, oplzlé chování a opilství. Po návratu do Miami na Morrisona navíc vydala zatykač FBI, která jej obvinila za to, že nezákonně odletěl na Jamajku, i když tam Morrison odletěl ještě před vydáním miamského zatykače. Pod tíhou těchto obvinění začala rádia stahovat písně The Doors z vysílání, bylo zrušeno nadcházející turné a kapela nemohla vystoupit ani na Woodstocku. Morrison se sám přihlásil na policii, vzápětí byl ale propuštěn na kauci a celý případ byl prozatím odročen.\n\nNedlouho po událostech v Miami se The Doors začali věnovat práci na novém albu. Bylo vydáno v červnu roku 1969 pod názvem \"Soft Parade\" a vyšly k němu singly „Touch Me“ (na kterém se podílel hostující saxofonista Curtis Amy), „Wishful Sinful“, „Runnin' Blue“ a „Tell All the People“. Album se však nesetkalo s velkým ohlasem, oproti předchozím albům The Doors bylo \"Soft Parade\" zatím asi nejslabší. Asi polovinu skladeb z alba napsal Morrison, zbylé písně pak Krieger. Někdy v této době Morrison prodělal sérii rozhovorů s Jerrym Hopkinsem, které byly poté otištěny v časopisu Rolling Stone a z nichž pak Hopkins čerpal pro své knihy o The Doors \"Nikdo to tu nepřežije\" a \"Ještěrčí král\".\n\nPo vydání \"Soft Parade\" začali The Doors opět koncertovat. Jelikož byl prakticky každý koncert pod dohledem strážců zákona, Morrison tolik nepil alkohol ani nebral narkotika a koncerty se tak stávaly po hudební stránce čím dál tím lepší. V této době se Morrison pustil do natáčení filmu s názvem HWY, jehož téma je zachyceno v písni „Riders on the Storm“.\n\nThe Doors stále patřili k vydavatelství Elektra. Její vedení začalo po finančním neúspěchu \"Soft Parade\" tlačit na členy The Doors, aby nahráli nové album. The Doors se pustili do nahrávání a nové album, které vyšlo na počátku roku 1970, dostalo název \"Morrison Hotel\". Album je značně bluesové a i přes to, že neobsahovalo žádný singlový hit, bylo oproti předchozímu mnohem lepší. K \"Morrison Hotel\" vyšel jediný singl „Roadhouse Blues“.\n\nKoncertní vystoupení The Doors z této doby bývala zaznamenávána, aby se z nich pak vybraly písně pro chystané první živé album skupiny. To vyšlo na dvou albech pod názvem \"Absolutely Live\" v červenci 1970 a obsahovalo některé písně zaznamenané i předešlý rok. Morrison v té době trávil čas cestováním po Evropě i Spojených státech, aby se po vydání \"Absolutely Live\" vrátil do Miami, kde pokračovalo jeho soudní řízení. Po dvojím odročení, kdy The Doors mimo jiné hráli na anglickém festivalu Isle of Wight, byl Morrison zbaven obvinění z opilství a obscénního chování, avšak z užívání hrubého jazyka a obnažování byl uznán vinným, ale zatím soud nestanovil výši trestu. Do jejího vynesení byl Morrison propuštěn na kauci padesáti tisíc dolarů. 30. října pak byl odsouzen k šesti měsícům vězení za obnažování a šedesáti pracovním dnům za vulgární projev. The Doors odehráli svůj předposlední koncert s Morrisonem 11. prosince roku 1970 v McFarlin Auditorium Dallas a poslední vystoupení 12. prosince ve „Warehouse“ v New Orleans.\nMorrison se proti rozsudku odvolal a před započetím odvolacího procesu začali The Doors natáčet další album. Bylo to poslední album The Doors, které bylo s Morrisonem natočeno. Dosavadního producenta všech alb The Doors Paula Rothchilda nahradil Bruce Botnick. Pod názvem \"L.A. Woman\" album vyšlo v dubnu 1971. Ještě během mixování \"L.A. Woman\" odjel Morrison do Paříže, kde bydlel s manželkou Pamelou Cursonovou a kde o víkendu 3.–4. července zemřel. Jako oficiální diagnóza byla stanovena srdeční zástava. Přesné okolnosti Morrisonovy smrti však dodnes nebyly zcela vyjasněny a jsou předmětem různých dohadů. Informace o Morrisonově smrti se dostaly na veřejnost až po pohřbení jeho těla na pařížském hřbitově Père Lachaise, což částečně způsobilo, že někteří lidé stále odmítají jeho smrti uvěřit. Zbylí členové se rozhodli pokračovat ve třech s tím, že zpívat bude Manzarek. Kapela začala pracovat na nových písních a v říjnu roku 1971 vydali album \"Other Voices\", jehož producentem byl opět Bruce Botnick. Zbylí členové The Doors se pak vydali na turné po Spojených státech a Kanadě a na jaře roku 1972 navštívili Evropu.\n\nPoté začali natáčet nové album nesoucí název \"Full Circle\", které vyšlo v září téhož roku. Album však nebylo úspěšné a skupina se rozhodla uspořádat v Londýně konkurz na pozici nového zpěváka. V úvahu mimo jiné přicházel i Iggy Pop, Manzarek se však rozhodl, že všeho už bylo moc a odjel zpět do Spojených států. Později o tom prohlásil: „Chtěli jsme si dobít tvůrčí baterie, právě jako Jim, když odjel do Paříže... ale ono to nefungovalo. Byl čas s The Doors skončit.“ Po této události se The Doors definitivně rozpadli.\n\nPoté, co opustil skupinu, vydal se Ray Manazarek na sólovou dráhu. Nahrál několik alb a začal se věnovat producentské činnosti na poli hudby. Krieger i Densmore se také začali věnovat soukromým hudebním projektům. The Doors však dále vycházela pod vydavatelstvím Elektra či Rhino koncertní alba jako \"Alive, She Cried\" z roku 1983 či \"\" z roku 2003.\n\nV roce 1991 byl o The Doors natočen film režírovaný Oliverem Stonem \"The Doors\", kde si Morrisona zahrál Val Kilmer. V roce 1993 byli The Doors uvedeni do Rock'n'rollové síně slávy. Při této příležitosti skupina vystupovala se zpěvákem Pearl Jam Eddie Vedderem, se kterým nazkoušela a zahrála skladby „Roadhouse Blues“, „Break on Through“ a „Light my Fire“, které poté vyšly na albu \"The Doors & Eddie Vedder – Rock&Roll Hall Of Fame\". V roce 2001 vyšlo album s názvem \"Stoned Immaculate – The Music of The Doors\", které obsahuje písně The Doors v podání různých umělců a kapel jako Stone Temple Pilots, Aerosmith, Johna Lee Hookera či skupiny Creed.\n\nV roce 2002 se Manzarek a Krieger dali opět dohromady a založili skupinu The Doors of the 21st Century. Na Morrisonovo místo byl vybrán člen skupiny The Cult Ian Astbury. Manzareka a Kriegera však brzy na to obvinil John Densmore a nedlouho na to i Morrisonova rodina z toho, že používají ve svém názvu značku The Doors. Kapela tak změnila název na Riders on the Storm. V roce 2007 Astbury z kapely odešel a vrátil se k The Cult, nahradil jej zakládající člen skupiny Fuel Brett Scallions.\n\nRoku 2007 byla The Doors udělena první cena Grammy, kterou obdrželi za celoživotní dílo. The Doors též obdrželi hvězdu na hollywoodském chodníku slávy. Ještě v roce 2007 floridský guvernér Charlie Crist prohlásil, že se chystá symbolicky zrušit stále platný rozsudek, jež posílal Morrisona do vězení.\nV roce 2008 se Manzarek a Krieger rozhodli pro přejmenováni na Ray Manzarek & Robby Krieger of the Doors. Na různá vystoupení vystupují s různými hudebníky a zpěváky. Dne 13. července 2010 poprvé navštívili také Česko, kde v pražském Kongresovém centru odehráli koncert, spolu se zpěvákem Brettem Scallionsem, baskytaristou Philem Chenem a bubeníkem Tyem Dennisem. Na den přesně o rok později se uskutečnil druhý pražský koncert v Kulturním domě Vltavská se stejném složení vyjma zpěváka Bretta Scallionse, kterého nahradil Dave Brock.\n\nV roce 2012 vydala skupina videoklip ke skladbě „L.A. Woman“ v rámci čtyřicátého výročí od vydání stejnojmenného alba. Ve videoklipu se i přes dřívější značné spory objevil vedle kytaristy Robbyho Kriegera i bubeník John Densmore. K nim přibyl ještě Jac Holzman. V květnu 2013 zemřel klávesista Ray Manzarek ve svých čtyřiasedmdesáti letech. V současnosti odehráli několik koncertu John Densmore a Robby Krieger.\n\nStyl hudby The Doors je značně specifický a vykazuje prvky různých hudebních žánrů jako je blues-rock, psychedelický rock, acid rock i hard rock. Podle Raye Manzareka byli The Doors ovlivněni jazzovými a bluesovými hudebníky jako byli Muddy Waters, John Lee Hooker, John Coltrane či Miles Davis. Další vlivy na The Doors měly anglické kapely The Beatles a The Rolling Stones, dále umělci jako Little Richard, Chuck Berry i Elvis Presley. Z klasiků měli na The Doors vliv např. Igor Fjodorovič Stravinskij či Claude Debussy. Sám Morrison byl ovlivněn např. hudbou Boba Dylana či Rolling Stones, z literátů pak Aldousem Huxleym, William Blakem či Jackem Kerouacem.\n\nThe Doors patřili k nejvlivnějším kapelám 60. let. Měli vliv na mnoho umělců a hudebníků, např. Iggy Pop založil The Stooges pod dojmy z koncertu The Doors. Z českých umělců měli The Doors vliv např. na Filipa Topola a Psí vojáky či Josefa Rauvolfa.\n\nSkladby skupiny byly použity v řadě filmů, například píseň „The End“ zazněla ve filmu \"Apokalypsa\" z roku 1979. Jejich písně byly též mnohokrát přezpívány. Aerosmith přezpívali píseň „Love Me Two Times“, která se v jejich podání objevila ve filmu \"Air America\" i na unpluggedovém vystoupení Aerosmith. Často přezpívávaná píseň The Doors je „Light My Fire“, kterou přezpívala řada umělců, anglický zpěvák Will Young a portorikánský písničkář José Feliciano tak pojmenovali jeden ze svých singlů.\n\n\n\nBez Morrisona ještě vyšla alba:\n\n\n"}
{"id": "69374", "url": "https://cs.wikipedia.org/wiki?curid=69374", "title": "Mobilní operátor", "text": "Mobilní operátor\n\nMobilní operátor (MNO) je telefonní společnost, která svým zákazníkům poskytuje mobilní telefonní služby. Aby firma mohla tyto služby nabízet, musí zpravidla od státu získat (koupit) licenci.\n\nOperátor mobilní sítě (OMS), nebo také operátor mobilních telefonů (nebo jednoduše mobilní operátor nebo operátor), dále provozovatel telekomunikačních služeb (PTS), provozovatel bezdrátového připojení nebo telekomunikační společnost – to jsou typy označení telefonní společnosti, která zajišťuje služby uživatelům mobilních telefonů.\n\nDříve než provozovatelé mobilních sítí mohou v dané zemi nabízet své služby zákazníkům, musí od telekomunikačního úřadu obdržet povolení vysílacího spektra služeb. Přesné spektrum služeb povolené telekomunikačním úřadem závisí na použitých technologií mobilních telefonů, které se provozovatel sítě chystá využívat. Například u technologie Globálního Systému Mobilních komunikací (GSM) musí operátor sítě obdržet frekvenční rozsah GSM. Telekomunikační úřad přidělí vybrané spektrum služeb pomocí různých metod, avšak nejběžnější metodou přidělování spektra je aukce. Aukčním systémem byla v nedávné době v Evropě a Indii (pouze 3G in India) přidělena licence ke službě 3G a WiMAX.\n\nAby mohl provozovatel sítě poskytovat své služby, musí mít k dispozici nezbytná zařízení, mezi něž především patří síťový rádio vysílač a síťové jádro. Navíc musí mít provozovatel sítě k dispozici další základnu služeb, jakými jsou např. voicemail a SMS centrum, dále vyúčtovací systém a Systém řízení zákaznických vztahů (CRM).\n\nMobilní operátoři jsou upraveni zákonem č. 127/2005 Sb., o elektronických komunikacích. Novela tohoto zákona přijatá v roce 2014 výrazně oslabila práva zákazníků mobilních operátorů, především těch, kteří nejsou spotřebiteli.\n\nV poslední době se po celém světě rozvíjí nová skupina mobilních operátorů, kteří nemají vlastní mobilní síť ani infrastrukturu. Takovéto operátory nazýváme virtuálními. Hlavním specifikem virtuálních operátorů je, že nevlastní licenci na provozování mobilních sítí. Přístup k síti si musí zakoupit od plnohodnotného mobilního operátora (MNO). Virtuální operátoři se dělí na několik typů podle závislosti na hostitelském mobilním operátorovi (MNO).\n\nProvozovatelé mobilních sítí mohou také fungovat na principu operátorů virtuálních sítí MVNO, a to v případech, kdy nemají své vlastní pokrytí v daném geografickém regionu. Tento typ provozování sítě se obecně nazývá Mezinárodní roaming. Operátor například může vlastnit povolení na danou službu, avšak je pro něj výhodnější použít jiného operátora, který již v jiné zemi funguje, na tomto principu funguje např. operátor Meteor, který využívá v Irsku k šíření svých služeb Vodafone Czech Republic. Dalším důvodem využívání jiných operátorů může být, že daný operátor nevlastní určitou vysílací frekvenci (například ve Velké Británii operátor sítě 3 používá síť Orange k službám 2G).\n\nMobile virtual network operator (MVNO) je nejtypičtějším zástupcem virtuálních operátorů. Mobilní služby poskytuje rovnou koncovým zákazníkům. MVNO dále dělíme podle míry závislosti na hostitelském mobilním operátorovi.\n\n\nSpecifickou skupinou mezi Branded resellery jsou obchodní (většinou nízkonákladové) značky mobilních operátorů. V tomto případě jde o formu branded resellera, kdy si marketing dělá ta samá firma, která poskytuje přístup k síti a definuje služby pro zákazníky. V českých podmínkách jde o Kaktus u T-Mobilu a Oskartu u Vodafone Czech Republic.\n\n\n\nMobile Virtual Network Enabler (MVNE) je plnohodnotný virtuální operátor, který nakupuje od MNO přístup a na velkoobchodní bázi dále mobilní služby nabízí většinou ekonomicky slabším zájemcům o provozování MVNO. MVNE tedy vytváří z několika až z desítek menších subjektů jeden velký a má tak lepší vyjednávací podmínky u MNO. Pro malé MVNO je také lepší nakupovat služby od MVNE z důvodu nižší finanční náročnosti. MVNE také pro některé partnerské MVNO zajišťuje další služby (např. bilingové) pro zákazníky. Typickými MVNE v Česku jsou GTS (v síti T-Mobile Czech Republic) a Quadruple (v síti Vodafone Czech Republic Czech Republic).\n\nPodobnou skupinou virtuálních operátorů jsou virtuální mobilní agregátoři (MVNA). Jedinými rozdíly je to, že většinou fungují jako pouzí přeprodejci nebo nabízejí méně doplňkových služeb než MVNE a také, že můžou nakupovat služby od MVNE (v Česku např. 99 Mobile, který nakupuje služby od GTS). MVNA často provozují i maloobchodní služby. Mezi české MVNA patří zejména 99 Mobile v síti T-Mobile Czech Republic a DH Telecom v síti Vodafone Czech Republic Czech Republic (zároveň provozuje maloobchodní služby pod značkou OpenCall).\n\n\nPo 15. lednu 2006, kdy byla zavedena přenositelnost mobilních čísel, tyto předvolby tedy už nemusí platit, pokud majitel čísla přestoupil k jinému operátorovi.\n\n"}
{"id": "69376", "url": "https://cs.wikipedia.org/wiki?curid=69376", "title": "Wilhelm Schraml", "text": "Wilhelm Schraml\n\nWilhelm Schraml (* 5. června 1932, Erbendorf, Bavorsko) je emeritní 84. biskup Pasovský.\n\n"}
{"id": "69377", "url": "https://cs.wikipedia.org/wiki?curid=69377", "title": "Exmouth", "text": "Exmouth\n\nExmouth je město ležící na cípu Severovýchodního mysu v Západní Austrálii. Město leží 1270 km severně od hlavního města Západní Austrálie Perthu a 3366 km jihozápadně od Darwinu.\n\nHlavní turistickou atrakcí v okolí města je 100km dlouhý korálový útes známý jako Ningaloo Reef.\n\nZajímavostí je, že na silnicích ve městě chodí pštrosi emu.\nNedá se o tomto městě říct, že je město, je to spíše velká vesnice s 2500 obyvateli. Vše je děláno nově (jako v celé Austrálii).\nPodél hlavní silnice po pravé straně směrem na sever je turistické centrum. U něho je možné doplnit zásoby vody, která je ale mírně slaná.\nBenzínová pumpa je zde jedna.\n\nMěsto bylo založeno roku 1967 jako zázemí pro Námořní komunikační základnu Harolda E. Holta. V současnosti je pro město významný hlavně turistický ruch než existence základny.\nV minulosti bylo město zničeno velkou bouří.\n\n"}
{"id": "69379", "url": "https://cs.wikipedia.org/wiki?curid=69379", "title": "Václav Vavřinec Reiner", "text": "Václav Vavřinec Reiner\n\nVáclav Vavřinec Reiner něm. \"Wenzel Lorenz Reiner\" (8. srpna 1689 Praha-Staré Město – 9. října 1743 Praha-Staré Město), patří k nejvýznamnějším českým malířům vrcholného baroka.\n\nVáclav byl pokřtěn v kostele sv. Havla, kmotrem my byl kameník Adam Kulich. Jako vnuk stavitele a syn sochaře Jana Reinera měl Václav ideální předpoklady pro úspěšnou uměleckou kariéru. Kromě krajin, bitevních obrazů a portrétů vytvářel mimořádné fresky, kterými dotvářel zejména architekturu kostelů Kiliána Ignáce Dienzenhofera.\n\nByl ovlivněn tvorbou Michala Václava Halbaxe, Petra Brandla a Jana Kryštofa Lišky. Jeho raná tvorba se vyznačuje tajemným šerosvitem, později se jeho tvorba projasnila a získala na monumentálnosti. Závěrečná fáze jeho díla už předznamenává nastupující rokoko. Reinerovy fresky ovlivnily celou následující generaci českých freskařů (Ignác Raab, Jan Petr Molitor, Jan Lukáš Kracker, Josef Kramolín aj.).\n\nMezi jeho nejznámější fresky patří mohutná Gigantomachie nad schodištěm Černínského paláce a freska Posledního soudu v kupoli kostela sv. Františka z Assisi na Křížovnickém náměstí v Praze.\n\nVáclav Vavřinec Reiner je pohřben v kostele svatého Jiljí na Starém městě v Praze.\n\nJeho díla lze nalézt v Praze, Oseku, Duchcově, Dobré Vodě nebo Vratislavi.\n\n\n\n"}
{"id": "69380", "url": "https://cs.wikipedia.org/wiki?curid=69380", "title": "Blocco Automatico a Correnti Codificate", "text": "Blocco Automatico a Correnti Codificate\n\nBlocco Automatico a Correnti Codificate (v překladu \"automatický blok s kódovacími proudy\"), krátce BACC je italský vlakový zabezpečovač. Vznikl rozvojem původního systému RS4 Codici na základě požadavků zabezpečení provozu při vysokých rychlostech. Přidáním druhé nosné frekvence se rozšířil počet přenášených znaků na 9, takže strojvedoucí dostává informaci o volnosti vlakové cesty až v pěti následujících oddílech automatického bloku. Povinně je zaveden na tratích s dovolenou rychlostí vyšší, než 200 km/h.\n\nSystém přenosu kódu odpovídá RS4 Codici. Zařízení ovšem pracuje na dvou různých frekvencích:\n\nf1 = 50 Hz (nebo nově 83,3 Hz) \n\nf2 = 178 Hz \n\nTyto frekvence jsou modulovány pulsy níže uvedených frekvencí (hodnoty jsou tentokrát v pulsech za minutu). Kombinace kódů na obou frekvencích dává tyto výsledné kódy:\n\nVýznam jednotlivých kódů je pak následující:\n\nKódy v jednotlivých oddílech na sebe logicky navazují. Pro příklad před návěstí stůj:\n\n270** - 270* - 270 - 180 -75\n\nStrojvedoucí je na změnu kódu upozorněn vizuálně na displeji i zvukově. Zařízení generuje brzdící křivku. Při překročení povolené rychlosti o 3 km/h se spustí akustický signál, při překročení o 5 km/h vlak začne samočinně brzdit. \n\nVlaková část je zpětně kompatibilní s traťovou částí, t.j. pracuje bez omezení i se starším zabezpečovačem RS4 Codici. Dalším vývoj směřoval k využití balíz systému ETCS, prostřednictvím kterých vlak dostává informace o trvalých omezeních rychlosti a o přesných polohách návěstidel. Tento systém se nazývá Sistema di Controllo della Marcia del Treno - SCMT. \n\nSpecifiche requisti di sistema SCMT - Technické podmínky systému SCMT \n\nhttps://web.archive.org/web/20060506191231/http://www.segnalifs.it/it/bl/N_barsc.htm\n\n"}
{"id": "69387", "url": "https://cs.wikipedia.org/wiki?curid=69387", "title": "Gilbert du Motier, markýz de La Fayette", "text": "Gilbert du Motier, markýz de La Fayette\n\nGilbert du Motier, markýz de La Fayette [\"žilbér dy motijé d lafajet\"] (6. září 1757, Chavaniac – 20. května 1834, Paříž) byl francouzský osvícenský šlechtic, voják a generál. Jako přesvědčený demokrat se významně podílel na americké válce za nezávislost, takže se stal blízkým přítelem George Washingtona a národním hrdinou. Měl velký vliv v počátečních fázích francouzské revoluce, protože se však ostře postavil proti jejím násilnostem, musel roku 1792 uprchnout do Belgie a byl vězněn v Rakousku. Napoleon ho z vězení vysvobodil a po jeho pádu se La Fayette ještě účastnil velké politiky za vlády Ludvíka Filipa.\n\nPocházel z vysoké a majetné vojenské šlechty z Auvergne, narodil se na venkovském sídle Chavaniac, asi 60 km JZ od Saint-Étienne. Jeho otec padl 1759 u Mindenu a matka, také z vysoké šlechty, žila v soukromí v Palais du Luxembourg v Paříži. Když roku 1770 zemřela, bylo mladému La Fayettovi 12 let, byl však dědicem nesmírného jmění. Do roku 1771 studoval na College du Plessis a současně na vojenské akademii ve Versailles. Roku 1774 se oženil s Adrienne de Noailles, rovněž z velmi bohaté rodiny dvorské šlechty. Původně sjednané manželství bylo velmi šťastné a přivedlo na svět čtyři děti.\n\nTchán se pokusil uvést La Fayetta ke dvoru, ale dvorské prostředí mu nevyhovovalo a raději nastoupil jako plukovník k dragounům maršála de Broglie, blízkého přítele svého otce. Po vyhlášení americké války za nezávislost shromáždil skupinu dobrovolníků a přes velký odpor rodiny odplul 1777 do Ameriky. Zvláštním rozhodnutím Kongresu byl jmenován generálmajorem kontinentální armády a přijat Washingtonem do zednářské lóže. Po kratším pobytu ve Francii v roce 1779 se vrátil do Ameriky a výrazně se podílel na porážce britské armády. Po její kapitulaci v Yorktownu (Virginia) se vrátil do Francie, kde byl triumfálně přijat králem Ludvíkem XVI. La Fayette, ač sám katolík, přesvědčil krále, aby 1787 vydal toleranční edikt.\n\nNa počátku revoluce byl přívržencem jakobínů a důvěrným přítelem Robespierra, Dantona a Marata. Roku 1789 se stal poslancem Generálních stavů a důrazně prosazoval, aby se Francie řídila příkladem americké republiky. S Thomasem Jeffersonem, tehdy vyslancem ve Francii, vypracoval návrh \"Deklarace práv člověka a občana\". 14. července 1789 byl zvolen místopředsedou Národního shromáždění a stal se velitelem Národních gard. Pod dojmem pouličních násilností se rozešel s jakobíny, založil v parlamentu klub umírněných feuillantů, přiklonil se k variantě konstituční monarchie podle britského vzoru a s Národní gardou se snažil chránit bezpečnost krále.\n\nPři nepokojích v červenci 1791 s Národní gardou krvavě potlačil shromáždění na Martově poli. Byl za to ostře napadán a vzdal se velení gardy, král ho však jmenoval velitelem jedné ze tří francouzských armád, která 1792 válčila s Rakouskem. Když byl 10. srpna 1792 přepaden tuillerijský palác a král uvězněn, La Fayette hlasitě protestoval a jakobínský parlament ho označil za zrádce. Odjel do Flander a 19. srpna 1792 byl zadržen u belgického Rochefortu hlídkou pruské armády a předán Rakušanům.\n\nHabsburkové mu přičítali spoluvinu na zavraždění francouzské královské rodiny a tak byl uvězněn nejdříve v Lucemburku, kde jej vyslýchal osobně princ Karel Ludvík Rakousko-Těšínský, a poté v pevnostním vězení ve Weselu. V květnu 1794 byl nejprve vězněn v pruské Nyse a následně byl vsazen do pevnosti Olomouc. V listopadu 1794 se během vězeňské projížďky podařilo La Fayettovi uprchnout, a to za pomoci v Anglii žijícího J. E. Bollmana a Američana Franka Hugera, kteří speciálně za tímto účelem dorazili až na Moravu. Všichni tři byli velmi rychle zadrženi, La Fayetta dostihla hlídka u Šternberka. Bollman a Huger byli vzhledem k protestům z Francie, Anglie a USA již za tři měsíce propuštěni. La Fayette dostal možnost sdílet další pobyt ve vězení se svými blízkými a manželka a dvě dcery za ním přijely 24. října 1795.\n\nTeprve po vítězství Napoleona Bonaparta a na jeho přímý rozkaz byl La Fayette v září 1797 i se svou rodinou z olomouckého vězení propuštěn. La Fayette odmítl funkce, které mu Napoleon nabídl a stáhl se do soukromí, protože s Napoleonem nesouhlasil. Po jeho pádu však byl členem parlamentu, v roce 1830 podporoval Ludvíka Filipa a stal se opět velitelem Národní gardy. Jako host zavítal ještě jednou do USA v roce 1824, jeho přítel Washington už však tehdy nežil. Zemřel roku 1834 v Paříži.\n\nLa Fayette je národním hrdinou ve Francii i ve Spojených státech amerických. Byl jmenován čestným občanem USA a několika států, nazývá se po něm řada obcí a měst. Má pomníky v Paříži, ve Washingtonu a v řadě dalších měst.\n\n"}
{"id": "69395", "url": "https://cs.wikipedia.org/wiki?curid=69395", "title": "Tónina", "text": "Tónina\n\nTónina je příslušnost tónového materiálu hudební skladby k určité stupnici. Mluvíme-li o skladbě, neříkáme tedy, že je ve stupnici G dur, ale v tónině G dur. Znamená to ovšem, že skladatel použil při tvoření skladby \"převážně\" tónů ze stupnice G dur. Kolik je stupnic, tolik je i tónin, a jaké má předznamenání stupnice, takové má i tónina.\n\nHudební dílo však nemusí dodržovat po celou dobu počáteční tóninu. Dojde-li v průběhu skladby ke změně tóniny, jedná se o tzv. modulaci. Skladba se po několika frázích zpravidla vrací do původní tóniny.\n\nTóninu jednohlasé skladby určíme podle počtu tónů celé skladby (viz tonalita). Obvykle najdeme základní tón (tóniku) na konci skladby, u skladby vícehlasé je rozhodující poslední akord.\n\n\n"}
{"id": "69396", "url": "https://cs.wikipedia.org/wiki?curid=69396", "title": "Spirituál (hudba)", "text": "Spirituál (hudba)\n\nSpirituál je černošská duchovní píseň vztahující se ke Starému zákonu (nejčastěji k příběhu vyvedení Izraelitů Mojžíšem z egyptského otroctví) nebo k Bibli obecně. Spirituály vznikaly jako projev náboženské víry i touhy po svobodě u amerických, ale i afrických černochů. U původních spirituálů zpravidla není znám autor, jde tedy o svého druhu lidové písně.\n\nSpirituály bývaly vyjádřením náboženského přesvědčení, ale často současně i sociálně-politického protestu proti nesvobodě nebo začlenění do bílé americké kultury. Původem jsou tyto písně od zotročených Afričanů. Otroctví bylo do evropských kolonií zavedeno v roce 1619 (nicméně první otroci byli dovezeni již za života Kryštofa Kolumba) a nahradili tak v 17. století smluvní pracovníky jako mnohem ekonomičtější pracovní síla. Tento stav trval během celého 18. století a většinu století 19. Zrušení otroctví dne 31. ledna 1865 schválilo 27 z celkem 36 amerických států.\n\nPo dobu otroctví ve Spojených státech vládnoucí bílá vrstva ve většině oblastí systematicky potlačovala prvky africké kultury, které mezi černochy stále přetrvávaly. Černým otrokům bylo zakázáno mluvit jejich rodnými jazyky, bubnovat, praktikovat jejich přírodní náboženství nebo muslimskou víru. Otrokáři nutili otroky přijmout křesťanství a nadále právě křesťanství používali jako nástroj k utlačování. Černoši byli z Afriky zvyklí přejímat náboženství svých přemožitelů, takže jim nedělalo příliš velké problémy přijmout ani křesťanství.\n\nČernoši praktikovali novou víru s využitím svých původních zvyků. Africký vliv na celou americkou kulturu je v tomto smyslu evidentní. To platí i pro hudbu náboženskou a liturgickou i pro další hudební projevy. Africké rytmy se projevují především synkopickými hudebními styly. V porovnání se stylem bohoslužeb bílých byly africké bohoslužby mnohem živější, hlasitější a spontánnější.\n\nProtože se otroci obvykle nemohli vyjadřovat svobodně, často své bohoslužby dělali v tajnosti. Podobně do svých písní ukrývali svá vyjádření, své city, ale i praktické informace o tom, jak se dostat z otroctví na svobodu. Spirituály tedy převážně obsahovaly citové výlevy jednotlivců i celého shromáždění. Tyto duchovní písně vznikaly velmi často spontánně při bohoslužbách, kdy jeden schopný zpěvák nebo kazatel předzpěvoval a auditorium odpovídalo.\n\nPřestože není možné spirituál chápat jako hudební styl, je možné najít druhy hudby, které se spirituály nějakým způsobem souvisí.\n\nSpirituály je možné interpretovat mnohými hudebními žánry jako orchestr, rocková kapela, akapela, folkové pojetí a dalšími.\n\n\n\n\n\n\n\n"}
{"id": "69397", "url": "https://cs.wikipedia.org/wiki?curid=69397", "title": "Völkischer Beobachter", "text": "Völkischer Beobachter\n\nVölkischer Beobachter (česky Lidový pozorovatel) byly od roku 1920 stranické propagandistické noviny Národně socialistické německé dělnické strany (NSDAP). Do deníku přispíval i ministr propagandy za Třetí říše Joseph Goebbels, psal například o Americe nebo o Rusku.\n\nVycházely zpočátku týdně, od 8. února 1923 denně. V počátcích vydávání vycházel list zhruba v 8000 exemplářích, později se zájem začal zvyšovat a na podzim 1923 již měl asi 25 000 výtisků. Po Hitlerově neúspěšném puči 9. listopadu 1923 byl zakázán, po jeho propuštění byl znovu obnoven v roce 1925.\n\n1931 již měly noviny asi 120 000 výtisků denně, 1944 to bylo již dokonce 1,7 milionů. List přestal vycházet v dubnu 1945.\n\nV roce 2017 nebyl dostupný digitalizovaný soubor \"Völkischer Beobachter\", pouze jednotlivé stránky nebo výtisky.\n"}
{"id": "69399", "url": "https://cs.wikipedia.org/wiki?curid=69399", "title": "Carlos Castaneda", "text": "Carlos Castaneda\n\nCarlos Castaneda, dříve Castañeda, (25. prosince 1925 Cajamarca, Peru – 27. dubna 1998 Los Angeles, USA) byl autor kontroverzních knih, které popisují jeho učednictví u tradičního amerického čaroděje z tradice Toltéckých zřeců (vidoucích – los nuevos videntes) z kmene Yaqui.\n\nCastaneda tvrdí, že se v roce 1960, kdy byl studentem antropologie, seznámil s čarodějem kmene Yaqui, kterého nazýval Don Juan Matus. Castanedův původní zájem studia halucinogenních rostlin v oblasti Sonorské pouště se během setkávání s čarodějem změnil v jeho učednictví. Aniž to sám zprvu tušil, začal se učit čarodějnému popisu světa, aby posléze od dona Juana zdědil pozici naguala, tedy vůdce skupiny zřeců. Tento termín používá Castaneda pro šamana či čaroděje, který dokáže proměnit svůj tvar nebo se proměnit ve zvíře.\n\nCastanedova tvorba obsahuje mnoho popisů paranormálních a magických zážitků, psychologické techniky, toltécké magické rituály, experimenty s psychotropními rostlinami (například durman a peyotl). Z jeho učení vychází také cvičení tzv. „magických gest“ – tensegrita.\n\nProdalo se více než 8 milionů výtisků jeho díla v 17 jazycích včetně češtiny.\n\nCarlos Castaneda (plným jménem Carlos Cesar Arana Castaneda), se narodil 25. prosince 1925 v Cajamarca, Peru. Imigrační záznamy také ukazují, že příjmení převzal po matce Susana Castañeda Navoa, jeho otec se jmenoval Cesar Arana Burungaray. Odstěhoval do Spojených států na počátku roku 1950 a dostal občanství v roce 1957. V roce 1960 se oženil s Margaret Runyan. Žili spolu jen šest měsíců, ale jejich rozvod trval dlouho do roku 1973. Studoval na University of California, Los Angeles.\n\nCastaneda napsal dvanáct knih a několik odborných článků podrobně popisující jeho zážitky s šamanem z indiánského kmene Yaqui ze severního Mexika. Jeho první tři knihy, Učení dona Juana: cesta poznání Yaqui, Oddělená skutečnost a Cesta do Ixtlanu, Castaneda napsal během studií na Univerzitě. Castaneda psal knihy, kde psal o sobě a co zažíval, jak ho učil don Juan Matus.\n\nCastaneda zemřel 27. dubna 1998 v Los Angeles kvůli komplikacím s rakovinou. Nebyl veřejný pohřeb, Castaneda byl zpopelněn a popel byl poslán do Mexika. Necelé dva měsíce po jeho smrti, 19. června 1998, se v Los Angeles Times objevil nekrolog s názvem „A Hushed Death for Mystic Author Carlos Castaneda“.\n\nAutenticita Castanedových knih je často zpochybňována, zejména proto, že se informace o kultuře, tradicích a duchovním světě Jakiů (Yaquiů) v podání Castanedy diametrálně liší od všech ostatních výzkumů u tohoto etnika, např od Elisabeth Giddingsové. Castanedovy údaje mají více společného s duchovní kulturou sousedních Pimů a Papagů než samotných Jakiů. Rozpaky vzbuzují hlavně údajné odkazy na Toltéky, neboť don Juan Matus by měl být podle Castanedy pokračovatelem jejich tradic. Rovněž o autenticitě četných zkušeností s užíváním psychotropních látek a paranormálních jevů, jež Castaneda prezentuje jako vlastní zážitky, se často pochybuje. První tři knihy ze série jsou patrně do značné míry autentické, zatímco věrohodnost ostatních dílů je značně sporná.\n\n\n"}
{"id": "69402", "url": "https://cs.wikipedia.org/wiki?curid=69402", "title": "Martin Bormann", "text": "Martin Bormann\n\nMartin Bormann (17. června 1900, Halberstadt – 2. května 1945, Berlín) byl mj. vedoucí kanceláře Adolfa Hitlera (respektive jeho osobní tajemník) a vedoucí hlavní kanceláře NSDAP v hodnosti říšského ministra. Byl znám jako „hnědá (či také šedá) eminence“ a postupně se propracoval mezi nejmocnější muže Třetí říše.\n\nByl synem vojenského hudebníka a poštovního úředníka v Halberstadtu, který však záhy zemřel a tak byl vychováván otčímem, bankovním ředitelem. Studoval reálné gymnázium ve Výmaru, ale studium nedokončil. Za 1. světové války sloužil u dělostřeleckého pluku a po válce pracoval na šlechtickém velkostatku v Meklenbursku v Herzbergu u Parchimu, kde řídil ilegální a pravicově nacionální dobrovolnický sbor, což byla tlupa bývalých vojáků, kterou majitel statku najímal na hlídání nedaleké otevřené hranice s Polskem. V roce 1924 byl odsouzen k jedenáctiměsíčnímu vězení za napomáhání při těžkém ublížení na zdraví s dokonaným zabitím (vražda Walthera Kadowa). Jeho spolupachatelem byl Rudolf Höss, který dostal deset let.\n\nVýhodným sňatkem s Gerdou Buchovou, dcerou partajního soudce NSDAP Waltera Bucha, jeho kariéra nabrala vzestupnou tendenci. Stal se vedoucím podpůrné pokladny NSDAP, od roku 1932 řídil hlavní správu strany. Vrcholu kariéry dosáhl jako vůdcův tajemník. Byl to také on, kdo dostal (a i realizoval) myšlenku vybudovat pro Adolfa Hitlera tzv. Orlí hnízdo – novodobou tvrz v nedostupných Alpách, k příležitosti vůdcových 50. narozenin.\n\nAdolf Hitler jej ve své závěti označil za „svého nejvěrnějšího muže“ a jejího vykonavatele.\n\nBormann se velmi snažil, aby se nikdo nedostal k Hitlerovi blíže než on. To se mu i často dařilo. Jeho přístup k ostatním z něj však udělal nejnenáviděnějšího muže v Hitlerově okolí.\n\nAlbert Speer, jehož obliba ze strany Hitlera Bormannovi obzvlášť vadila, o něm ve svých pamětech k roku 1943 vzpomíná:\n\nLaura Schrödelová, Hessova sekretářka, o něm prohlásila ve vztahu k Hitlerově sídle na Obersalzbergu:\n\nReinhard Spitzy, Ribbentropův referent, na něj zase vzpomínal takto:\n\nV Norimberském procesu byl Bormann v nepřítomnosti odsouzen k trestu smrti – nevědělo se totiž v té době zcela jistě, zdali ještě není naživu a nebude dopaden. Ač se v dnešní době jeví jako nejpravděpodobnější variantou jeho smrti sebevražda ampulí cyankáli, kolem jeho smrti dodnes zůstává několik otazníků. Naposledy byl totiž spatřen v noci na 2. května 1945 Arturem Axmannem v blízkosti berlínského nádraží Lehrter Bahnhof, když spolu opouštěli Hitlerův bunkr před blížící se sovětskou armádou – jejich cesty se ale krátce nato rozešly. V roce 1972 byly však zcela náhodou při stavebních pracích v oblasti tohoto nádraží nalezeny dělníky kosterní ostatky, které nesly stopy užití cyankáli. Užití této ampule potvrdil později i ústav soudního lékařství a 11. dubna 1973 byl Martin Bormann úředně prohlášen za mrtvého. To, že tyto ostatky patří skutečně Bormannovi, se v roce 1998 definitivně potvrdilo analýzou DNA.\n\nZanechal po sobě několik dětí, jeho nejstarší syn Martin Bormann (nar. 1930) se stal teologem a je znám i z několika dokumentů pojednávajících o jeho otci. O svém otci v jednom z nich prohlásil:\n\nV roce 1929 se oženil s Gerdou Buchovou (*1909-1946), jejíž rodina patřila k věrným a uvědomělým příznivcům nacismu a NSDAP. Gerda byla z nacionálněsocialistického hlediska příkladnou manželkou, jejíž zájmy se omezovaly na domácnost a výchovu dětí, kterých měla se svým manželem nakonec devět. Svoji manželku často podváděl a dlouhodobý milenecký vztah udržoval s herečkou Manjou Behrensovou. Gerda ale o mileneckých aférách svého muže věděla a dokonce ho v jeho počínání podporovala, o čemž svědčí dochovaná korespondence mezi oběma manželi. Gerda Bormannová považovala svou toleranci za zcela samozřejmou a zastávala názor, že ctnostný a rasově hodnotný muž by měl mít nárok na jedno či více manželství. Trio Martin Bormann, Gerda Bormannová a Manja Behrensová zřejmě fungovalo bez problémů, jak o tom svědčí například dopis Gerdy Bormannové z Obersalzbergu z 24. ledna 1944:\n\nMartin Bormann své ženě 18. srpna 1944 píše:\n\nZ desítek dochovaných dopisů je zcela zřejmé, že jeho manželství bylo i přes svou netradiční podobu skutečně velmi šťastné a harmonické. Gerda Bormannová se i veřejně zasazovala o uzákonění mnohoženství v nacistickém Německu, ovšem s tou podmínkou, že by další manželství sloužilo k plození potomstva a nebylo by zneužíváno k nevázanému pohlavnímu styku. Bojovala také o zrovnoprávnění nemanželských dětí a ostře kritizovala diskriminaci neprovdaných matek. Chtěla zakázat výraz „\"manželská nevěra\"“ ve filmu a literatuře. Její plány však nedošly naplnění a Gerda Bormannová, uvědomělá a fanatická podporovatelka nacismu, zemřela necelý rok po smrti svého manžela a po pádu nacistické říše, 23. března 1946.\n\n\n\n"}
{"id": "69404", "url": "https://cs.wikipedia.org/wiki?curid=69404", "title": "Mandeb", "text": "Mandeb\n\nMandeb či Bab-al-Mandab () je průliv mezi Rudým mořem a Adenským zálivem, v překladu Brána slz (nářků). Průliv má šířku 26 km a hloubku 180 až 320 m. Je to důležitá dopravní cesta.\n\nVzdálenost Ras Menheli na arabské straně a Ras Siyan v Africe je přibližně 30 km. Průliv je rozdělen na dvě části ostrovem Perim. Východní část je známá pod jménem Bab Iskender a je 3 km široká a 30 m hluboká. Západní část Dact-el-Mayun má šířku přibližně 25 km a dosahuje hloubky 310 m. Nedaleko afrického pobřeží se nachází souostroví Sawabi sestávající ze sedmi ostrovů.\n\nV roce 2008 oznámil saúdský podnikatel Tarek bin Ládin plán na vybudování 29 kilometrů dlouhého mostu přes úžinu.\n\n"}
{"id": "69406", "url": "https://cs.wikipedia.org/wiki?curid=69406", "title": "RDS", "text": "RDS\n\nRDS je zkratka s více významy:\n\n"}
{"id": "69408", "url": "https://cs.wikipedia.org/wiki?curid=69408", "title": "Terence Hill", "text": "Terence Hill\n\nTerence Hill, vlastním jménem Mario Girotti (* 29. března 1939 Benátky), je italský herec, filmový producent, scenárista a režisér.\n\nNarodil se v Itálii, ale jako dítě žil s rodiči mezi roky 1943–1945 v malé německé vesnici Lommatzsch v blízkosti Drážďan, kde také přežil spojenecké bombardování. Jeho matka Hildegard byla Němka, otec Girolamo italský chemik. Po válce se rodina natrvalo přestěhovala do Itálie.\n\nCoby herec byl objeven italským režisérem Dinem Risim ve filmu \"Vacanze col gangster\" (1951) (\"Prázdniny s gangsterem\") už ve věku 12 let. Poté v Itálii natočil 27 filmů, ale velkou roli měl až ve filmu režiséra Luchina Viscontiho \"Gepard\" (\"Il Gattopardo\") (1963). V roce 1964 se na tři roky vrátil do Německa, kde hrál v řadě filmů a westernů natočených podle novel Karla Maye, například \"Vinnetou – Rudý gentleman\", \"Petrolejový princ\" atd.\n\nV roce 1967 se vrátil do Itálie a hrál ve filmu \"Bůh odpouští, ale já ne!\" (\"Dio perdona… io no!\") (1968). Při jeho natáčení si na přání producentů změnil jméno na \"Terence Hill\". Podle vlastního vyjádření mu producenti tehdy dali vybrat z 20 jmen a on si vybral zrovna tohle mimo jiné i proto, že mělo stejné iniciály jako jméno jeho matky. Kvůli větší publicitě ale tehdy novinářům řekli, že křestní jméno si zvolil podle římského učence Terentia a příjmení přijal po své manželce Lori, se kterou byl tehdy čerstvě ženatý (její skutečné rodné příjmení je ale Zwicklbauer). Lori a Terence Hillovi měli dva syny, oba herce – vlastního Jesseho a adoptivního Rosse, který však zemřel roku 1990 v 16 letech při autonehodě.\n\nV dalších letech hrál ve velkém množství veseloher, akčních filmů a westernů (resp. tzv. spaghetti westernů) spolu se svým dlouholetým partnerem Budem Spencerem. Dvojice byla známá svými veselohrami, které byly úspěšné po celé Evropě i v USA.\n\nPravděpodobně jejich nejslavnější společně natočený film je western \"Pravá a levá ruka ďábla\" (\"Lo chiamavano Trinità\", 1970) a jeho pokračování \"Malý unavený Joe\" (\"Continuavano a chiamarlo Trinità\") z roku 1972. Ve westernu \"Mé jméno je Nikdo\" (\"Il Mio nome è Nessuno\", 1973) napsaném a produkovaném Sergiem Leonem a režírovaném Toninem Valerim, hrál spolu s americkým hercem Henrym Fondou. Film \"Mé jméno je Nikdo\" je filmovými kritiky považován za jeden z nejlepších filmů tohoto žánru.\n\nV roce 1983 natočil úspěšný film \"Don Camillo\" na motivy knih italského novináře a humoristy Guareschiho, v němž byl nejen představitelem hlavní postavy, ale i režisérem.\n\nZ jeho seriálových rolí jsou nejznámější role \"Šťastného Luka\" a postava dona Matea, detektiva a kněze v jedné osobě.\n\n\n\n\n\n\n\n"}
{"id": "69411", "url": "https://cs.wikipedia.org/wiki?curid=69411", "title": "Trnavské automobilové závody", "text": "Trnavské automobilové závody\n\nTAZ (Trnavské automobilové závody) je již neexistující slovenská automobilka, sídlící v Trnavě. Výroba aut na bázi užitkového vozu Škoda 1203 byla zahájena v roce 1973 a ukončena byla až v roce 1999 pro odbytové potíže těchto, v té době již zastaralých, vozů. Původně nesla značku Škoda, později Škoda TAZ a od roku 1993 jenom TAZ.\n\nPo roce 1999 ve výrobě a vývoji tohoto automobilu pokračuje (na zakázku) malá česká firma Ocelot.\n\nAutomobilka byla patronátním podnikem fotbalového klubu FC Spartak Trnava, který nesl v letech 1967–1988 oficiální název TJ Spartak TAZ Trnava.\n\n"}
{"id": "69415", "url": "https://cs.wikipedia.org/wiki?curid=69415", "title": "Loch Lochy", "text": "Loch Lochy\n\nLoch Lochy (gaelsky \"Loch Lochaidh\") je jezero ve správní oblasti Highland v severním Skotsku. Leží 16 km jihozápadně od jezera Loch Ness v údolí Great Glen. Je 19 km dlouhé, průměrně 2 km široké a přes 200 m hluboké.\n\nNa jihozápadě z jezera vytéká řeka Lochy. Na severovýchodě je \"Loch Lochy\" spojené Kaledonským kanálem s jezerem Loch Oich.\n\nV jezeře údajně žije \"Lizzie\", 12 m dlouhá příšera, která by měla být podobná \"Nessie\" z jezera \"Loch Ness\".\n\nPo jihovýchodním břehu jezera vede silnice č. 82 z Fort William do Inverness. Na západním břehu leží na vedlejší silnici místa Gairlochy Inn u odtoku řeky \"Lochy\" a Achnacarry u přítoku z jezera Loch Arkaig.\n"}
{"id": "69416", "url": "https://cs.wikipedia.org/wiki?curid=69416", "title": "Loch Oich", "text": "Loch Oich\n\nLoch Oich ( ) je jezero ve správní oblasti Highland v severním Skotsku, které je částí Kaledonského kanálu. Toto úzké jezero leží mezi jezery Loch Ness a Loch Lochy. Je 14 km dlouhé, v nejširším místě 1,2 km široké a asi 142 m hluboké.\n\nPo severozápadním břehu jezera vede silnice č. 82 z Fort William do Inverness. Na západním břehu leží Inergarry Hotel u přítoku z jezer Loch Quoich a Loch Garry v údolí Glen Garry.\n\nV jezeře údajně žije \"Wee OichY\", 9 m dlouhá příšera podobná jako \"Nessie\" z nedalekého jezera \"Loch Ness\". Má černou kůži, tři hrby, hadovité tělo a hlavu psa nebo koně. Od roku 1970, kdy se začaly vést záznamy, byla pozorována 59krát. Toto číslo však je třeba brát s rezervou.\n"}
{"id": "69418", "url": "https://cs.wikipedia.org/wiki?curid=69418", "title": "Segozero", "text": "Segozero\n\nSegozero ( ) je jezero v Karelské republice v severozápadním Rusku v nadmořské výšce 120 m. Má rozlohu 815 km². Objem činí 17,8 km³. Průměrná hloubka je 6,2 m a maximální až 97 m.\n\nPobřeží je členité.\nZdroj vody je sněhový a dešťový. Roční rozsah kolísání hladiny je do 2,4 m. Hladina zamrzá v prosinci a rozmrzá v květnu. Z jezera odtéká řeka Segeža, která ústí do Vygozera.\n\nPoté co byla na řece Segeze pod jezerem postavena vodní elektrárna a přehradní hráz zvedající hladinu, změnilo se jezero na přehradu. Jeho rozloha se zvětšila na 906 km². Zároveň s tím se objem zvětšil ze na 21,5 km³ a maximální hloubka na 103 m.\n\nNa západním břehu leží Padany, na jižním břehu Karaja Maseľga a na severovýchodě u odtoku řeky Segeža leží Popov Porog.\n"}
{"id": "69419", "url": "https://cs.wikipedia.org/wiki?curid=69419", "title": "Pjaozero", "text": "Pjaozero\n\nPjazero (rusky \"Пяозеро\"), je jezero v Karelské republice v severozápadním Rusku v tektonické kotlině v nadmořské výšce přibližně 110 m. Má rozlohu 659 km². Jezero dosahuje maximální hloubky 49 m.\n\nPobřeží je členité s množstvím zálivů. Na jezeře jsou ostrovy o celkové rozloze 186 km².\n\nJezero se nachází v povodí řeky Kovdy.\n\nJezero je od roku 1966 součástí Topo-pjaozerké přehrady na řece Kumě.\n"}
{"id": "69420", "url": "https://cs.wikipedia.org/wiki?curid=69420", "title": "Manyč", "text": "Manyč\n\nManyč ( ), je celkové pojmenování jezer a řek, které leží v Kumo-Manyčské propadlině na jihu evropské části Ruska severně od Kavkazu.\n\nSlaná jezera:\n\nŘeky:\n"}
{"id": "69421", "url": "https://cs.wikipedia.org/wiki?curid=69421", "title": "Pripjať", "text": "Pripjať\n\nPripjať (další česká exonyma jsou Prypjať a Pripěť, [Pripjať] nebo také , , popř. , [Pryp'jať], [Prypjać], ) je řeka tekoucí územím Ukrajiny (Volyňská oblast, Rovenská oblast, Kyjevská oblast) a Běloruska (Brestská, Homelská oblast). Délka toku je 710 km, z toho 261 km na Ukrajině. Povodí má rozlohu 114 300 km². Je to největší přítok Dněpru podle velikosti povodí i podle průtoku.\n\nPramení v ukrajinské Volyni severozápadně od města Kovel. a protéká územím zvaným Polesí, většinou jeho běloruskou částí v málo výrazné dolině. Na horním toku v oblasti Pinských bažin teče mezí nízkými bažinatými břehy a rozděluje se na ramena. Koryto řeky je v těchto místech částečně regulované. Na středním toku jsou břehy písčité a koryto není nastálo usazené.\n\nNa dolním toku je v korytě velké množství říčních prahů. Na dolním toku protéká v Bělorusku Poleskou státní radiačně-ekologickou rezervací a na Ukrajině uzavřenou zónou Černobylské jaderné elektrárny, které tvoří oblast zamořenou radionuklidy v důsledku Černobylské havárie. V uzavřené zóně na Ukrajině se na březích řeky nachází vyklizená města Pripjať a Černobyl.\n\nŘeka se poblíž Černobylu vlévá do zprava Dněpru v oblasti Kyjevské přehrady.\n\n\nZdrojem vody jsou především sněhové srážky. Průměrný průtok vody u Mazyru činí 370 m³/s a v ústí 460 m³/s. Maximální dosáhl přibližně 6000 m³/s. Nejvyšších vodních stavů dosahuje od první dekády března, maxima dosahuje v polovině dubna a pokles pak trvá 3 až 3,5 měsíce. Kolísání hladiny dosahuje na horním toku 2 m, na středním 3,5 m a na dolním 5 až 7 m. Vzestupy hladiny jsou doprovázeny rozlíváním řeky do širokého okolí. Pokles hladiny v létě a na podzim je přerušován zvýšeními hladiny v důsledku dešťů. Celkový roční odtok činí 14,5 km³. Zamrzá v polovině prosince a rozmrzá na konci března.\n\nŘeka je spojena Dněpersko-bugským kanálem (přes Pinu a Muchavec) s řekou Bug a Ahinským kanálem (též Dňaproŭsko-němenský kanál) přes řeku Ščara s Němenem. Po řece se plaví dřevo. Vodní doprava je možná do vzdálenosti 500 km od ústí do města Bolšoje Dikoviči. Na řece je rozvinuté rybářství (jelec jesen, cejn velký, karas obecný, štika obecná, okoun říční, plotice obecná, ježdík obecný). V povodí řeky je rozvinuté také rybníkářství.\n\nJelikož je řeka na většině toku obklopena močály a bažinami, nejsou na ní téměř žádná větší města. Podstatnou část toku této řeky i jejích přítoků obklopují rozsáhlé a málo osídlené Pinské bažiny, které sehrály výraznou úlohu za druhé světové války. Nejdůležitější jsou běloruská města Pinsk, Petrikov, Mazyr, Naroŭlja a ukrajinská Pripjať. Pripjať protéká územím etnogeneze Slovanů.\n\n"}
{"id": "69423", "url": "https://cs.wikipedia.org/wiki?curid=69423", "title": "Manyč-Gudilo", "text": "Manyč-Gudilo\n\nManyč-Gudilo ( ) nebo Velký Manyč ( ), popř. Gudilo ( ) je jezero v Kalmycké republice částečně zasahující i do Rostovské oblasti a Stavropolského kraje na jihu evropské části Ruska. Rozloha jezera je proměnlivá (střední hodnota je 344 km²). Průměrná hloubka je pouze 0,6 m. Leží v centrální části Kumo-Manyčské propadliny na hranici Evropy a Asie v nadmořské výšce 10 m.\n\nMá protáhlý tvar z jihovýchodu na severozápad. Břehy jsou bažinaté a zarůstající.\n\nPřísun vody je převážně sněhový. Vyšší úroveň hladiny je na jaře (březen až květen), nižší na podzim (říjen až prosinec). Jezero je slané, jenom na jaře se mírně oslazuje. Zamrzá průměrně na 2 a půl měsíce, ne však každý rok. Do jezera přitéká řeka Manyč a odtéká Západní Manyč, který ústí do Donu.\n\nJihovýchodně leží v nadmořské výšce 11 m jezero Malý Manyč o rozloze 78,8 km² a hořkoslané jezero Manyč o rozloze 10,7 km².\n"}
{"id": "69427", "url": "https://cs.wikipedia.org/wiki?curid=69427", "title": "Uvs núr", "text": "Uvs núr\n\nUvs núr ( , nebo ) je bezodtoké jezero na severozápadě Mongolska (Uvský ajmag), které severovýchodním výběžkem zasahuje do Tuvinské republiky v Rusku. Vyplňuje dno Uvsunurské kotliny. Má rozlohu 3350 km² a je tak největším jezerem v \"Mongolsku\". Dosahuje maximální hloubky 20 m. Leží v nadmořské výšce 753 m. Je pravděpodobně pozůstatkem dávné vodní plochy o rozloze 16 000 km². Povodí jezera má rozlohu 700 000 km².\n\nV rámci Uvsunurské kotliny bylo jezero roku 2003 zaneseno na seznam světového dědictví UNESCO.\n\nPobřeží je převážně nízké, místy bažinaté s úseky slanisek, písků a rákosových porostů.\n\nDo jezera přitékají řeky Tes gol a Narín gol. Hlavním zdrojem vody jsou řeky a potoky (395,4 mm/rok), na srážky připadá 96,6 mm/rok a na podzemní zdroje 197 mm/rok. Odpařování činí 689 mm/rok. Doba, za kterou se všechna voda v jezeře vymění, činí 14,7 let.\n\nVoda je hořko-slaná se slaností 19 g/l.\n\nV okolí žije 173 druhů ptáků a 41 druhů savců, mezi nimi i pouze zde žijící druhy jako sněžný leopard, horská ovce - argali nebo kozorožec sibiřský. Od roku 2001 je oblast okolí jezera zapsána do Světového dědictví UNESCO.\n\n"}
{"id": "69437", "url": "https://cs.wikipedia.org/wiki?curid=69437", "title": "Pes (šelma)", "text": "Pes (šelma)\n\nPes je české označení pro několik psovitých šelem. Nejznámější z nich – pes domácí – je domestikovanou formou, a takto poddruhem, vlka obecného (\"Canis lupus\"). Australský pes dingo (\"Canis dingo\") byl dříve chápán rovněž jako poddruh vlka domácího, na základě nejnovějších studií byl však uznán za samostatný druh. \n\nJako psi jsou v češtině pojmenovány další rody:\n\nJménem pes kunovitý se někdy nazývá i psík mývalovitý.\n"}
{"id": "69448", "url": "https://cs.wikipedia.org/wiki?curid=69448", "title": "Webhosting", "text": "Webhosting\n\nWebhosting je pronájem prostoru pro webové stránky na cizím serveru. Pronajímatel serveru bývá označován jako poskytovatel webhostingu (webového prostoru).\n\nDíky webhostingu si můžete své webové stránky umístit na internet, aniž byste museli mít vlastní server. Ceny za webhosting se pohybují od pár Kč až po několik tisíc Kč za měsíc. Existuje i bezplatná varianta, tzv. freehosting. Freehosting obvykle nezahrnuje žádné záruky ohledně funkčnosti, má omezenou technickou podporu. Často je s freehostingem spojeno umisťování reklamy na stránkách.\n\nPoskytovatelé většinou u webhostingu nabízí skriptovací technologie PHP, ASP, ASP.NET, JSP aj., z databází jsou nabízeny především MySQL, PostgreSQL a MS SQL. Stránky na server se kopírují převážně protokolem FTP.\n\nMezi nejznámější poskytovatele webhostingu patří firmy FORPSI, ENDORA, WEDOS a WP Hosting.\n\nWebhosting je pouze samotné umístění stránek na serveru poskytovatele. Aby se uživatelé internetu ke stránkám dostali, je potřeba mít zaregistrovánu doménu (např. s názvem společnosti). Alternativně lze u některých firem zdarma využít domény 3. řádu, například vasejmeno.poskytovatel.cz.\n\nSoučástí webhostingových služeb jsou většinou také e-mailové schránky s antispamovými a antivirovými filtry, stahování pošty do poštovního klienta protokolem POP3, odesílání pošty protokolem SMTP.\n\nSamozřejmostí také bývá technická podpora pro zákazníky, tedy možnost v případě technických problémů či dotazů kontaktovat poskytovatele prostřednictvím telefonu, e-mailu, ICQ, Skype aj. Někde bývá technická podpora omezena na pracovní dny, u solidních firem bývá podpora nonstop.\n\nHlavní nevýhodou webhostingu je to, že jeden server poskytovatele sdílí často stovky či dokonce tisíce webhostingových zákazníků. Můžete se tedy stát, že v případě poruchy či přetížení jednoho webu jsou významně ovlivněny či dokonce znefunkčněny i všechny ostatní na stejném serveru. Výhodou je naopak nízká cena – zákazník webhostingu zaplatí pouze zlomek toho, kolik by ho stál provoz vlastního serveru.\n\n\n\n"}
{"id": "69451", "url": "https://cs.wikipedia.org/wiki?curid=69451", "title": "Svobodné zednářství", "text": "Svobodné zednářství\n\nSvobodné zednářství je uzavřená, veřejně se málo prezentující, mezinárodní organizace, která je zasvěcena společnému cíli skrze rituály a obřady. Zednářství oficiálně vzniklo v roce 1717 v Anglii spojením několika lóží. V tzv. lóži se setkávají tzv. bratři, kteří tvoří bratrstvo a přijímající nové členy na základě kooptace během iniciačního obřadu. Utajené konání těchto bratrstev mělo mít jako hlavní cíle uskutečňování sociálně spravedlivé, rovnostářské společnosti a konání dobročinnosti. Zednářství je opředené řadou mýtů a je oblíbeným tématem příznivců různých konspiračních teorií. Zednáři mají různé symboly, např. Bibli, úhelník a kružítko, kladivo a zednická lžíce, krychle, hvězda, dva sloupy, lebka, také Měsíc, Slunce a vševidoucí oko. Dále zástěru, jako symbol čistoty a nevinnosti, která odkazuje na dřívější fyzickou práci a bílé rukavice. Neodmyslitelnou součásti je zednářská legenda o Šalamounově chrámu a příběh jeho stavby.\n\nDne 7. února 2019 při otevření výstavy v Kutné Hoře o zednáři Alfonsi Muchovi a 100. výročí založení lóže \"Národ\", řekl velmistr \"Veliké lóže\" Miloš Hošek: „\"Zednářství, to je vlastně taková zvláštní mravouka obalená v symbolech, vyjadřovaná též symboly. Všechno je velmi dobře ukryto, ale otevřeno pro ty, kteří chtějí naslouchat.\"\"\n\nPojmy jako „zednář“ a „lóže“ jsou obecná slova, takže každý může říkat, že je např. zednář, nebo patří do nějaké lóže, ačkoli sám nemá nic společného se skutečným zednářem, skutečnou lóži.\n\nCíle a hodnoty \"svobodného zednářství\" jsou odvozeny z jeho historie, které se vyvinulo ze středověkých hutí kameníků a zedníků. Z důvodu velkého počtu lóži, se zednáři zavázali k víře v principu stvořitele, kterého nazývají Velký architekt všehomíra. \n\nVětšina zednářských hodnot vychází z doby osvícenství. Lze je shrnout do jako pět pilířů \"svobodného zednářství\": Svoboda, Rovnost, Bratrství, Tolerance a Humanita\".\"\n\n\nCílem \"svobodného zednářství\" je žít tyto principy v každodenním životě tak, aby se propagovalo lidské dobro na celém světě. V zednářském smyslu znamená humanita vyučování lidské důstojnosti . Zednáři se sdružují v lóžích ke při své práci, je zde kladen důraz na člověka jako takového. Emanuel Schikaneder, svobodný zednář, stejně jako Wolfgang Amadeus Mozart, vyjádřil tento postoj v libretu Mozartovy opery Kouzelná flétna slovy „\"Je to princ, ještě více je lidskou bytostí!\"“ (německy \"Er ist Prinz, noch mehr, er ist ein Mensch!\")\n\nJednou z teorií je, že původ zednářství byl již v bájné Atlantidě. Odtud se dostalo do Egypta, Persie, Řecka, Říma a později bylo Kelty přeneseno na dvůr krále Artuše. Jiná teorie je, že počátky zednářství lze najít v Bibli, přesněji prvním zednářem měl být Adam. \n\nPůvod zednářství bývá nejčastěji odvozován od zedníků, kteří: v Egyptě stavěli pyramidy a chrámy, v Řecku chrámy a veřejné budovy, zde se jednalo o bratrstvo (profesní sdružení) tzv. Dionýsosových služebníků, ve Starém Římě stavěli města a ve středověku katedrály. Od 13. století začali stavět nezávisle na církvi, zde vznikl okolo roku 1375 pojem „freemason\", tedy „kameník, který pracuje s „free-mason\" tedy neotesaný kámen.\n\nV Římě byl stavitel Marcus Vitruvius Pollio, v době vlády Juliuse Caesara a Augustuse. V té době se stavělo podle intuice, která byla znázorňována symboly. Stavitelství, resp. stavitelské umění, souviselo s přímým poznáním Vesmíru, v proporcích a formách staveb byl zobrazován nebeský prostor, pohyb hvězd, stavba lidského těla, které bylo obrazem kosmu. Při předávání znalostí nešlo o rozumové učení, ale o poznání skrytých sil a rozvoj určitých schopností, které byly spojené s tělesnou disciplínou. Proto zde byl každý učeň přidělen mistrovi, který jej zasvětil a udělal z něj tovaryše. Šlo o tzv. předání „mistrovského umění\", které bylo udržováno v tajnosti. Proto zde byl i pojem zasvěcení v rámci cechu. S rozvojem matematiky, geometrie a fyziky zůstaly jen symboly a rituály.\n\nV 15. století po zasvěcení Christiana Rosenkreuze do učení hermetismu vznikl řád \"Fraternitas Roseae et Crucis\" (česky \"Bratrstvo růže a kříže\"). Později došlo k propojení zednických bratrstev a tzv. rozekruciánů. Učení Christiana Rosenkreuze se stalo základem \"svobodného zednářství\" v podobě tzv. Chrámové legendy. Legenda obrazným způsobem zobrazovala vývoj člověka a lidstva. Šlo o apokryf ze Starého zákona, který parafrázoval biblickou verzi stvoření člověka a stavbu Šalamounova chrámu. Hlavní zaměření rosekruciánů byla alchymie.\n\nPodle zmíněné Chrámové legendy, se s\"vobodné zednářství\" odvozuje od Hirama Abiffa (také psán jako \"Chíram Abí\", \"Adoniram\", \"Hiram Abif\", v angličtině \"Widow's son\"), stavitele Šalamounova chrámu. V Hebrejské bibli, Starém zákonu je tato osoba zmíněna v:\n\n\n\"Viz. Řád templářů\"\n\nPodle jiné hypotézy \"svobodní zednáři\" navázat na odkaz na Řád chudých vojáků Krista a Šalamounova chrámu (latinsky \"Pauperes commilitones Christi templique Salomonici\"), který byl založen 1118. Znám jako Řád templářů. Mimo svého hlavního zaměření, tedy ochrany poutníku, poskytovali finanční půjčky, které se jim staly osudnými. Francouzský král Filip IV. Sličný z rodu Kapetovců se dostal se do konfliktu s papežem Bonifácem VIII. Spor byl ukončen, protože papež byl unesen a brzy po tom zemřel. Další papež Benedikt XI. zemřel za záhadných okolností. Následný papež Klement V. byl již podporován Filipem IV. Sličným, který si vyřešil své dluhy k Řádu templářů tak, že je nechal zlikvidovat. Byli označeni, za podpory papeže Klementa V., za kacíře. Byli obviněni, že se oddávají pohanským a perverzním rituálům. Například jim bylo připisováno vyznávání ďábla a tzv. Bafometa.\n\nTempláři věřili v jediného Boha, a také tvrdili, že se křesťanství odvrátilo od původní myšlenky a změnilo se na organizaci, prostřednictvím které Řím ovládá svět. Likvidace řádu začala 13. října 1307 a skončila v roce 1312. \n\nExistuje legenda, která hovoří o tom, že v noci 13. října 1307 jistá část templářů utekla do Skotska, na západní pobřeží Argyll a Bute, kde jim poskytl ochranu Robert Bruce. Důkazem pravdivosti této legendy je vysoký počet templářských náhrobků na hřbitovech v Argyllu. \n\nNěkteří templáři uprchlí do Španělska, kde se spojili s Řáde rytířů z Montjoie. V Portugalsku se přejmenovali na Kristův řád. Teorii vzniku společnosti zednářů z templářského řádu odmítl v roce 1782 zednářský kongres ve Wilhelmsbadu.\n\nVe 13. století stavělo z kamene jen pro církev (katedrály, kostely), nebo krále a šlechtu (tvrze, hrady). Vznikl cech stavitelů z kamene, tedy kameníků, kteří byli byli vyjmuti z jurisdikce vrchnosti. Toto jim poskytl např. Rudolf Habsburský v roce 1275. Kameníci používali při stavbě symboly, kterými označovali své dílo, pro další vyúčtování. Jednotlivé hutě udržovaly své symboly v tajnosti. To z důvody, aby nezasvěcení lidé nerozuměli jejich významu a nehrozilo prozrazení jejich práce a postupů.\n\nPrvní cechy zedníků, stavitelů a kameníků byly formovány převážně ve 13. a 14. století. V Anglii byli známí jako \"Mistři kameníci\", ve Francii se dělili na \"Děti otce Soubise\", \"Děti mistra Jacquese\",a \"Děti Šalamounovy\". Jejich následovníci jsou pak známí jako \"Les Compagnos des Devoirsdu Tour de France\" neboli \"Compagnonne\". \n\nKameníci žili v komunitě, ve svém oboru byli vzdělaní a spojovalo je jejich stavitelské tajemství, které je odlišovalo od zbytku obyvatel. Uměli používat kompas, kružidlo a olovnici a další nástroje. Ovládali geometrii, matematiku, měřili úhly. Znali postup jak přenést dvojrozměrný plán do reálné trojrozměrné stavby a rozuměli zlatému řezu. Znali tajemství vrcholového klenáku. Věřili, že jejich znalosti pocházejí od Boha a znázorňovali ho jako tzv. bytost \"elegansarchitectusse\" s dvěma velkými kružidly v rukou. Kamenické znalosti (umění) bylo sdělováno pouze ústně a jen vybraným jedincům, kteří přísahali, že o něm nepromluví. Měli velké množství tajných otázek a odpovědí, kterými mohli poznat, kdo jsou pravý a vyučený kameník. Vzhledem k ústnímu předávání bylo nutné mít dobrou paměť a představivost, jelikož se mnoho věcí se předávalo přes symboly.\n\nKameníci byli známí svým systémem vnitřních a vnějších zásad a následných trestů, za jejich neplnění. Bylo vyžadováno, aby členové věřili v katolickou církev a odmítali kacířství. Byli povinni plnit úkoly od krále, mít hlubokou úctu k práci a žít morálním životem. Bylo zakázáno cizoložství, pobyt venku po osmé večerní hodině, časté navštěvování hostinců a nevěstinců. Kameníci mohli kvůli projektům a stavbám cestovat po zemi, oproti ostatním poddaným, kteří museli setrvávat ve své domovské vsi, městě. Kameníci se, stejně jako ostatní cechy, účastnili o svátcích hraní mystérií pro obec. Mezi hrami byla i legenda o stavbě Šalamounova chrámu v Jeruzalémě. \n\nPo morové ráně byl nedostatek pracovních sil a kameníci si sami určovali vyšší mzdy. V reakci na to vyšlo nařízení o snížení mzdy, s čímž mnozí kameníci nesouhlasili a začali vstupovat do tajných spolků. Kameníci se obvykle po dokončení stavby odebrali zpět do své domovské země, jednotlivé hutě (lóže) měly nárazově nedostatek členů. \n\nTeorii o transformaci zednářů z kamenických cechů vyvrátil John J. Robinson v knize \"Zrozeni v krvi\". Uvedl, že cechy působily ve středověku vždy na jednom místě, kdežto zednářské společnosti měly fungovat po celé Anglii. Také poukazuje na to, že cechy bývaly nábožensky založené, obzvláště ty, jejichž zřizovatelem byla církev. Na rozdíl od toho \"svobodné zednářství\" do svých řad přijímalo také vyznavače jiných náboženství, vč. ateistů.\n\nSkutečné zednářství se objevuje až v novověku a při jeho formování působilo více různých vlivů. Za významný mezník v dějinách zednářství bývá považován rok 1717, kdy byly čtyři londýnské lóže spojeny do první velkolóže v čele s velmistrem. Rozmanitost zednářství nelze vtěsnat do jednoduché definice. Charakter lóží býval aristokraticko-měšťanský až elitářský a kosmopolitní, jeho zaměření sociálně etické, s cílem budování „duchovního chrámu humanity v lidských myslích a srdcích“, sloužící k podpoře a emancipaci neprivilegovaných vrstev. Tento účel od 19. století vzhledem k postupné občanské a sociální proměně společnosti začal pozbývat původní smysl.\n\nExistenci \"svobodných zednářů\" před rokem 1717 potvrzují dochované spisy. Nejstarší texty v Anglii se zmiňují jen o zednících, a ti jsou považováni za podřadné řemeslo. Hlavním z dochovaných dokumentů je tzv Halliwellova píseň, která údajně pochází pravděpodobně z roku 1390. Nachází se v Buchanově rukopise (1660–1680) a v Dowlandově rukopise (1815) a původní vznik Halliwellovy písně datuje do roku 1650. Tyto spisy jsou si podobné. Nacházejí se v nich důležité myšlenky, ze kterých později čerpá moderní zednářství. Základní je všemohoucnost nebeského Otce, s moudrostí jeho Syna a požehnáním Ducha svatého, tj. dogma o trojjediném Bohu. Další nosnou myšlenkou je nejen mravnost a čestnost, jako hlavní úkoly zednářů, ale je nutnost znát a studovat sedmero svobodných umění, tedy gramatiku, rétoriku, dialektiku, aritmetiku, geometrii, ta byla považována za nejdůležitější, vzhledem k jejich potřebě projektovat a pracovat na náročných stavbách, je jí zednářství ovlivněno např. používání geometrických symbolů, přenesené významy geometrických nástrojů , dále hudbu a astronomii. Píseň pokračuje líčením historie a domnělého původu kameníků jako zednářů. Z Bible lze vyčíst, že žil muž Lámech měl dvě ženy a s nimi čtyři děti. Ty měly údajně položit základ všech věd na zemi, a protože věděli, že přijde potopa, zaznamenali své znalosti na sloupy pro další generace.\n\nTéma a symbolika sloupů se často vyskytovala, např. „\"V Polychronikonu, starém historickém spisu benediktinského mnicha RamelphaHigdena ze 14. století, který byl masonům patrně velmi dobře znám, vzhledem k těsnému spojení zednářů s benediktinským řádem, se vypráví, že král Zoroaster z Bakrie dal sedm umění a věd vtělit na 14 stoupů, z nichž 7 bylo z kovu a 7 z hlíny.\"“ Sloupy nalezl Hermareimus (také Hermenes, Hermarynes), známý jako Hermes Trismefistos. Byl považován za otce veškeré moudrosti. Připisují mu jak vynalezení písmových znaků, zavedení náboženských obřadů a věd. Píseň pokračuje biblickým tématem stavby Babylonské věže, kde měli údajně kameníci vytvořit svůj spolek a dle krále Nimroda udržovat mezi sebou korektní vztahy a sloužit svému pánu. Zednáři mají zvyk pokládat za prvního zednářského velmistra pouze krále Šalamouna.\n\nZ dalších pramenů, souvisejících se zednáři, byly dochovány dva anglické rukopisy:\n\n\nMezi další dochované spisy patří německé Štrasburské nebo Řezenské statuty z roku 1459. Z roku 1473 byla zmínka, kdy cech londýnských kameníku, znám jako Společnost svobodných zednářů, získal svůj erb. \n\nV 16. století se o zednářství píše v tzv. Schawových stanovách. William Shaw (okolo 1550–1602) byl označován jako otec zednářů. Dne 21. prosince 1583 byl králem Jakubem VI. Skotským jmenován do funkce Master of Work to the Crown of Scotland (česky \"Mistr prací Skotské koruny\"). Získal dohled nad postupy stavebních prací, opravami a výstavbou šlechtických objektů. Pravidelně se setkával s kameníky, kteří na stavbách pracovali a sepsal pro ně závazné povinnosti. O zednářství Williama Shawa nebyly dochovány doklady. Historici předpokládají, že byl zednářem a současně římským katolíkem. \n\n\n\n\nNejstarší zápis o zasvěcení do bratrstva pochází z 8. června roku 1600, kdy byl mezi členy edinburské lóže Mary´sChapel přijat John Boswell 3 lord z Auchinlecku (asi 1532–1609). Další dochovaný záznam o zasvěcení v Anglii pochází z roku 1641, kdy se sir Robert Moray (10. březen 1609 – 4. červenec 1673) stal členem zednářské lóže, která fungovala pod skotským regimentem v Newcastle upon Tyne.\n\nV 17. století byla transformace ovlivněna počínající změnou společnosti a významnými historickými událostmi, jako například se Slavnou revolucí v roce 1688, či vznikem různých mystických spolků založených na např. rosenkruciánství a kabale, ideály Komenského Pansofie. Vývoj nových filozofických názorů, např. deismu. Církev byla pod tlakem osvícenců, kteří hlásali ideu náboženské snášenlivosti. \n\nTéma tolerance rozebírá John Locke ve spise \"A Letter Concerning Toleration\" (česky \"Dopis o toleranci\", 1689). Jeho názory přijali i zednáři. \n\nByla uzavřena Invisible College. Učenci, myslitelé, filosofové začali využívat uzavřenosti zednářských lóží, kde dále pracovali. Invisible College, vědecká a filozofická společnost, mezi zakladatelé patřili např. Isaac Newton, Christopher Wren, Francis Bacon, Robert Boyle, Robert Moray). Později dala za vznik Královské společnosti, kde valná část členů byli zednáři.\n\nV druhé polovině 17. století, podle Glückselinga, měli kameníci přijít do vyhořelého Londýna (po 1666), aby pod vedením Christophera Wrena, vystavěli a obnovili město. Zde mělo dojít ke spojení kameníků a londýnských lóží. Po dokončení prací většina kameníků odešla zpět do svých hutí, londýnské lóže se potýkaly s odlivem členů i kapitálu. \n\nPřední osobností pro zednářství 17. století byl Elias Ashmole, spisovatel, astrolog, filozof, rosenkrucián, historik, člen kolegia Invisible College. Mezi zednáře byl přijat a zasvěcen 16. října roku 1646, ve Warringtonu. K tomu došlo během pobytu ve vězení, kam se dostal za podporu Karla I. v občanské válce. Po návratu Stuartovců na trůn, byl za svou pomoc odměněn funkcemi u dvora. Bývá považován za prvního svobodného zednáře. Před smrtí odkázal své sbírky a knihovnu Oxfordské univerzitě. Podle něj je pojmenováno Ashmoleovo muzeum. Ve svých spisech se zmiňuje o setkání lóže v roce 1682. \n\nMezi další zednáře té doby patřil sir Robert Moray, iInigo Jones a Christopher Wren, který byl přijat k zednářům v roce 1691.\n\nO zednářství v 17. století vyšlo několik spisů, jako například Staré povinnosti tzv. Harleyanský rukopis z roku 1665, archiváře Randle Holma. Staffordshirský přírodopis z roku 1686 doktora Roberta Plota, který vstup k zednářům doporučoval.\n\nPrvní nezávislé lóže byly založeny na konci 17. století ve Skotsku a Anglii. První lóže existovaly v Anglii před rokem 1717. Šlo o lóže: \"U Husy a rožně\" (anglicky \"Goose and Gridiron Ale-house\"), poblíž katedrály Sv. Pavla, \"U koruny\" (anglicky \"Crown Ale-house\"), na rohu Parker a DruryLane, \"U jabloně\" (anglicky \"Apple-Tree Tavern\"), v ulici Charles Street v Covent Garden, \"U poháru a hroznu\" (anglicky \"Rummer and Grapes Tavern\"), v ulici ChancelRow ve Westminsteru. Názvy lóži jsou podle hostinců, kde se bratři scházeli. V témže roce, 24. června 1717, byly z iniciativy Johna Theophiluse Desagulierse a Jamese Andersona (oba byli pastoři) lóže sjednoceny pod Velkou lóži. Den 24. června je považován za největší zednářský svátek. \n\nO prvním velmistrovi, Anthonymu Sayerovi, je známo málo. Další velmistr byl George Payne, který byl vysoce postavený daňový úředník. Payne byl dvakrát velmistrem, v letech 1718–1719 a 1720–1721. V mezidobí byl velmistrem John Theophilus Desaguliers, vědec, pastor a žák Isaaca Newtona. Následně byl každý velmistr členem šlechty. V roce 1725, mimo lóži v Londýně vznikají další lóže v v Bathu, Bristolu, Norwichi, Chichesteru, Chesteru, Readingu, Gosportu, Carmarthenu, Salfordu a Warwicku. \n\nSkotský spisovatel James Anderson sepsal první zednářskou ústavu; která se objevila v tisku 17. ledna 1723. V této ústavě je řečeno, že zednářství je: „Systém mravnosti, zahalený do alegorií a osvětlený symboly.“\n\n\"Svobodné zednářství\" shromáždilo zástupce bohaté buržoazie a aristokracie, kteří prohlásili morální zlepšení člověka a bratrství lidí, bez ohledu na jejich původ, sociální status, náboženství nebo národnost. První zednáři byli úředníci a duchovní, pak to byli králové a filozofové, včetně například Montesquieua, tvůrce klasického dělení moci. Mezi první členy lóže byl např. Elias Ashmole a Christopher Wren, stavitel katedrály svatého Pavla v Londýně. Zednářství bylo také pronásledováno inkvizicí např. v Portugalsku.\n\nV té době existovaly lóže, které byly vzájemně v opozici, upřednostňovaly Oranžský řád a podporovali Stuartovce.\nAby bylo možné založit novou lóži, bylo od zakladatelů požadováno, aby dříve byli členy některé ze sedmi „dokonalých a spravedlivých lóží“. Novou lóži mohlo založit nejméně sedm \"svobodných zednářů\". Během několika let od vytvoření Velké londýnské londýnské lóže v roce 1717 si zednářské ideje získaly příznivce. Ve Francii byla v roce 1721 založena první lóže \"Amitié et fraternité\" („\"Přátelství a bratrství\"“). V roce 1728 byla pod patronací Velké londýnské londýnské lóže založena lóže v Madridu, o rok později v Gibraltaru. V roce 1729 byla zřízena lóže ve Varšavě, Florencii a Bengálsku. \n\nPrvní lóže v Americe byly v Pensylvánii. Výběrčí poplatků v přístavech v Pensylvánii John Moore († prosinec 1732) napsal o práci lóží již v roce 1715, tedy dva roky před zformování \"Velké londýnské londýnské lóže\". V roce 1731 byl touto lóži jmenován velmistr pro Severní Ameriku, se sídlem v Pensylvánii.\n\nNové Anglii a v roce 1739 se stal velmistrem provincie pro Nové Skotsko ; Philipps založil první zednářskou chalupu v Kanadě v Annapolis Royal v Novém Skotsku . \n\nJiné lóže, které působily v Pensylvánii získaly povolení od pozdější Antient Grand Lodge of England, Grand Lodge of Scotland a Grand Lodge of Ireland, které byly z věšti části jako vojenské zednářské lóže. Mnoho lóží vzniklo bez souhlasu jakéhokoliv velké lóže. Teprve, až když jim hrozil existenční krach, požádali o souhlas k práci. \n\nV roce 1733 byla zřízena lóže v Bostonu a Grand Lodge v Massachusetts. O rok později se 28 letý Benjamin Franklin stal velmistrem lóže v Pensylvánii. \n\nPo americké revoluci vznikly v každém státě nezávislé americké velké lóže. Byla přijata myšlenka vytvořit něco na způsob \"Grand Lodge of the United States\", kde velmistrem měl být Georg Washington, člen lóže ve Virginii. Ostatní velké lóže nechtěly omezit svou vlastní autoritu, a tento nápad se nerealizoval. \n\nKoncem 30. letech byly lóže v mnoha italských přístavních městech, jako je Neapol, Livorno, Benátky a Janov. Od roku 1735 zde byla lóže v Římě a od roku 1736 v Ženevě. Na konci 30. let byly lóže v Levantě, v Konstantinopoli, Smyrně a Aleppu. V roce 1751 byla pod vedením Laurence Dermotta vytvořena další Grand Lodge, která neuznával Andersonovu ústavu. Dermott vyvinul samostatnou ústavu. V roce 1773 byla vytvořena lóže Velkého Orientu Francie, která shromažďovala všechny francouzské lóže, které byly do té doby rozděleny. V 1776 bylo ve Francii zahrnovala 193 lóží, včetně 34 v Paříži, z toho 23 bylo vojenských. V roce 1778 pak již 218. V roce 1789 ve Francii a jejích koloniích působilo nejméně 700 zednářských lóží. Ústava vytvořená francouzskou revolucí měla podporu u více než 300 zednářů, zatímco Jean Ousset počítal jen s 477. Francouzský král, Ludvík XVI., člen Trois-Frères à l'Orient de la Courgege, byl během smíření s Pařížany, tři dny po dobytí Bastily, uvítán v Paříži slavnostním zednářským \"voûte d'acier\", tedy zkřížení mečů nad hlavou. \n\nV roce 1733 byla zřízena lóže v Bostonu a Grand Lodge v Massachusetts. O rok později se 28 letý Benjamin Franklin stal velmistrem lóže v Pensylvánii. Koncem 30. letech byly lóže v mnoha italských přístavních městech, jako je Neapol, Livorno, Benátky a Janov. Od roku 1735 zde byla lóže v Římě a od roku 1736 v Ženevě. Na konci 30. let byly lóže v Levantě, v Konstantinopoli, Smyrně a Aleppu. V roce 1751 byla pod vedením Laurence Dermotta vytvořena další Grand Lodge, která neuznával Andersonovu ústavu. Dermott vyvinul samostatnou ústavu. V roce 1773 byla vytvořena lóže Velkého Orientu Francie, která shromažďovala všechny francouzské lóže, které byly do té doby rozděleny. V 1776 bylo ve Francii zahrnovala 193 lóží, včetně 34 v Paříži, z toho 23 bylo vojenských. V roce 1778 pak již 218. V roce 1789 ve Francii a jejích koloniích působilo nejméně 700 zednářských lóží. Ústava vytvořená francouzskou revolucí měla podporu u více než 300 zednářů, zatímco Jean Ousset počítal jen s 477. Francouzský král, Ludvík XVI., člen Trois-Frères à l'Orient de la Courgege, byl během smíření s Pařížany, tři dny po dobytí Bastily, uvítán v Paříži slavnostním zednářským \"voûte d'acier\", tedy zkřížení mečů nad hlavou.\n\nV osmnáctém století byli známými zednáři také: hrabě de Saint-Germain, Giacomo Casanova a hrabě Cagliostro.\n\nZednářské činy měly vliv např. na Ústava Spojených států, na francouzskou deklaraci o lidských a občanských právech, na polskou ústavu ze dne 3. května, protože jejich signatářů a osob, které text psaly, byly z řad zednářů. Např. zakladatelé Spojených států (Benjamin Franklin, George Washington), Georges Danton, Stanisław Kostka Potocki a král Stanisław August Poniatowski. Všichni maršálové Napoleona I., mezi nimi i princ Józef Poniatowski.\n\nKrál a zednář Fridrich II. Veliký zavedl v zemi, jako druhý po dánském králi, univerzální základní učení, které později přispělo k rychlému rozvoji Pruska.\n\nPo staletí bylo zednářství rozděleno do různých směrů. K nejdůležitějšímu rozkolu došlo, když Grand Orient de France v roce 1877 přestala vyžadovat, aby bratři věřili ve Velkého architekta všehomíra. Proto je svobodné zednářství rozděleno na konzervativní (anglosaské) a liberální (francouzské). Později vzniklo také mystické, smíšené a černošské. Ve Francii uznala \"United Grand Lodge of England\" (UGLE) jedinou lóži a to \"Grande Loge Nationale Française\" (GLNF). Svobodný zednář a utopický socialista Henri de Saint-Simon propagoval neorganizované zednářství. Jeho myšlenky měly vliv na dílo Adama Mickiewicze, zejména na třetí část díla \"Dziady\" (česky \"Tryzny\" v překladu Vrchlického nebo \"Dziady\" v překladu Halase). V mládí Mickiewicz přišel do styku s prací jezuity Augustina Barruela přeloženou do polštiny; resp. s organizace Filomatů, která byla organizována na zednářském modelu.\n\nV 19. století ve Francii a v katolických zemích, byli zednáři spojeni s liberálními, antiklerikalistickými a republikánskými hnutími. Ve Francii zednáři upřednostňoval sekularizaci, která v roce 1905 vedla k tomu, že odsoudila konkordát, došlo k oddělení státních a církevních institucí; to se týká především odstranění všech náboženských symbolů z veřejných míst a omezení nebo dokonce stažení náboženské výchovy ve školách. Vlivy zednářství způsobily, že francouzští ministři vnitra a školství byli tradičně zednáři. V Itálii podporovali sjednocovací hnutí (Risorgimento), které bylo v rozporu se zájmy papežství. Španělské zednářství mělo podobně antiklerikalistický a republikánský charakter.\n\nV Jižní Americe podporovali zednáři hnutí za nezávislost. Zednář byl mimo jiné Simón Bolívar.\n\nV katolických a pravoslavných zemích bylo církví zakázáno patřit k zednářům. Lóže byly státem vnímány jako potenciální místa pro protivládní spiknutí a intriky, šířící protistátní doktríny ideologického liberalismu, antiklerikalismu a etického relativismu. Zednářské lóže byly často spojovány s reformátory nebo spiklenci, kteří používali zednářskou organizaci, aby své činnosti udržovali v tajnosti; v jiných případech měly zednářské lóže charakter místa setkání. Za těchto podmínek se v církevních kruzích objevily konspirační teorie o cílech zednářských organizací: podle jedné z nejpopulárnějších byla to ďábelská organizace, jejímž cílem bylo zničit katolickou církev a převést moc nad světem na Antikrista. \"Svobodné zednářství\" bylo také spojováno s Židy, protože to fungovalo pro emancipaci židovské populace. V protestantských zemích bylo \"svobodné zednářství\" úzce spojeno s vládnoucí elitou: zahrnovalo členy vládnoucích rodin, církevních hodnostářů, vysokých úředníků. Příslušnost k lóži byl přínosem pro kariéru, zednářství se stalo masovou záležitostí.\n\nVe většině zemí východní Evropy začaly národní lóže vznikat až ve 20. století. Do té doby byly tyto země v oblasti tureckého a ruského vlivu, kde bylo zednářství zakázáno. Pravidelné zednářské lóže anglosaského původu se v těchto zemích rozvíjely především od 90. let. V Rusku byly jen nepravidelné lóže.\n\nV totalitních systémech (stalinismus, fašismus a národní socialismus) bylo zednářství zakázáno. Ve Třetí říši byl 17. března 1935 vydán zákaz zednářství a postihl asi 60 000 zednářů. Jedinou zemí v socialistickém táboře, ve které nebylo zakázáno zednářství, byla Kuba.\n\nZednářství začátkem 20. století přispělo k rozvoji a poevropštění Turecka: zavedením latiny místo arabské abecedy, zavedením gregoriánského kalendáře, omezující vliv muslimských duchovních na politiku státu. Zednářem zde byl mj. prezident Kemal Atatürk, tzv. „Otec tureckého lidu“.\n\nVe 21. století je nejvíce zednářů ve Spojených státech, přibližně 2 miliony, Velké Británii, přibližně 500 000, ve Francii, přibližně 120 000). Ve vztahu k počtu obyvatel je ve skandinávských zemích relativně mnoho zednářů, např. ve čtyřmilionovém Norsku asi 14 000, na Islandu je jich 3 000 z tři statisíc obyvatel, v osmdesáti milionovém Německu jen asi 13 000. Počet zednářů klesá, zejména ve Spojených státech, kde až donedávna šlo o masové hnutí. Existuje několik tisíc zednářů v Nizozemsku, Itálii a Španělsku. Zednářství existuje také v Japonsku. V Quebecu je spojeno několik lóží s Grand Orient de France. Francouzsky mluvící pravidelné lóže a lóže Ritu Memphis-Misraim fungují nezávisle.\n\nZa předchůdce českého zednářství bývá považováno Bratrstvo obruče a kladiva doby Václava IV., které bylo ovšem výhradně katolické, roku 1382 vybudovalo dnes zaniklou kapli Božího Těla na pražském Dobytčím trhu. Opět jen hypotetickým shromaždištěm měl být také kostel Nejsv. Trojice v Podskalí, dříve farní a cechovní chrám novoměstských kameníků, údajně také zvaný Kaple stavitelů. Ten stavěli kameníci Emauzského kláštera. Obě hypotézy nemají oporu v historických pramenech.\n\nJedna z legend uvádí, že první zednářská lóže byla v českých zemích založena v Praze dne 24. června roku 1726 v pražském paláci hraběte Františka Antonína Šporka (1662–1738) za přítomnosti anglického zednářského velmistra Anthonyho Sayera (1672–1741). Autorem této legendy je Karel Sabina, který ji zveřejnil prvně v časopise Zlatá Praha. Od něj ji převzali historik Josef Svátek a zednářský historik Lajos Abafi. Podle pozdějšího pátrání historika Josefa Volfa Sayer Prahu nenavštívil a také hrabě Špork nebyl v uvedený den v Praze.\n\nPrvní prokazatelně existující zednářská lóže byla založena v roce 1741 v Praze. Při založení nebyla pojmenována, později ji nazvali \"U tří korun\". Následně byla přejmenována na lóži \"U tří hvězd\" a v roce 1763 pak na lóži \"U tří korunovaných hvězd\". Podnět k založení přišel od francouzských důstojníků pruské armády, která tehdy obsadila Prahu. Za předního iniciátora se považuje maršál Charles Louis August Fouquey (22. září 1684 – 26. leden 1761), vévoda z Belle-Isle. Lóže pracovala podle skotského ritu, později přešla na obřad janský, který je třístupňový. Ve Vídni byl velmistrem císař František I. Štěpán Lotrinský, který napomohl rozvoji zednářství v Rakousko-Uhersku.\n\nPočátkem 60. let 18. století byla také založena, tzv. vojenská, zednářská lóže v Litoměřicích. V roce 1770 vznikla v Praze druhá lóže \"U tří sloupů\", v roce 1772 lóže \"U poctivosti\", v roce 1775 \"Kazimír u devíti hvězd\", v roce 1783 lóže \"Pravda a jednota\" a \"Union\". Bez upřesnění data, koncem 18. století, vznikla v Praze ženská lóže \"U tří korunovaných srdcí\". V roce 1772 byla založena v plzeňském regionu lóže \"Sinceritas\". Založili ji koburští dragouni a byla putovní. V roce 1775 se přesunula do Klatov, kde byla v roce 1785 rozpuštěna. Důvodem bylo, že zakladatelé, jejichž členem byl i Mistr lóže, byli převeleni do Holandska. Po liberálních letech 1780–1795 přišel do Prahy císařský zákaz zednářských loží.\n\nOd roku 1778 působily ve Slezsku dvě lóže: v Těšíně lóže \"U tří trofejí\" a v Opavě lóže \"Pythagoras\". Lóže \"U tří trofejí\" se nacházela v suterénu tzv. Kamenného domu, později zvaného Německý dům, na ulici Hluboká č. 15 (polsky: Głęboka 15, Cieszyn, GPS 49.748851, 18.631046). V současnosti se v tomto domě nachází městská knihovna. Lóže \"Pythagoras\" se věnovala učení kabaly a číselné symbolice. Existovala do roku 1785.\n\nV Brně byla v 13. ledna 1782 založena lóže \"U vycházejícího slunce\", kterou inicioval Karel Josef Salm-Reifferscheidt (3. duben 1750 – 16. červen 1838), hrabě Jan Křtitel Mitrowský z Nemyšle (1736–1811) společně s dalšími moravskými šlechtici. V Brně v roce 1784 vznikla další lóže \"U pravých a sjednocených přátel\" (německy \"Zu wahren vereinigten Freunden\"). Velmistrem byl Augustin Reichmann von Hochkirchen (22. únor 1755, Pelhřimov – 9. prosinec 1828, Vídeň. K této lóži patřil také Dr. Egon Thieben.\n\nV roce 1785 císař Josef II. zavedl pravidlo, že lóže může působit pouze v hlavních městech korunních zemí a v počtu maximálně tři v daném městě. V té době se k zednářům hlásili např. mikulovský kníže Karel Jan z Dietrichsteina, šlechtic Ignác Antonín Born, „zednář bez zástěry\" Josef Dobrovský nebo Ignác Cornova, zakladatel pražské lóže \"Pravda\" a \"U tří korunovaných sloupů\".\n\nMnozí čeští zednáři,zejména politici a umělci, byli zprvu organizování v zednářských lóžích v Řezně (Kašpar Šternberk) nebo ve Vídni, kde lóže vznikaly před rokem 1790. Podobně jako skladatel Wolfgang Amadeus Mozart byl členem vídeňské zednářské lóže, vstoupili do téže lóže čeští skladatelé Leopold Koželuh a Jan Křtitel Kuchař.\n\nV roce 1794, 8. listopadu, pomohli olomoučtí bratři v útěku generálovi Gilbertu du Motier, markýzi de La Fayette. Olomoucký historik Jiří Fiala, z Univerzity Palackého, bádáním odhalil doposud neznámá jména a širší souvislosti generálova útěku. La Fayette byl osobním přítelem prezidenta USA, George Washingtona. Jeho osvobození bylo připraveno bratrstvy ze dvou kontinentů. Na Moravě se do útěku zapojil německý lékař Justus Bollmann, s americkým studentem medicíny Francisem Hugerem. S financováním útěku pomohl olomoucký bankéř Karl Hirsch, pozdější majitel domu U Zlatého jelena na Horním náměstí.\n\n\"Svobodní zednáři\" stáli u zrodu některých vědeckých a kulturních institucí jako byla Česká královská společnost nauk, České technické učení, Národní muzeum v Praze, nebo Moravské zemské muzeum v Brně.\n\nV roce 1795, císař František II., pod vlivem šíření revolučního hnutí v Evropě, které zapříčinila tzv. francouzské revoluce, zednářské bratrstva zakázal.\n\nPřed rokem 1914 byli čeští představitelé členy německý hovořících lóži, jako např. lóže \"Hiram\", do které vstoupili: Jan Evangelista Purkyně, Jan Neruda nebo Josef Dobrovský.\n\nPo roce 1918 čeští Němci založili vlastní pražskou lóži. Milan Rastislav Štefánik, Alfons Mucha přenesli zednářské ideje do Československa z Paříže. Zásadní rozvoj českého zednářství nastal po vzniku Československa. Po 1. světové válce vstoupili do lóží představitelé československé inteligence (lékaři, vědci, umělci, právníci, diplomaté, státní úředníci).\n\nDne 28. března 1919 se uskutečnila ustavující schůze první české zednářské lóže \"Národ\" v pražské Celetné ulici. Mezi prvními členy totiž byli představitelé dosavadního protirakouského odboje, politici, umělci, intelektuální elity, např.: Alois Rašín, Viktor Dyk, bratři Karel a Josef Čapkové, Edvard Beneš, Jan Masaryk, Antonín Švehla. Sestavení lóži, pod \"Velikou Národní Lóži Československou\" (\"VNLČ\"), bylo dokončeno 29. prosince 1919, za pomoci italské \"Loggia Nazionale Or Di Roma\".\n\nNejvyšší Rada 33° a posledního stupně obřadu Skotského řádu \"svobodných zednářů\" starého a přijatého pro Českou republiku byla založena 1922.\n\nV roce 1923 byla založena \"Národní Veliká Lóže Československá\", nazývaná také \"Velký Orient\". Mezi jejími prvními velmistry byli spisovatel a politik Josef Svatopluk Machar (1923–1924) a vládní rada Dr. Emanuel Svoboda (1924–1925).\n\nPodle historiků bylo do roku 1928 v ČSR na 1600 členů zednářských lóží. Rozvoj zapříčinilo, že se za první republiky stalo trendem, módou, nacházet zednářské principy a zednářskou svobodomyslnost i ve starší české historii, jak později uvedl velmistr \"VNLČ\" Ladislav Syllaba.\n\nZtotožnění se zájemců o zednářství bylo ve třech bodech:\n\nV období 2. světové války bylo zednářství zakázáno. Po válce byly bratrstva obnoveny. V roce 1938, po podepsání Mnichovské dohody, došlo k uspání \"VNLČ\". Nacisté za protektorátu vydali vyhlášku o neslučitelnost členů vlády se členstvím v zednářských organizacích. Protektorátní ministr školství Jan Kapras, oznámil, že rezignuje. Tehdy jej zastavili další členové vlády, že má zachovat klid, že zednáři jsou ve vládě téměř všichni. Válku nepřežily zhruba dvě třetiny z téměř tří tisíc členů dvou velkých lóží.\n\n\"VNLČ\" se snažila s komunistickým režimem vycházet. Po roce 1948 založila vlastní akční výbor. \"VNLČ\" byl spolek povolený ministerstvem vnitra. Vedení spolku bylo organizováno, aby umožnilo přežití \"svobodného zednářství\". K členům vedení patřil Jaroslav Kvapil, významná zednářská autorita a také architekt Ladislav Machoň, který v sobě objevil komunistickou identitu. V roce 1951 se nejen \"VNČL\", ale i další jednotlivé lóže opět dobrovolně „uspaly“. Více než 200 zednářů emigrovalo a dalších 40 let fungovala jen exilová lóže \"Komenský\".\n\nLóže byly obnoveny po listopadu 1989. V listopadu se v Martinickém paláci na Hradčanech se sešlo 18 z 21 českých zednářů, kteří přežili komunistický režim. Došlo k obnovení tři lóží: \"Národ\", \"Dílo\" a \"Most\", které ustavily \"Velikou lóži československou\", ze které se v roce 1993 stala \"Veliká lóže České republiky\". V roce 2008 se sloučila s \"Velikým Orientem Českým\".\n\nPo roce 1989 byly postupně obnoveny tyto další lóže:\n\n\nV roce 1991 byla založena první lóže, pracující ve \"Skotském Ritu Starém a Přijatém\" v Československu podle regulí a řádů \"Velká lóže francouzská\" (francouzsky \"Grande Loge de France\", \"GLdF\"), nazvaná \"Tolerance\".\n\nVeliký Orient Český vznikl v roce 1993 vyčleněním tří lóží velkolóže Velikého Orientu Francouzského, které pod jeho záštitou vytvořily novou samostatnou velkolóži, tvořenou právě pěti lóžemi. Lóže Velkého Orientu se roku 2004 sjednotily s \"Velkou lóží České republik\"y a \"Velký Orient český\" zanikl.\n\nV roce 2002 vzniká \"Velká Lóže Zemí Českých\" s lóžemi \"Tolerance\" (Praha), \"Templum Sapientiae\" (Brno) a \"7M\" (Praha). Nyní pod ní pracují tyto lóže:\n\n\"Skotský Ritus Starý a Přijatý\" (anglicky \"Ancient and Accepted Scottish Rite),\" patří mezi nejrozšířenější rity na světě. Bývá charakterizován jako iniciační a tradiční, který přijímá bratry od prvního do třicátého třetího a posledního stupně, a to postupně podle jejich pokroků a tak, jak se zvyšuje jejich vzdělávání. Jak z definice vyplývá, klade důraz na adjektiva „iniciační\", čímž zdůrazňuje udělení každého stupně zasvěcením, a „tradiční\", čímž se odvolává na dávné tradice a poslání celého řádu.\n\nRitus je dále charakteristický tím, že své adepty vede k rozsáhlé a hluboké práci na sobě samých, což je způsobeno poměrně vysokým počtem stupňů. Každý stupeň si žádá, aby se do něj zednář sám zasvětil a pronikl do jeho skrytého významu prostřednictvím toho, co je mu během iniciace zjeveno, nebo sděleno. Mocnosti (symbolické i vyšších stupňů), které v tomto ritu pracují, se ve své zednářské práci zaměřují především na individualitu a osobnost člověka (člověka–zednáře).\n\n\"Veliká lóže České republiky\" se vzájemně uznává se 155 regulérními a uznanými Velikými lóžemi z celého světa. Od roku 2004 se počet lóží rozšířil na 23.\n\n\nZnámými českými osobnostmi polistopadové éry jsou, nebo byli: spisovatel Tomáš Srb, religionista a teolog Ivan Odilo Štampach, herec a režisér Martin Štěpánek.\n\nV České republice existuje také tzv. smíšené zednářství, v jehož rámci je do lóže umožněn i vstup ženám. Tuto větev zednářství v ČR reprezentuje velkolóže \"Humanitas Bohemia.\" Její nejstarší lóží je lóže \"Dobrovský\".\n\n\n\"Národní Veliká Lóže Česká\" (\"NVLČ\") sdružuje neregulérní \"svobodné zednáře\", jelikož není uznána \"Velikou Loží Anglie\".\n\n\n\"Strukturu zednářství\" tvoří systém tzv. lóží; existují lóže a velké lóže nebo velké orienty. První zmínka termínu lóže byla při stavbě v opatství Valle Royal v roce 1278. Označovalo se tak místo, kousek od staveniště, kde kameníci odpočívali.\n\nV zednářství jsou tzv. stoliční mistři, kteří jsou voleni členy lóže do čela lóží. Členové lóží rovněž volí velké mistry tzv. velmistry vyšších útvarů. Zajímavostí je, že velmistři jsou voleni na období, které trvá jeden rok a po jehož skončení získávají funkci strážce dveří.\n\nZískávají záměrně z nejvyšší, jednu z nejnižších pozic. Základním článkem je lóže, která musí být tvořena nejméně sedmi činnými členy ve stupni mistra. Činní členové jsou takoví, kteří se účastní všech zasedání. Schůze v lóži se koná nejméně jednou měsíčně. Její účely mohou být různé, od přijímání nových členů, po slavnostní, smuteční nebo poradní shromáždění. Schůze se tradičně označují jako \"práce\". Kromě tradičních rituálů jsou hlavní součástí jejich prací tzv. \"kresby\", jakési přednášky o zednářské symbolice a jejím filosofickém významu, případně o dalších tématech.\n\nPostavení žen ve starých gildách a hutích středověkých kameníků zůstává nejisté. Princip „sole femme\" umožnil vdově pokračovat v podnikání jejího manžela, ale její působení měla různé možnosti, jako např. plné členství v obchodním spolku, nebo omezenou možnost obchodování, se povinným zastupováním nebo se schválenými členy v tomto spolku. V kamenickém cechu je málo dostupných důkazů, které ukazují to, že by žena mohla nějak kariérně postoupit v rámci spolu.\n\nPodle Starých povinností (anglicky Old Charges) z roku 1723, byly ženy vyloučeny z členství v řádných zednářských lóžích. V ústavě \"United Grand Lodge of England\", která byla vydána v roce 1723, byl dán jasný zákaz členství žen v lóžích. V roce 1785 se v německém časopise \"Der Teutsche Merkur\" objevilo prohlášení německých zednářů k této ženské otázce: Doslovně se říká: „Srdce zednářů jsou ženám otevřeny, ale lóže jsou jim uzavřeny, Zvláště se zde odkazujeme na vnitřní kontemplaci, kterou má zednářství nabízet svým členům. Lóže by měly být chráněným prostorem, ve kterém by se muži měli soustředit na zednářskou práci a neměli by být rozptylováni vnějším vzhledem.\"\n\nJohann Wolfgang von Goethe tuto otázku otevřel ve své básni napsanou lóži \"Amalia\":\n\n\"Svobodné zednářství\" zdůrazňuje při různých příležitostech a rituálech, že není misogynní, takže každému učni jsou dány dva páry bílých rukavic, kdy jeden pár má dát do úschovy ženě, ke které „největší úctu“. Johann Wolfgang von Goethe předal své rukavice Charlotte von Stein (1742–1827), se slovy: „\"Ein geringes Geschenk, dem Ansehen nach, wartet auf Sie\" (…) \"Es hat aber das Merkwürdige, daß ich’s nur einem Frauenzimmer ein einziges Mal in meinem Leben schenken kann\"“. \n\nLóže při každé příležitosti skládají přípitek na blaho a zdraví žen. Mnoho lóží udržuje charitativní spojenectví se sesterskými ženskými organizacemi a pořádá společenské sesterské festivaly.\n\nV 18. století, se i přes zákazy, několik žen stalo členkami zednářských lóží. Ve Francii byly přijaty do tzv. Adoptivního ritu (anglicky \"Rite of Adoption\"). Pracovaly ve 3 stupňovém ritu, stejně jako muži, ale s odlišným obsahem. Tyto lóže byly nezávislé na řádných mužských lóžích. Existovala lóže \"La Félicité\" v Dieppe. Ta fungovala v letech 1766 až 1773. Od roku 1789 byly členkami smíšených lóží ženy z řad vyšší šlechty. Lóže sloužily především k dobročinným účelům. Po francouzské revoluci byla členkou císařovna Joséphine de Beauharnais. Počátkem 19. století byly tyto lóže uspány. Později se objevily podobné lóže ve Spojených státech, kde odlišovaly jen názvy stupňů.\n\nMaria Deraismes (1828–1894), francouzská spisovatelka a bojovnice za ženská práva, byla přijata mezi zednáře 14. ledna 1882, do lóže \"Les Libres Penseurs\" v malé vesnici Pecq na západ od Paříže. Následně rezignovala, později jí bylo umožněno znovu se připojit ke své lóži. Poté, co nedokázala získat funkci v jakémkoliv zednářském řídícím, ona a Georges Martin (1844–1916), francouzský lékař a politik, založili v roce 1883 smíšenou zednářskou lóži (anglicky \"Co-Freemasonry\"), která pracovala podle zednářských ritů. Tato \"Grande Loge Symbolique Ecossaise\" „\"Le Droit Humain\"\". Z tohoto se později stal \"Mezinárodní zednářský řád\" (anglicky \"International Order of Freemasonry\") \"Le Droit Humain\". Annie Besant rozšířila tento fenomén do anglosaských zemí. Neshody ohledně rituálu vedly k vytvoření výlučně ženských lóží v Anglii, odkud se rozšířily do dalších zemí. V německy hovořících zemích patřila mezi členky např. Johanna Sophie Dorothea Albrecht (1756–1840), spisovatelka a herečka. \n\nNa počátku 20. století se \"Grande Loge de France\" pokusila oživit smíšené lóže. Mezi lety 1901 a 1935 jich bylo založeno deset. V roce 1935 se tato lóže rozhodla poskytnout ženám nezávislost. V roce 1945 zahájila svou práci ženská \"Maçonnique feminine\"; která byla přejmenována na \"Grande Loge Feminine de France\", ta byla založena v roce 1952. Zahrnuje asi 30 lóží v Evropě, Africe a Severní a Jižní Americe. Jejich vytvoření znamenalo oficiální konec smíšených lóží. Ženské lóže spolupracují po organizaci \"CLIMAF\" založenou v roce 1982 s přibližně 12 000 členy.\n\nEvropské mužské zednářství sympatizuje se svobodným ženským zednářstvím, které započalo v 90. letech 20. století, kdy zejména francouzské lóže pomáhaly vznikajícímu zednářskému hnutí tím, že v roce 1989 povýšily dost svých členů na 33. stupeň \"Skotského ritusu starého a přijatého\", aby umožnily vytvořit svou vlastní velkou radu, kterou uznaly ostatní kontinentální velké rady tohoto ritu. \"United Grand Lodge of England\" vydala v roce 1999 prohlášení, v němž se uznává, že velké ženské lóže jsou pravidelné ve všem, mimo členů lóži. Přestože nebyly ženy zednářky uznány jako pravidelné, byly uznány jako „obecnou“ součástí zednářství. Postoj většiny pravidelných anglo-amerických velkých lóží je ten, že ženy zednáři nejsou legitimní zednáři.\n\nV roce 2009 byla ve Švýcarsku založena \"Grand Lodge Alpina\" (německy \"Die Schweizer Großloge Alpina\", \"SGLA\"), která deklarovala, že: \n\n\nV roce 2018 byl vydán ve Spojeném království Velké Británie a Irska pokyn, v němž se uvádí, že pokud jde o ženy tzv. transgender: „Svobodný zednář, který po zasvěcení přestane být mužem, nepřestává být zednářem.“ Pokyny rovněž uvádějí, že transgender muži mohou žádat, aby se stali svobodnými zednáři.\n\nObedience je sdružení lóží působících v zemi, a současně organizace, která je zastřešuje a zastupuje navenek. Lóže zásadně fungující jako svrchované a při vytvoření obedience ji přenechávají část své suverenity. Velkolóže má danou strukturu a je vedena voleným předsedou, velmistrem. Pro vznik obedience jsou nutné alespoň tři symbolické lóže. Obedience se dělí na dva typy, první s názvy Velká lóže a druhý zvaný Velký orient. Dále se obedience rozdělují na mužské, ženské a smíšené.\n\nFungování lóže zajišťují volení hodnostáři.\n\n\n\nDalšími důležitými osobami v lóži jsou ceremoniář, pokladník a špitálník, také se používá označení jako almužník či samaritán. Předmět jejich činnosti vyplývá z jejich pojmenování. Důležitou pravomoc v lóži mají také lóžoví soudci.\n\nZednáři se scházejí v tzv. chrámu. Jedná se např. o speciálně upravenou budovu, nebo jen uzavíratelnou místnost, která je vybavená zednářskými předměty a zařízena podle tradice a potřeb obřadů. Na počátku zednářství se bratři scházeli v hospodách. Později si postavili jednotlivé zednářské lóže vlastní sály, vlastní budovy. Interiér chrámu pak odpovídá bohatství a důležitosti lóže. Vybavení mít symboliku, ne okázalost. Odkazuje na zednářské legendy a hodnoty. Při ceremoniálech je osobní prožitek důležitější než správná vizuální podoba věcí. Označení chrám odkazuje Šalamounův chrám a průběh jeho výstavby. Chrám mimo jiné znázorňuje i otevřenost a bratrství.\n\nPodle slov P. Vojtěcha Kodeta, Th.D., O.Carm.: „... \"svobodné zednářství\" je prostředkem, který umožní zasvěcenému členovi dosáhnout prací na sobě samém rozvoje své individuality, ochrání ho, aby se nestal člověkem bezejmenného davu, který nepřemýšlí a dává se jen řídit zvenčí, ale naopak jej vede k uvědomění si ceny své osobnosti.\"\n\nČlenem bratrstva se se může stát každý muž dobrých mravů, jakékoliv rasy, jakéhokoliv náboženského přesvědčení. Základní podmínkou je však víra ve Vyšší Moc. Tedy to, co sami zednáři nazývají Velký architekt všehomíra. Interpretace tohoto je na každém členovi. Pro křesťana to je \"Bůh\", pro judaistu \"Hospodin\", pro muslima prorok \"Mohamed\", pro hinduistu \"Brahmá\", pro jehovistu \"Jehova\", pro zoroastristu prorok \"Zarathuštra\", atd. Může to být také víra v přírodní zákony, které umožnily vznik a vývoj Vesmíru a v něm pak zrod a evoluci živé hmoty našeho Světa.\n\nAdept je termín pro člověka mimo lóži, který se chce stát členem lóže. Tím se stane tak, že oslovil některou z lóží, nebo byl osloven někým z členů. Jak řekl \"svobodný zednář\" pan Tomáš Srb: „\"Adept, kterému mezi námi říkáme hledající, je přiveden do lóže se zavázanýma očima a všichni příslušníci lóže mu mohou pokládat otázky, které považují za odpovídající kroku, který se chystá učinit.\"“  Pokud lóže rozhodne o přijetí kandidáta kladně, je mu z očí sundána páska během první iniciace. Jedná se o závěrečnou a nejdůležitější část přijímacího pohovoru.\n\nSoučásti rituál přijetí nového člena je mezi zednáře probíhá v tzv. „kabinetu rozjímání“ (komůrka rozjímání). Zde adept podepíše „Závazek“, kterým souhlasí s deklarací zásad Velké Lóţe Zemí Českých a všem dalším právně závazným řádům a dekretům z toho vyplývajících. \n\nSvobodní zednáři jsou povinni přísahat. Přísaha je skládána k Bohu, Velkému architektovi všehomíra. Obsahem přísahy je: \n\n\nDále může být obsahem přísahy také mlčení o znacích, gestech, slovech a učení, které mezi sebou bratři používají .\n\nZednáři vytvořil systém zasvěcení (tzv. stupňů), kdy jejich absolvování je spojeno s alegorickým učením metafyzických a morálních pravd. Základní stupně zednářského zasvěcení tzv. \"Modré zednářství\", nebo \"Johannisovo zednářství\", jsou učeň, tovaryš a mistr. Mimo to existují další stupně tzv. \"Červené zednářství\", \"Černé zednářství\" a \"Bílé zednářství.\"\n\nJeho varianty jsou: Schröderův (Hamburský) systém, Feβlerův systém a neutrální systém.\n\nJe původně starší než Staroanglický systém. Je založen na zachování jen nejsilnějších bratrů,\n\nKonzervativní ritus. Tento ritus je charakterizován jako křesťanský, čerpá zejména z hebrejských posvátných knih a židovských spisů, např. Flaviuse Iosephuse.\n\nDělí se na ritus anglické Velkolóže, ritus skotské velké lóže, ritus newyorské velké lóže, ritus irské velké lóže a ritus kubánské Velkolóže a další. Mimo tří stupňů modrého zednářství na něj navazují další stupně, jako stupně Royal Arch, Mark Master a KnightsTemplar. \n\nTento ritus je nejrozšířenějším, bývá označován jako iniciační a tradiční. Má 33 stupňů zasvěcení, které vznikly v 18. století ve Francii. Ritus klade na člena vysoké nároky z hlediska intelektuálního a morálního rozvoje.\n\nRozdělení stupnů:\n\n\nVětšinou se nepracuje na všech stupních. Zednáři je tzv. přeskakují. Některé stupně mají rozsáhlé rozsáhlé iniciační obřady, jiné nikoliv. Z toho důvodu se do některých zasvěcuje a do nějakých je postup sdělen ústně. Ve Skotském ritu jsou z vyšších stupňů adepti nejčastěji zasvěcováni do 4., 12., 13., 14., 18., 28., 30., 31., 32. a 33. stupně.\n\nDílny 31., 32. a 33. stupně se scházejí pouze na svolání nejvyšší rady. Jejich činnost je řízena přímo velkými hodnostáři Nejvyšší rady, která stojí v čele ritu. Tvoří ji nejméně devět, maximálně třicet tři členů. Vedoucím Nejvyšší rady je hodnostář s titulem Svrchovaný velký komandér. Rada uděluje všechny vyšší stupně, počínaje 4. a konče 33. První tři symbolické stupně mají na starost obedience. Rada má právo, se k jejich činnosti vyjádřit. Vydává oficiální stanoviska jurisdikce a ritu navenek, a to v rámci svého teritoria. Ve své jurisdikci má veškerou zákonodárnou i výkonnou pravomoc. Také schvaluje znění všech používaných rituálů. Může dokonce potrestat provinilého bratra(buď zákazem vstupu do lóže na nějaký čas, nebo odebráním stupně).\n\nV zednářských zdrojích je uváděn také jako Opravený skotský režim. Odvolává na skotské systémy, je silně ovlivněn tzv. Řádem zednářských rytířů vyvolených Kohenů Všehomíra a německým řádem Striktní observace.  Ritus je tvořen třemi skupinami: 1. má čtyři stupně, 2. a 3. po dvou stupních. Od ostatních ritů se odlišuje čtyřstupňovým symbolickým zednářstvím. Čtvrtý stupeň, tzv. Skotský mistr svatého Ondřeje, představuje mezistupeň mezi modrými a vyššími stupni. V čele stojí Velkopřevorství.\n\nZakladatelem byl Georges Martin (1844–1916). V roce 1879 se stal členem skotské lóže Jednota a Dobročinnost a posléze velmistrem lóže Volnomyšlenkářů z Pecq. Angažoval se v záměru přijetí žen do zednářských lóží. Tato aktivita měla negativní ohlas v tradičních kruzích velké francouzské lóže.\n\nMisraimský ritus byl založen v 19. století třemi bratry Bédarridovými a obsahuje 90 stupňů. Memfiský má 96 stupňovou hierarchii. Jeho působení bylo zpočátku dosti nestálé, v roce 1815 byla založena v Montaubanu lóže žáků z Menfisu, která o rok později zaniká, v roce 1838 byla obnovena v Paříži. O několik let později, v roce 1849, byla přeorganizována a počet jejich stupňů se ustálil. Velký orient k tomuto ritu přistupoval velmi odmítavě. \n\nŠvédský ritus je charakteristický svou mystičností a náboženským rázem. Jeho zakladatelem byl představený sedmé provincie německé striktní observance a nositel titulu „Šalamounův vikář“, princ Charles. Dodnes je stejným symbolickým jménem titulován nejvyšší představitel švédských zednářů. Ritus má 12 stupňů a v jeho čele stojí švédský král zvaný „Salamonis santificatus, illiminatus magnus Jehova“, „vládnoucí mistr“, „Šalamounův vikář“. \n\nVlastní ritus \"VLČR\".\n\nSvobodní zednáři vyvinul komplexní rituály odvozené z rituálů používaných v lóžích středověkých zednářů, s doplněním o současné prvky. Mezi ně patří např.:\n\n\nSvobodné zednářství dále obsahuje rituály, které jsou určené pro zvláštní či výjimečné příležitosti, např. rituál vnesení světla do lóže; rituály pro zednářské svátky (svatojánské slavnosti), rituál ustanovení kolegia hodnostářů lóže, smuteční rituál za zemřelého bratra apod. Zvláštní rituál představuje tzv. lóžová tabule, při které členové zasedají ke stolu a přijímají potravu.\n\nZednářské rituály mají posílit bratrské pouto, smysl pro komunitu a identitu, a také zavést vhodnou vznešenou atmosféru přispívající k poznání a sebereflexi. Při práci nosí zednáři bílé rukavice a zástěry. Symbolika zasvěcení (33 stupně) vyvolává kontroverzi, což tvrdí bývalý bratr dr. Maurice Caillete, při iniciaci na 33. (nejvyššího) stupeň, bratr podstupující zasvěcení zašlapává do písku papežskou mitru (anglicky \"Papal tiara\").\n\nV 18. a 19. století byl komunikační jazyk v lóžích francouzština, angličtina. Na počátku 20. století bylo ve Švýcarsku experimentálně představeno esperanto, při mezinárodních setkáních bratrů. Obecným jazykem v lóži je mateřský jazyk, resp. úřední jazyk země, kde se lóže nachází. V Česku jsou lóže, kde lze pracovat v jazyce anglickém, francouzském, italském, německém.\n„\"Symbol je viditelným znakem neviditelné skutečnosti.\"“\n\nPůvod symbolů byl v dobách kamenických cechů. Zde byly nejčastější řemeslné pomůcky jako: kružidlo (představuje povinnost), kladivo (práci), úhelník (poctivost), pravítko, krokvice a jeden z nejdůležitějších symbolů, hrubý, neotesaný kámen. Některé symboly mají svůj původ v Bibli. Zednářský symbolismus také čerpá z tradice Rosekruciánů a skrze ně z alchymistické symboliky. Existují ještě další symboly, které pocházejí ze starověkých iniciačních tajemství, zejména z egyptských a eleusinianských mytologií, jakož i ze slunečních božstev a pythagorejských mýtů. Velká část symboliky je křesťanského a gnostického původu, některé symboly byly vypůjčeny z rytířského symbolismu. Symbolika \"svobodného zednářstv\"í označuje „stavbu“ jako povinnost a úkol zednáře. Symboly v zednářství jsou chápány jako znaky intelektuální a duchovní dimenze, nikoli náboženské a okultní. Zednářské symboly nejsou explicitní a mohou podléhat individuálním interpretacím samotných zednářů.\n\nSymboly prvních tří stupňů tzv, modrého zednářství, se dle Skotského ritu starého a přijatého, dělí na několik skupin:\n\n\n\n\n\n\nPřesné informace o symbolice a zednářských rituálech jsou jistým druhem tajemství, které si bratři předávají mezi sebou. \n\nTajemství lze rozdělit do několika skupin:\n\n\n\nKoncept tajemství je základním prvkem \"svobodného zednářství\", stejně jako rozdělení lidí na zasvěcené, tedy bratry a profany, tedy světské. Skutečná, nebo údajná zednářská tajemství jsou součástí jejich legend. \"Svobodné zednářství\" je v zásadě tajemství všeho, co se děje v lóži od jejího otevření po uzavření.\n\n\"Svobodní zednáři\" mají svůj vlastní kalendářní systém, který počítají od Anno Lucis. Tento systém vytvořil irský biskup James Ussher (1581 – 1656). Výjimku tvoří \"Rytíři slunce\", což je 28 stupeň skotského ritu. Ti neuznávají letopočet a místo něj píší sedm nul.\n\nV lóžích platí zákaz hovorů, diskuzí o politice, politické ideologii konkrétní strany nebo náboženství. Tento zákaz se poprvé objevil ve \"Starých povinnostech\". Ty byly zavedeny v platnost při ustanovení \"Veliké lóže Anglie\" (\"United Grand Lodge of England\") kazatelem Jamesem Andersonem, který je napsal a vydal v roce 1723 a jsou stále považovány za základní zednářský zákon všech zednářských lóží. Říká se v něm:„\"Neměli byste dělat ani říkat nic, co by mohlo ublížit nebo znemožnit příležitostnou a přátelskou konverzaci. Protože to by nepříznivě ovlivnilo naši harmonii a zmařilo dobrý záměr, který sledujeme. Z tohoto důvodu nelze do chrámu, lóže přinášet žádné osobní posměšky a argumenty a rozhodně žádné spory ohledně náboženství, národnosti, nebo politiky.\"“Např. v \"Grand Orient de France\" jsou zednáři a jejich lóže mnohem více zapojeny do každodenního kulturního a politického života.\n\nV 1748, jeden ze zednářů Charles Louis Montesquieu osobně obhajoval princip demokratického dělení sil na tři prvky „politické síly”, tedy: legislativu, výkonnou moc a jurisdikci.\n\nDne 24. května 1773 bylo ve Francii, v \"Grand Orient de France\", vytvořena \"Grande Loge Nationale\" a v roce 1775 byla v oběžníku nalezena slova „\"Zákon je projevem vůle široké veřejnosti\"!“. Rozdělení pravomocí dle Montesquieu došlo 26. srpna 1789 v Deklarace práv člověka a občana. Tehdy hrdě hovořil o „občanech zednářské demokracie“.\n\nRok po vyhlášení americké Deklaraci nezávislosti, 4. července 1776, odjel markýz de La Fayette do Ameriky, kde dobrovolně bojoval za americkou nezávislost a její ideály rovnosti, svobody a spravedlnosti. Bojoval za protestantská občanská práva a zrušení otroctví. Jako demokrat a obhájce svobody prosazoval demokracii a lidská práva, která Thomas Jefferson sepsal ve Virginii v roce 1776. V té době byl často v přítomnosti George Washingtona. V Americe byl přijat do zednářské vojenské lóže v Morristownu. Když se vrátil do Francie, lidé ho triumfálně přivítali a Ludvík XVI. jej pozval na osobní schůzku. Ve Francii se stal členem Loge \"Contrat Social\".\n\nPo Georgi Washingtonovi bylo několik dalších prezidentů členy lóží, např. James Monroe, Theodore Roosevelt a Harry S. Truman, který veřejně obhajovali principy \"svobodného zednářství\" ve Spojených státech.\n\nSvobodní zednáři se zavázali k mezinárodnímu porozumění. Na konci 19. století redaktor Lipských Freimaurer-Zeitung, Carl Pilz, kritizoval „národní nenávist“ mezi evropskými národy. Uvedl, že sen o „světovém bratrství“ by „zůstal zachován tak dlouho, dokud by jeden národ nenávistně nerozdělil další národ“.\n\nPo první světové válce byli německý ministr zahraničí Gustav Stresemann a francouzský premiér a později ministr zahraničí Aristide Briand mezi stoupenci mezinárodního mírového úsilí a Společnosti národů. Oba spojilo zednářství. Aristide Briand kritizoval tvrdé podmínky Versailleské mírové smlouvy proti Německu a následně musel v roce 1922 rezignovat. Gustav Stresemann zastupoval zednářské hodnoty v Německu tak, že vedl kampaň za mírovou dohodu s Francií a za přijetí Německa do Společnosti národů. Když v roce 1926 uspěl, použil ve veřejné inaugurační řeči zednářský slovník. Za své úsilí obdrželi Gustav Stresemann a Aristide Briand v roce 1926 Nobelovu cenu za mír. V roce 1928 byl Aristide Briand iniciátorem \"Briand-Kelloggskému paktu\". Stresemann se zasadil o to, aby se Německo připojilo k \"Briand-Kelloggskému paktu,\" kde je uvedeno, že: „válka považována za čin v rozporu s mezinárodním právem.\"\n\nV roce 1955 bylo dílo Ludwiga van Beethovena a báseň Friedricha Schillera Óda na radost, zpracováno zednářem Richardem Mikulášem Coudenhove-Kalergi jako evropská hymna. Text popisuje zednářský ideál společnosti rovných lidí, kteří jsou spojeni svazkem přátelství. Báseň byla diskutována v zednářské lóži \"Zu den drei Schwertern und Asträa zur grünenden Raute\" v Drážďanech.\n\nNapř. v německé politice byli zednář: německý federální ministr a politik Thomas Dehler (1897–1967), hesenský premiér Holger Börner (1931-2006) také veřejně vyznal zednářství. Ve Švýcarsku byl prvním federálním prezidentem a dlouholetým federálním poradcem Jonasem Furrerem. Mezi rakouskými politiky konce 20. století to byli byli: kancléř Fred Sinowatz a vídeňský starosta Helmut Zilk.\n\nMnoho z islámských argumentů proti zednářství je úzce spjato s antisemitismem i antisionismem. Existují kritiky, které ukazují údajné na propojení \"svobodného zednářství\" s Al-Masih ad-Dajjal, což je v Koránu označení pro falešného Mesiáše. Někteří muslimští antizednáři tvrdí, že zednářství propaguje zájmy židů po celém světě, a že jedním z jeho cílů je zničit mešitu Al-Aqsa, aby se znovu postavil Šalamounův chrám v Jeruzalémě. V článku 28 deklarace, Hamas uvádí, že svobodní zednáři, rotariáni a další podobné skupiny„ pracují v zájmu sionismu a podle jeho pokynů ...“\n\nMnoho zemí s majoritní muslimskou populací nedovoluje zednářská lóže na svých územích. Země jako Turecko a Maroko umožnily zřídit velké lóže, v zemích jako Malajsie a Libanon, existují oblastní velké lóže, které jsou řízeny na základě příkazu nadřízení lóže.\n\nV Pákistánu bylo v roce 1972, na základě nařízení premiéra Zulfiqara Ali Bhutta, \"svobodné zednářství\" zakázáno a chrámy byly zabaveny vládou.\n\nZednářské lóže existovaly v Iráku již v roce 1917, kdy byla otevřena první lóže pod \"United Grand Lodge of England\". Devět lóží existovalo ještě v 50. letech 20. století a \"Skotská lóže\" byla založena v roce 1923. Pozice zednářů se po revoluci změnila a všechny lóže byly v roce 1965 uspány. Tato situace byla později posílena za Saddáma Husajna, kdy byl trest smrti byl „vyměřen“ těm, kteří „propagují nebo uznávají sionistické principy, včetně \"svobodného zednářství\", nebo kteří se sdružují s sionistickými organizacemi“.\nŽidovský život v Německu byl až do 19. století značně ztížen. V roce 1841 byl židovský makléř \"Harry Lipschütz\" odmítnut z náboženských důvodů při vstupu mezi zednáře, a to do lóže v Hamburku. Krátce nato byl přijat po rozhodnutí \"Velké lóže v Hamburku\" (německy \"Großen Loge von Hamburg\"), protože podle stanov nebylo dovoleno odmítnutí čekatele z důvodu náboženství. \n\nV knize \"Allgemeine Handbuch der Freimaurerei\" z roku 1900, je záznam, že: „Židé a muslimové mohou být členy lóží. V roce 1725 v lóži \"U růže\" v Cheapside, kdy se dne 22. září konalo setkání zednářů, bylo na seznamech již 1725 židovských jmen. Tradovalo se, že záměrem povolení vstupu i jiných věřících, bylo zmírnit napětí uvnitř křesťanských církví a uskutečňovat myšlenku Komenského […].“ Teprve v 19. století měli židé právo navštěvovat pouze německé zednářské lóže, to díky tlaku zednářů z Francie a Anglie. „Osvícení bratři, kteří by to mysleli jinak, jako např. Lessing, byli výjimkou.\"\n\nNa konci osmdesátých let 18. století se v Berlíně setkala tzv. \"Toleranční lóže\" (německy \"Toleranzloge\"), která se těšila přízni vlády, ale záhy byla uspána. Při vyšetřování lóže \"Asträa\"v v Ulmu, v roce 1810, byl položen dotaz, zda smí lóže přijímat židy, bylo odpovězeno, že ne. Ve Francii však byli mezi zednáři členové židovského vyznání, kteří takovéto odmítnutí neobdrželi. Byli členy, stejně jako mnoho křesťanů \"Velkého Orientu\", a dostali povolení k založení lóže ve Frankfurtu nad Mohanem, která byla v roce 1808 pojmenována \"L’Aurore naissante\". Jednalo se o první tzv. židovskou lóži, kde byli např. Ludwig Börne, Berthold Auerbach, Gabriel Riesser z Hamburku, Isaak Markus Jost, Michael Creizenach.\n\nOrganizace B'nai B'rith, jejímž členem byl také Sigmund Freud, pracuje od roku 1843 do současnosti. Pokud jde o intelektuální obsah a organizační strukturu, ta je podobná se svobodnými zednáři, ale je vyhrazena pouze pro židy.\n\nKritici \"Svobodné zednáře\" chápou jako náboženskou organizaci. \"Svobodní zednáři\" toto odmítají a označují se za \"bratrstvo\". Postoj k náboženství se liší podle doby a regionů. \"Svobodní zednáři\" mohli a mohou vyznávat rozdílná náboženství.\n\nKonflikt mezi katolickou církví a zednářstvím začal, v první polovině 18. století. Papež Klement XII. vydal 28. dubna 1738 apoštolskou bulu In Eminenti, kterou zakazoval katolíkům vstup a příslušnost k zednářským lóžím pod trestem exkomunikace. \"Svobodné zednářství\" prohlásil za kacířství a poznamenal, že katolík by se neměl připojit k organizaci, jejíž cíle jsou nejasné. V roce 1834 pak byli zednáři zatraceni encyklikou \"Humanum Genus\" papeže Lva XIII. Od pontifikátu Jana Pavla II. byl tento zákaz upraven. Již se nehrozilo exkomunikací, ale bylo sděleno, že příslušnost k tajným společnostem je zakázána. Od té doby byly podobné buly vydávány různými papeži až do konce 19. století. V mnoha z nich bylo zednářství označováno jako sekta.\n\nV kontextu s Velkou francouzskou revoluci a záměrně organizované sekularizace, která doprovázela revoluci, vytvořily proti církevní postoje zednářů nový základ antagonismu. Někteří zednáři, v tradičně katolických zemích, jako protipól k církvi, přijali za svou duchovní cestu studium některý knih od Voltaira, které byly zakázané. Papež Leo XIII. v \"Humanum Rodus\" napsal, že s\"vobodné zednářství\", vyznávající ideály univerzální rovnosti a sekularismu, může připravit cestu pro komunismus.\n\nVe 20. století se několik katolický představitelů a zednářů chtělo zapojit do dialogu. Několik názorů tradičně připisovaných zednářství, jako je deismus, snaha o sekularismus státu, boj proti určitým vírám hluboce zakořeněným v katolicismu, které \"svobodné zednáři\" nazývají „pověry“, byly v rozporu s teologií a naukou katolické církve. Mezi katolickými organizacemi, které se zajímaly o toto téma, byla např. Militia Immaculatae (česky Rytířstvo Neposkvrněné). Její zakladatel Maksymilian Maria Kolbe (1894–1941) nabádal k tomu, aby se věřící modlili za členy zednářských lóží. Statut této organizace měl jako hlavní cíl „usilovat o přeměnu hříšníků, kacířů, schismatiků a pod., stejně jako zednářů. Současně orodovat za všechny o ochranou a podporu u Panny Marie. Hlavní strategie byla „především modlitba.“\n\nMezi členy zednářů byli panovníci i biskupové, např. britský král Jiří IV.; spekuluje se o papeži Piovi IX., který se ale později k řádu nehlásil, byl lóží vyloučen. Někteří zednáři byli zastánci deismu, někteří byli židé. Vliv náboženství na činnost lóží je v dnešní době ještě menší.\n\nPo založení zednářství v Anglii, okolo 1717, se dál šířilo po celé Evropě a také do Florencie a Říma (po roce 1733). Pod vlivem svaté inkvizice byla svolána konference ve Florencii. Účastnili se jí kardinálové Ottoboni, Spinola a Zondadari. Následně v průběhu dalších let byly vytvořeny dokumenty, které zednáře omezovaly a exkomunikovaly.\nLéo Taxil, vyvolal v 19. století svými názory obrovskou vlnu nenávisti k zednářům. Původně byl založením volnomyšlenkář, který se přidal k zednářům. Odtud vystoupil a přešel na stranu katolické církve. Ve svých knihách, např. \"Les FreresTrois – Points\", \"Les Soeursmaçonnes\". Popisoval zednáře jako uctívače ďábla, šarlatány a rituální vrahy. K jeho názoru se přidali další autoři, kteří fabulovali na stejné téma. Léo Taxil v roce 1897 veřejně přiznal svou činnost, jako klamnou a lživou.\n\nV Kodexu kanonického práva z roku 1917 byl kánon 2335, který uváděl, že:\n\nToto ustanovení zůstalo v platnosti až do vydání nového kanonického zákona tzv. \"Deklarace o zednářství\" (\"Declaratio de associationibus massonicis\") v roce 1983. Na přípravě se podílela Kongregace pro nauku víry. Proběhla diskuze o vypuštění, nebo zachování kánonu 2335, který byl následně odstraněn a nahrazen kánonem 1374, který obecně formuloval zákaz příslušnosti k jakékoli organizaci jednající proti církvi, aniž by byly jasně uvedeny sankce za ohrožování zájmů katolické církve.\n\nDne 26. listopadu 1983, v předvečer oznámení nového kodexu, se objevila deklarace Kongregace pro nauku víry, v jejímž čele stál kardinál Joseph Ratzinger, která jasně stanovila, že všechny formy zednářského hnutí patří do kategorie „sdružení jednajících proti církvi“, a proto:\n\nBěhem audience, kterou kardinálovi Ratzingerovi, poskytl Jan Pavel II., bylo toto prohlášení schváleno a nařízeno jeho zveřejnění. V praxi to znamená, že katolíci nemohou být zednáři bez rizika vážného konfliktu se svým svědomím. V obsahu dokumentu bylo uvedeno, že zednářské principy jsou neslučitelné s učením katolické církve. Věřící, kteří by se stali členy lóží, se nacházejí ve stavu těžkého hříchu a nemůže jim být poskytnuto svaté přijímání. Tímto dokumentem se rovněž potvrdilo vyjádření z let 1974 a 1981, které zakazovalo katolíkům vstup do zednářských lóží pod trestem exkomunikace.\n\nDokument z 26. listopadu 1983 mimo jiné obsahoval:\n\nV Kodexu kanonického práva z roku 1983 bylo s\"vobodné zednářství\" zahrnuto v kánonu 1374 do obecného pojmu „sdružení, která brojí proti církvi“.\n\nOdkazy na zednářství zůstaly dodnes v některých církevních řádů, které již nejsou formálně strukturami katolické církve, se kvůli svému původu a historii cítí povinny odkazovat na oficiální katolické učení. Jedním z takových řádů je Řád svatého Lazara, který vychází z tradice křížových výprav \"Ordo Militaris et Hospitalis Sancti Lazari Ierosolymitani\". V roce 2013 velmistr Orleánská obedience, Jan Josef IV. Dobřenský, velmistr Emeritus, princ Charles-Philippe Marie Louis d'Orléans, duchovní ochránce a generální kaplan Dominik Duka, podepsali prohlášení, ve kterém bylo mimo jiné zdůrazněno, že „\"Řád žádá každého postulata, aby se zavázal dodržovat nařízení Kongregace pro nauku víry o odmítnutí členství ve svobodném zednářství, které schválil Jeho Svatost papež Jan Pavel II. 26. listopadu 1983.\"“\n\nPřístup Apoštolské episkopální církve katolické (AEC) byl vyjádřen v Deklaraci „Apoštolská biskupská církev a zednářství“ ze dne 1. srpna 2017. Její představitel, biskup Vlastimil Šulgan řekl: „\"Někteří tvrdí, že zednářství je proti pravoslavnému křesťanství, protože podporuje formu synkretismu, nebo jinak narušuje křesťanské přesvědčení a zodpovědnost,\"“ a dále pokračuje „\"lidé úzce spjatí s AEC byli v některých případech zodpovědní za zachování a znovuobjevení aspektů zednářské tradice, která by byla jinak ztracena nebo zapomenuta.\"“\n\n\"Viz. také: Obdarování (mormonismus)\"\n\nExistuje názor, že Joseph Smith, který krátce patřil k neregulérní lóži v Illinois, byl inspirován zednářskými obřady, které z části přenesl do církve Mormonů. Také několik dalších prezidentů Církve Ježíše Krista Svatých posledních dnů byli zednáři. Mormoni často popírají zednářské vlivy. Podobnost některých ceremonií při obřadech vychází z principu uctívání v Jeruzalémském chrámu.\n\nČelní četní představitelé protestantské aristokracie a buržoazie, byli členy zednářských lóží, zejména v německy mluvících zemích v 19. století. Podobně jako ve Velké Británii a Spojených státech. Např. se jednalo o Johanna Caspara Bluntschliho, Gebharda Leberechta von Blüchera, a Johanna Wolfganga von Goetheho.\n\nDne 13. října 1973, došlo mezi členy \"Velké lóže Německa\" (německy \"Vereinigten Großlogen von Deutschland\") a zástupci Evangelické církve v Německu (německy \"Evangelische Kirche in Deutschland\"), k podpisu tzv. \"Tutzingenovy deklarace\" (německy \"Tutzinger Erklärung\"), kde se psalo, že vstup evangelíků do zednářských lóží je „ponecháno na uvážení každého jednotlivce“.\n\nV Rakousku-Uhersku, resp, českých zemích došlo během osvícenství k rozšíření zednářství rovněž mezi evangelíky. Podíl na tom mělo i prosazení tolerančního patentu císaře Josefa II., které umožnilo evangelíkům jejich působení a šíření vzdělanosti.\n\nDochované záznamy Hlavního říšského bezpečnostního úřadu (německy \"Reichssicherheitshauptamt\", RSHA) doložily perzekuci zednářů během holocaustu. Dr. Franz Six (1909–1975), byl nacistický úředník v hodnosti SS-Brigadeführer, který byl jmenován Reinhardem Heydrichem jako vedoucí oddělení Amt VII, v úřadu RSHA. Do jeho působnosti patřily „ideologické“ úkoly, vytvoření antisemitické a antimonistické propagandy. Přesný počet obětí není přesně znám, historici odhadují, že za nacistického režimu bylo zabito 80 000 až 200 000 zednářů, jen v Německu. Zednáři, kteří byli v koncentračních táborech klasifikováni jako političtí vězni, byli na oděvu označeni obráceným červeným trojúhelníkem. Hitler věřil, že zednáři podlehli Židům, kteří se spikli proti Německu. \n\nOdznak malého modrého květu Pomněnky lesní (anglicky \"The small blue forget-me-not flower\") byl poprvé použit ve velké lóži \"Zur Sonne\", v roce 1926, jako znak na výroční zednářské konferenci v Brémách. V roce 1938 byl pro každoroční sjezd nacistické strany \"Winterhilfswerk\", a každoroční charitativní setkání \"Nationalsozialistische Volkswohlfahrt\", vybrán stejný odznak, který byl shodou okolností vyroben ve stejné továrně jako původní zednářský odznak. Tato náhoda umožnila svobodným zednářům nosit již zapomenutý odznak jako tajné znamení členství v zednářské lóži.\n\nPo druhé světové válce byl tento odznak znovu použit jako zednářský symbol v roce 1948 při prvním výročním shromáždění \"Vereinigte Großlogen von Deutschland\". Odznak je nyní nošen v klopě kabátu zednáři po celém světě, jako připomínka na všechny, kteří trpěli ve jménu zednářství, a zejména na ty, kteří zemřeli při holocaustu.\n\nPřed a během druhé světové války byla nacisty zabavena řada knih a dokumentů. V roce 1933 zabavuje SS v Düsseldorfu archiv lože \"Zu den drei Verbündenten\". Jako centrální sklad zabavených knih sloužila městská knihovna v Mnichově. V roce 1938 byl pověřen archivací těchto předmětů Franz Six. Např. po anšlusu Rakouska přivezlo speciální komando z tamních lóží téměř 60 tisíc svazků. Six nechal vytvořit depozit v jedné z devíti německých loží, přesněji ve \"Velké provinciální lóži svobodných zednářů Německa v Berlíně\". Při náletech na Německo došlo k poškození této budovy a vše bylo převezeno na odlehlé místa říše, a také např. do Protektorátu Čechy a Morava, např. na hrad Houska, zámek Horní Libchava, zámek Mimoň a další místa. Z téměř 2 000 000 knih byla hlavní část přesunuta do Kladska a na Hrad Houska. Na těchto svou místech byla uložena především okultní literatura na téma alchymie, hypnóza , kabala, věštění, telepatie. V květnu 1945 SS konfiskovalo odhadem 4 500 000 zednářských knih ze 3 000 zednářských lóží.\n\nPo skončení války, v červnu 1945 se Severočeská kulturní komise prostřednictvím svého zaměstnance Josefa Scheybala informovala nadřízený orgán v Praze, že na hradě Houska, zámcích Falkenburg a Zákupy, bylo uloženo velké množství knih. Např. v Mimoni jich bylo až 1 500 000 kusů. Úředník Národní a univerzitní knihovny, Miroslav Paťava, byl pověřen inventarizací. Např. v sále zámku v Mimoni našel knihy s razítkem \"Sicherheits-hauptamt SS\". Na hradě Houska našel knihy zednářských lóží. Po inventarizaci došlo k zapečetění místností, budov a čekalo se na rozhodnutí. \n\nV roce 1948 byl tlak státu na přebírání zámků, kde byly knihy deponovány. V jednom z nich měl například vzniknout Dům národního zdraví. Sbírky knih, které se ocitly na území Československa, mohly být svěřeny např. Národní kulturní komisi, Sběrným surovinám, ev. podniku Antikva, který obchodoval se starými tisky. Knihy byly na zámcích až do počátku 21. století.\n\nV roce 2015 Národní knihovna vytřídila pro původní majitele přibližně 150 000 knih. Došlo k tomu prostřednictvím bývalého ředitele Krajské vědecké knihovny v Liberci, Adama Kretschmera, který vše zdokumentoval a vydal ve Sborníku Národního muzea v Praze.\n\nKarl Marx a Friedrich Engels povzbuzovali dělníky, aby četli díla Voltaira, byl také jedním z nejuznávanějších filosofů Sovětského svazu. V 10. kapitole III. svazku Kapitálu srovnává Karl Marx solidaritu kapitalistů při využívání dělnické třídy se solidaritou zednářů.\n\nEugène Pottier, autor socialistické Internacionály, byl zednář a jeho píseň byla od roku 1917 do roku 1944 hymnou sovětského Ruska a Sovětského svazu.\n\nTzv. Čtvrtá internacionála (trockisté) zakázala svým členům vstup ke svobodným zednářům. To z důvodu, že si zednáře spojovali s kapitalistickými vrstvami. \n\nVe střední a západní Evropě byli mezi komunisty zednáři, např. v PCF, Gilles Marcel Cachin, šéfredaktor časopisu této strany (L'Humanité) byl zednář. \n\nLóže nemohly oficiálně působit v zemích východního bloku. Mnoho komunistických a socialistických stran vydalo své vlastní zákazy vstupu do lóží svým členům.\n\n\n\n\"(Řazeno dle data publikování.)\"\n\n\n\n\n\n\n\n\n\n\n\n\n\n\n\"(Řazeno abecedně, podle příjmení.)\"\n\nMezi známé zednáře patřili např.: Edwin Eugene Aldrin, Jr., Jean le Rond d'Alembert, Salvador Allende, Louis Daniel Armstrong, François Marie Arouet, Kemal Ataturk, Johann Sebastian Bach, William Count Basie, Ludwig van Beethoven, Irving Berlin, Henri Marie Beyle, Buffalo Bill, Simon Bolivar, Robert Burns, George Byron, Alfred Edmund Brehm, Giosue Carducci, Giacomo Casanova, Sean Connery, James Cooke, Davy Crockett, Aleister Crowley, Georges Danton, Erasmus Darwin, John Theophilus Desaguliers, Charles Dickens, Denis Diderot, Benjamin Disraeli, Arthur Conan Doyle, Gustave Eiffel, Edward Kennedy \"Duke\" Ellington, Julius Evola, Douglas Fairbanks, Enrico Fermi, Johann Gottlieb Fichte, Alexander Fleming, Aleksander Fredro, Giuseppe Garibaldi, George Gershwin, Johann Wolfgang Goethe, Andre Gide, Cyprian Godebski, Carlo Goldoni, King Friedrich der Grosse, Charles F. Haanel, Oliver Norvell Hardy, Franz Joseph Haydn, Heinrich Heine, Claude Henri Helvetius, Johann Gottfried Herder, Hermann Hesse, Victor Hugo, Alexander Humboldt, Marc Chagall, Charlie Chaplin, Sir Winston Leonard Spencer-Churchill, Christian Jacq, Edward Jenner, Carl Gustav Jung, Vuk Stefanovic Karadzic, Rudyard Kipling, Tadeusz Kosciuszko, Oliver Kromwell, Piotr Kuncewicz, Mikhail Illarionovich Kutuzov, Gotthold Ephraim Lessing, Cezary Leżeński, Charles Augustus Lindbergh, Robert Livingstone, František I. Štěpán Lotrinský, Joseph de Maistre, Giuseppe Mancini, Cecil B. DeMille, Adam Mickiewicz, Honore Mirabeau, Charles Montesquieu, Karl Philipp Moritz, Wolfgang Amadeus Mozart, Motílál Néhrú, Julian Ursyn Niemcewicz, Andrzej Nowicki, Albert Pike, Alexander Pope, Stanisław Kostka Potocki, Pierre Joseph Proudhon, Mihajlo Pupin, Alexandr Sergejevič Puškin, Francois Rabelais, Franklin Delano Roosevelt, Henryk Rzewuski, Salvatore Quasimodo, Walter Scott, Jean Sibelius, Friedrich Schiller, Heinrich Schliemann, Franz Schubert, Andrzej Strug, Jonathan Swift, Rabindranath Tagore, Lev Nikolajevič Tolstoj, Anthony Trollope, Kurt Tucholsky, Ivan Sergejewitsch Turgenjew, Mark Twain, George Washington, Duke of Wellington, Christoph Martin Wieland, Oscar Wilde a mnoho dalších.\n\n\"(Řazeno abecedně, podle příjmení. Jedná se především o členy z období 1918–1951.)\"\n\nMezi známé české zednáře patřili např.: Karel Ančerl, Edvard Beneš, František Bílek, Ignác Antonín Born, Ignác Cornova, Karel Jan z Ditrichštejna, Josef Dobrovský, František Ladislav Čelakovský, Josef Čapek, Karel Čapek, František Drdla, Viktor Dyk, Alois Eliáš, Josef Václav Frič. František Gellner, Adolf Girschick, Jiří Guth-Jarkovský, Václav Maria Havel, Václav Hora, Arnošt Arna Juránek, Alfréd Justitz, Jan Kapras, Jiří Karásek ze Lvovic, Václav Klofáč, Jaroslav Kocian, František Křižík, Jaroslav Kvapil, Kamil Krofta, Josef Svatopluk Machar, Ladislav Machoň, Jan Masaryk, Alfons Mucha, Vojtěch Náprstek, Jan Neruda, Bohumil Němec, František Palacký, Vilém Pospíšil, Jaroslav Preiss, Antonín Jaroslav Puchmajer, Jan Evangelista Purkyně, Alois Rašín, František Ladislav Rieger, Hubert Ripka, Karel Sabina, Jiří Sedmík, Josef Scheiner, František Sís, Josef Skupa, Jiří Arvéd Smíchovský, Viktor Stretti, Jiří Syllaba, Ladislav Syllaba, Jan Syrový, Pavel Josef Šafařík, Přemysl Šámal, Zdeněk Štěpánek, Antonín Švehla, Milan Rastislav Štefánik, František Táborský, Jan Thon, Vlastimil Tusar, Josef Kajetán Tyl, Josef Volf, Karel Weigner, Karel Weinfurter, Jan Zázvorka Julius Zeyer a mnoho dalších.\n\n\nPojem \"svobodní zednáři\" se stal označením, které si oblíbili příznivci nejrůznějších konspiračních teorií. Často se mluví například o židozednářích, což mají být příslušníci spiknutí vedeného Židy, jež je namířené proti křesťanům, popřípadě Árijcům. Na základě různých znaků a legend, např. v lóžích využívané Davidovy hvězdy, tzv. hexagramu, se objevují v zednářství hebrejské znaky a symboly. Legendy a jména postav převzaté ze Starého zákona mají s židovskou náboženskou literaturou málo společného, podobně jako zednářské nauky se čtyřmi základními oddíly Kabaly.\n\nV přeneseném smyslu se slovem „zednáři\" označuje každá, i jen hypotetická „tajná\" organizace, která je napojena na vlivné osobnosti a využívá tohoto vlivu pro své nekalé a často nelegální záměry. Například Gustav Meyrink, ač sám člen zednářské lóže, ve svém nejslavnějším románu Golem označuje slovem „zednáři\" pedofily, kteří díky vlivným stykům unikají zatčení a trestu. Ve stejném smyslu se dnes používá spíše označení „mafie\" (tzv. soudcovská mafie apod.).\n\nSe zednářstvím bývají také nesprávně spojovány jiné organizace, jako např. Rotary Club a Lion’s Club.\n\nZa zednáře byl označováni T.G.M. V Rakousku-Uhersku, bylo \"svobodné zednářství\" zakázané. Kdo chtěl někdo někoho z jakéhokoli důvodu veřejně zostudit, diskreditovat, označil jej za zednáře. Stalo se to i v případě T.G.M., který měl v roce 1905 přednášku v polském Gdaňsku. Jak uvedl šéfredaktor časopisu Regenerace Jakub Malina: „T. G. Masaryk měl v Gdaňsku na setkání členů Řádu dobrých templářů přednášku o škodlivosti alkoholu. Tento řád ovšem považovaly tehdejší katolické kruhy za zednářskou organizaci, takže časopis Čech, blízký pražskému arcibiskupství, osočil Masaryka ze spojení se zakázanými zednářskými kruhy. Masaryk na to odpověděl, že zednářství je filosofické společenství a nevidí na něm nic špatného, on však zednářem není, protože to pokládá za historicky překonané.\"\n\nNa spojení Charty 77 a zednářů bylo poukazováno zejména v tom smyslu, že přibližně osm desítek zakladatelů a z toho bylo 42 mluvčích, byli členové rodin jako např. rodin: Havlovi, Dienstbierovi, Pithartovi, Šabatovi, Uhlovi, Müllerovi, Tesařovi, Paloušovi, Rumlovi, Pelikánovi, Šternovi, Kantůrkovi a Kocábovi. Autor článků uvádí, že všechny tyto rodiny byli exkomunisté, a nebo jejich potomci, nebo \"svobodní zednáři\", a nebo jejich potomci. Výroční 40. let od založení Charty 77 zakladatelé a signatáři sešli tzv. Havlově Lucerně, která byla kdysi zásluhou Miloše Havla, pod vlivem nacistů.\n\nZa zednáře byl označen Václav Havel, když při svém zvolení prezidentem ČSSR 29. prosince 1989 šel po nádvoří Pražského hradu s kalhotami, které vypadaly jako krátké. Jistá paní Renata S., která počátkem devadesátých let pracovala v Oděvní službě Praha k tomu řekla: „Nevím, jak k tomu došlo, ale po revoluci šili Václavu Havlovi oblek na ceremoniál právě v jednom, nejslavnějším, salónu Oděvní služby. ... Mistra, který oblek šil a bral na něj míru, jsem osobně znala, jen si už nepamatuji jeho jméno. Byla to vzrušená doba, on byl rozrušený z toho, že bere míru Václavu Havlovi, že vidí slavného disidenta a nyní prezidenta zblízka, a zapomněl mu při měření nechat nazout si boty.\"\n\nDalší spekulace o tom, že je zednář se objevila při ukládání jeho ostatků do hrobu v lednu 2012.\n\nV roce 2013 ČSSD potvrdila pozici předsedy Bohuslava Sobotky. Následně se setkal s Andrejem Babišem v Průhonicích. Media na fotografiích zachytila zvláštní podání ruky. Server FreeGlobe, který je označován za prokremelský server, to označil jako zednářský pozdrav a vyvolal konspiraci, že oba představitelé jsou zednáři, že v ČR bude zednářská vláda.\n\nV rozvinutých zemích existují organizace vytvořené podle zednářství pro děti zednářů a mladé lidí (zednářská mládež). Např. DeMolay International pro chlapce, nebo Order of the Rainbow Girls.\n\nSe \"svobodnými zednáři\" bývají spojovány např. tyto organizace:\n\n\nOd spojení se zednáři se distancují např. společenství jako Rotary International, Nadace Stefana Batoryho, která působí v jen Polsku.\n\nNěkteří zednáři stáli při založení organizací jako např. \n\n\n\n\"Řazeno abecedně\"\n\n\n\n, abecedně\n\n, abecedně\n\n\n, abecedně\n\n\n, abecedně\n\n"}
{"id": "69453", "url": "https://cs.wikipedia.org/wiki?curid=69453", "title": "Okres Topoľčany", "text": "Okres Topoľčany\n\nOkres Topoľčany je jedním z okresů Slovenska. Leží v Nitranském kraji, v jeho severní části. Na severu hraničí s okresem Nové Mesto nad Váhom a Bánovce nad Bebravou v Trenčínském kraji, na západě s okresem Piešťany a Hlohovec v Trnavském kraji, na východě pak s okresem Partizánske v Trenčínském kraji a na jihu s okresem Nitra a okresem Zlaté Moravce.\n"}
{"id": "69478", "url": "https://cs.wikipedia.org/wiki?curid=69478", "title": "Jaroslav Opěla", "text": "Jaroslav Opěla\n\nJaroslav Opěla (22. května 1935 Ostrava-Hrabová – 25. června 2016) byl český dirigent.\n\nJe absolventem Janáčkovy akademie múzických umění v Brně, kde studoval dirigování u prof. Břetislava Bakaly. Pohostinsky řídil filharmonii v Lodži; uplatňuje soudobou českou hudbu; v roce 1966 emigroval; byl asistentem Rafaela Kubelíka; ředitelem Bavorského rozhlasu a docentem Vysoké hudební školy v Mnichově.\n\n"}
{"id": "69480", "url": "https://cs.wikipedia.org/wiki?curid=69480", "title": "Ennio Morricone", "text": "Ennio Morricone\n\nEnnio Morricone (* 10. listopadu 1928 Řím) je italský hudební skladatel, obzvláště známý svou filmovou hudbou. Složil hudbu k více než 500 filmům a televizním seriálům. I když složil hudbu pouze ke 30 westernům, právě ta je nejznámější.\n\nMorriconův velmi úsporný styl komponování je zřetelný obzvláště na příkladech dnes již klasické hudby k spaghetti-westernům jako \"Hodný, zlý a ošklivý\" (orig. it. \"Il buono, il brutto, il cattivo\", 1966, režie Sergio Leone) a \"Tenkrát na Západě\" (\"Once Upon a Time in the West\", 1968, režie Sergio Leone), kde používal i zcela neobvyklých zvuků (jako vrzání vodního čerpadla) v souladu s teorií, že každý přirozeně vytvořený zvuk je hudba. V nedávných letech jeho velmi přitažlivé melodie k filmům \"Mise\" (1986), \"Neúplatní\" (\"The Untouchables\", 1987, režie Brian De Palma) a \"Bio Ráj\" (\"Nuovo Cinema Paradiso\", 1988, režie Giuseppe Tornatore) zcela jasně prokázaly jeho dar a sílu jeho umění.\n\nMorricone se narodil v Římě, studoval na konzervatoři Accademia Nazionale di Santa Cecilia hru na trubku a skladbu u Goffreda Petrassiho, sborovou hudbu a dirigování pěveckých sborů.\n\nV roce 1956 se oženil s Mariou Traviovou. Hudbu pro filmy začal psát v roce 1962, ale ze začátku to dělal pouze v klasickém formátu a pojetí. Teprve v roce 1964 začal svou slavnou spolupráci s režiséry Sergiem Leonem a Bernardem Bertoluccim. Pro Leoneho napsal hudbu k filmu \"Pro hrst dolarů\" (orig. it. \"Per un pugno di dollari\", 1964) a pokračoval řadou dalších kompozic pro větší množství spaghetti westernů. V roce 1968 začal omezovat svou skladatelskou činnost jen na hudbu k filmům, v tomtéž roce složil hudbu k 20 filmům.\n\nJeho spolupráce se Sergiem Leonem je považována za nejzdařilejší spolupráci mezi skladatelem filmové hudby a režisérem. Morricone napsal hudbu ke všem filmům, na nichž se Leone podílel jako režisér či producent, počínaje \"Pro hrst dolarů\" až po poslední Leoneho dílo \"Tenkrát v Americe\".\n\nMorriconeho hudba k filmu \"Hodný, zlý a ošklivý\" je patrně jeho nejslavnějším dílem a spolu s \"předehrou k Vilému Tellovi\" jsou jedněmi z nejrozpoznatelnějších melodií vůbec spojených s filmovým žánrem westernu. Dalšími velice známými melodiemi jsou hlavní téma a „Harmonika“ z filmu \"Tenkrát na Západě\" a dále \"Chi Mai\" – ústřední téma z francouzského filmu \"Profesionál\".\n\nPřestože Morriconeho spolupráce s Leonem je asi nejznámější, Morricone sám asi nejlépe hodnotí spolupráci s režiséry jako Giuliano Montaldo a Gillo Pontecorvo. Morricone rovněž často spolupracoval s přítelem z dětství Alessandrem Alessandronim, který vystupoval ve filmové hudbě pro Leoneho filmy jako „hvízdač“, protože motivy, kde se v hudbě objevuje pískání, jsou v těchto filmech velmi časté.\n\nSvou první cenu Nastro d'Argento dostal Morricone v roce 1965 za hudbu k filmu \"Pro hrst dolarů\" (\"Per un pugno di dollari\") (1964, režie Sergio Leone), následovala cena z roku 1970 za hudbu k filmu \"Metti, una Sera a Cena\" (1969, režie Giuseppe Patroni Griffi), a o rok později za hudbu k filmu \"Sacco a Vanzetti\" (1971, režie Giuliano Montaldo). Morriconeho první nominace na Oscara (\"Academy Award\" – Cena Akademie) byla v roce 1979 za hudbu k \"Days of Heaven\" (1978, režie Terrence Malick) a další následovaly v roce 1986 za \"Misi\", v roce 1987 za \"Neúplatní\" (1987, režie Brian De Palma), v roce 1991 za \"Bugsy\" (1991, režie Barry Levinson) a v roce 2001 za hudbu k filmu \"Málèna\" (2000, režie Giuseppe Tornatore).\n\nSložil hudbu k 24 dílům televizního seriálu \"Mafia\", dále pak seriálu \"Chobotnice\", \"Marco Polo\" a dalších.\n\nMorriconeho hudba byla nahrána řadou umělců k velkému množství příležitosti: Hugo Montenegro měl úspěšný hit se svou verzí melodie z \"Hodný, zlý a ošklivý\", a to jak ve Velké Británii tak i v USA, a poté v roce 1968 nahrál celé album Morriconeho melodií. John Zorn nahrál desku s Morriconeho hudbou, stejně jako The Big Gundown v polovině osmdesátých let. V nedávné době Morricone spolupracoval se světovými umělci, jako portugalskou zpěvačkou Dulce Pontes (v roce 2003) a cellistou Yo-Yo Ma (v 2004) – oba nahráli desky Morriconeho hudby s Římským symfonickým orchestrem, kde Morricone sám hudbu dirigoval. Metallica používá na svých vystoupeních Morriconeho \"Ecstasy of Gold\" jako úvodní skladbu, Ramones používali melodii z \"Hodný, zlý a ošklivý\" coby předehru svých vystoupení.\n\nV roce 2003 napsal Morricone japonské drama \"Taiga drama\" o Mijamotu Musašim, legendárním japonském samurajovi.\n\nMorricone absolvoval v roce 2005 světové turné s Římským symfonickým orchestrem a navštívil s ním nejen New York a Tokio, ale i Bratislavu.\n\nV roce 2006 tento mistr filmové hudby plánoval vystoupit jako host na albu skupiny Morrissey nazvaném \"Ringleader of the Tormentors\", kam napsal smyčcovou sekci pro skladbu \"Dear God, Please Help Me\", která byla nahrána v římských \"Forum Music Village Studios\".\n\nV roce 2011 vystoupil Ennio Morricone na dvou koncertech poprvé i v Praze. Naposledy v Praze vystoupil v lednu 2019, kdy zde koncertem v beznadějně vyprodané O2 aréně oslavil své 90. narozeniny. Velmi rád spolupracoval s Českým národním symfonických orchestrem a právě tento český orchestr mu nahrával hudbu k filmu Quentina Tarantina \"Osm hrozných,\" za nějž Morricone dostal roku 2016 svého vůbec prvního Oscara za filmovou hudbu. Paradoxně, Oscara za celoživotní dílo dostal již osm let předtím.\n\nEnnio Morricone též vystoupil jako host na festivalu Prague Proms, kde 15. července 2018 uvedl v Obecním domě s Českým národním symfonickým orchestrem a Kühnovým smíšeným sborem svoji absolutní hudbu.\n\n\nRok, české nebo originální jméno, v závorce jméno režiséra\n\n1961\n1962\n1963\n1964\n1965\n1966\n1967\n1968\n1969\n1970\n1971\n1972\n1973\n1974\n1975\n1976\n1977\n1978\n1979\n1980\n1981\n1982\n1983\n1984\n1985\n1986\n1987\n1988\n1989\n1990\n1991\n1992\n1993\n1994–1998\n2000–2004\n\n\n"}
{"id": "69483", "url": "https://cs.wikipedia.org/wiki?curid=69483", "title": "Justus Dahinden", "text": "Justus Dahinden\n\nJustus Dahinden (* 18. května 1925 Curych) je švýcarský architekt a profesor na Technické univerzitě ve Vídni (TU Wien).\n\n\n\n"}
{"id": "69486", "url": "https://cs.wikipedia.org/wiki?curid=69486", "title": "Vizigóti", "text": "Vizigóti\n\nVizigóti (neboli \"Západní Gótové\", ) byli jedni z prvních Germánů, kteří spolu s Ostrogóty tvořili jednu z hlavních větví východogermánských Gótů. Tyto kmeny se zapsaly do dějin raného středověku, pozdní římské říše a období známého jako stěhování národů. Vizigóti vyvstali z dřívějších gótských skupin (zřejmě Tervingů), kteří pronikli na území římské říše začátkem roku 376 a v bitvě u Adrianople v roce 378 Římany porazili. Vztahy mezi Římany a Vizigóty byly proměnlivé. Střídavě mezi sebou válčili a pokud to bylo vhodné, uzavírali smlouvy. Pod Alarichovým vedením napadli Vizigóti území Itálie a v roce 410 dobyli Řím. Poté se začali usazovat, a to nejprve v jižní Galii a nakonec v Hispánii, kde založili Vizigótské království, které existovalo od 5. do 8. století n. l.\n\nV jižní Galii byli usazeni jako římští federáti od roku 418. Brzy však z nejasných důvodů odešli a založili své vlastní království s centrem v Toulouse. Poté vládu rozšířili do Hispánie na úkor Svébů a Vandalů. V roce 507 však jejich vládu v Galii ukončili Chlodvíkovi Frankové, kteří je porazili v bitvě u Vouillé. Poté bylo Vizigótské království omezeno na Hispánii a už si nikdy neudrželo území severně od Pyrenejí kromě Septimánie. Malá, elitní skupina Vizigótů tato území přišla ovládnout na úkor dřívější vládců, zejména v byzantské provincii Spania a království Svébů.\n\nKolem roku 589 Vizigóti pod vládou Rekkareda I. konvertovali z ariánství na nikajské křesťanství a postupně přejímali kulturu Hispano-římských subjektů. Jejich právní řád - Vizigótský zákoník, dokončený v roce 654, , zrušil dlouholetou praxi uplatňování různých zákonů pro Římany a Vizigóty. Jakmile se již nerozlišovaly právní rozdíly mezi Římany a Góty, začali být společně známí jako Hispánci (\"Hispani\"). V následujícím století oblasti dominovaly toledské koncily a biskupství. V letech 711 a 712 invazní síly Arabů a Berberů v bitvě na řece Guadalete Vizigóty porazily. Král Roderich s mnoha členy vládnoucí elity padl a jejich království se rychle zhroutilo.\n\nBěhem vlády v Hispánii Vizigóti vybudovali několik kostelů, které přežily. Zanechali také mnoho artefaktů, které archeologové v posledních letech objevili v rostoucích počtech. Poklad z Guarrazaru s votivní korunou a kříži je nejpozoruhodnější. Mnoho vizigótských jmen se v moderní španělštině a portugalštině dodnes nachází. Jejich nejvýznamnějším odkazem je Vizigótský zákoník, který sloužil mimo jiné jako základ pro soudní řízení na většině křesťanského Pyrenejského poloostrova až do pozdního středověku, tedy staletí po zániku království.\n\nVizigóti bývají spojováni především se Španělskem, antickou Hispánií, jejich cesta na Pyrenejský poloostrov však byla velmi spletitá. Roku 376, poté, kdy byli Gótové přepadeni v severním Černomoří Huny, stáhly se některé skupiny za Dunaj na území římské říše a byly zde císařem Valentem usazeny roku 376 jako foederáti v naději, že posílí obranu římské hranice proti dalším barbarům. V římské říši v té době panoval značný nedostatek pracovní síly. Snaha zotročit vizigótské bojovníky vedla k velkému protiřímskému povstání, k němuž se vzápětí přidalo zbídačelé místní obyvatelstvo, především otroci těžce pracující v thráckých dolech. Roku 378 se povstalcům postavilo římské vojsko u Adrianopole. Římané byli tvrdě poraženi a císař Valens podlehl svým zraněním z bitvy. Roku 380 vtrhli Vizigóti do Malé Asie a do Řecka. Teprve po nástupu Theodosia I. roku 379 se novému císaři podařilo Góty pacifikovat obdarováním pozemky a dobytkem. Uzavřel s nimi smlouvu, přiměl k návratu do Moesie a Thrákie a znovu je tu usídlil jako foederáty.\n\nZa Alaricha I. (395–410), který byl spíše vojenským vůdcem svého lidu než skutečným králem, podnikali Vizigóti rozsáhlá tažení na východ i na západ. Poté, co vytáhli proti Konstantinopoli, snažil se císařský dvůr zbavit tohoto nebezpečného protivníka, a zaměřil proto Alarichovu pozornost do západořímské říše, která zápasila s útoky mnoha barbarských kmenů. Vizigóti došli roku 395 až do Panonie, ale poté se vrátili na východ a zpustošili Řecko.\n\nAlarich se představy, že dobude Itálii, nevzdal a počátkem nového století odvedl Vizigóty na západ. Využil k tomu situace, kdy vynikající římský vojevůdce Stilicho byl zaměstnán mimo Itálii, zatímco západořímský císař Honorius přesídlil ze strachu z Mediolana do Ravenny. V roce 401 přitáhli barbaři k Římu, ale od jeho dobývání upustili po odražení útoku na město. V letech 402 a 403 byli poraženi vojsky Stilichona a přinuceni k návratu na Balkán. Předtím však Alarich uzavřel se Stilichonem dohodu o společném útoku proti východořímské říši. Ten se však neuskutečnil, neboť Stilicho musel bránit Itálii a Galii před barbarskými útoky a nakonec byl zavražděn.\n\nAlarich požadoval za neuskutečněnou dohodu výkupné a roku 409 se vydal do Itálie znovu. K velkému zděšení obyvatel Itálie padl 24. srpna 410 pod náporem Vizigótů Řím. Byli to první barbaři, kterým se podařilo město dobýt. Poté se však rozhodli, že se přeplaví na Sicílii do římské provincie Afriky, která se rozkládala na území dnešního Tunisu, a vyrazili na italský jih. Loďstvo, které je mělo přepravit na africké pobřeží, však ztroskotalo a Alarich nedlouho na to zemřel.\n\n\n"}
{"id": "69487", "url": "https://cs.wikipedia.org/wiki?curid=69487", "title": "Externalita", "text": "Externalita\n\nExternalita je označení pro aktivitu či činnost, kterou firmy či jednotlivci způsobují nedobrovolné náklady nebo zisky jiným subjektům bez kompenzace prostřednictvím trhu. Původce externality si zisky či výnosy (tzv. pozitivní externality) nemůže přivlastnit, případně náklady (tzv. negativní externality) od něj nelze vymáhat. Zájem celé společnosti na tržním výstupu se tak v přítomnosti externalit dostává do střetu se zájmem producentů externalit, kteří neberou v potaz všechny dopady jejich produkce čí jednání. V přítomnosti externalit tedy tržní rovnovážný bod není efektivní a neodpovídá tak optimálnímu množství produkce z pohledu celé společnosti. Externalita je selháním vlastnických práv, a to v důsledku vysokých transakčních nákladů.\n\nExternality se dělí podle dopadu na okolí na pozitivní a negativní. Pozitivní externalitou je např. vzdělání. Vzdělaní lidé znamenají přínos pro celou společnost a přispívají ke kvalitě života ostatních tím, že páchají méně trestné činnosti, přispívají ke všeobecné kultivovanosti či jsou lepšími voliči. Pozitivní externality jsou ovšem stejně jako negativní externality společensky nežádoucí, protože vedou k produkci společensky neoptimálního množství. Negativní externalitu představuje např. znečištění vycházející z továrny, která se o likvidaci odpadu nestará.\n\nV zájmu společnosti je regulovat a zpoplatňovat negativní externality a zároveň dotovat pozitivní externality. Vzhledem k vysokým transakčním nákladům a omezené informovanosti regulátora není likvidace externalit státem vždycky efektivním řešením. Ke snížení významu externalit v ekonomice je třeba jasně vymezit a vymáhat vlastnické právo. Při dostatečně nízkých transakčních nákladech jsou subjekty schopny vyřešit problém externalit soukromým vyjednáváním.\n\nK základní analýze externalit lze použít analýzu změny přebytku spotřebitele a přebytku výrobce na Marshallově kříži. Problematikou externalit se zabývá mj. ekonomie blahobytu a environmentální ekonomie.\n\nPojem zavedl Arthur Cecil Pigou (1877–1959) kolem roku 1920.\n\n\n\nVýskyt externalit vede k neefektivní alokaci zdrojů, neboť tržní subjekty nejsou motivovány k omezení způsobených negativních externalit nebo naopak ke zvyšování činnosti, která vede k pozitivní externalitě. Externality postihují společnost jako celek. Například uhelná elektrárna vypouštějící nadměrné množství emisí nemá motivaci vynaložit finanční prostředky na snížení stupně znečistění. Problémem externalit je tedy neoptimální produkované množství statků, které externality vyvolávají. Přítomnost negativní externality způsobuje, že mezní společenské náklady převyšují mezní soukromé náklady subjektu, který negativní externalitu produkuje. Rovnovážný bod trhu tedy neodpovídá efektivnímu množství produkce, ale naopak způsobuje nadprodukci. Problém pozitivních externalit je naopak nedostatečná nabídka a produkce statků, které tuto pozitivní externalitu generují. Užitek původce externality je v tomto případě nižší než užitek celé společnosti, a tedy rovnovážný bod trhu podhodnocuje optimální množství produkce.\n\nExistuje několik nástrojů proti neefektivitě způsobené externalitami, které se všechny snaží posunout ekonomiku blíže jejímu sociálnímu optimu. Jsou jimi aktivity vlády v podobě vládních programů či aktivity soukromého sektoru.\n\nVláda může externality regulovat přímo takzvanými přímými regulacemi nebo nepřímo formou tržních řešení, která prostřednictvím podnětů nechávají řešení problémů externalit na jednotlivcích a firmách. \n\nPřímá regulace představuje řešení problému externalit formou nařízení nebo zákazu určitého chování. Příkladem přímé regulace jsou mj. emisní standardy automobilů (viz Emisní norma Euro). Problém přímé regulace obvykle spočívá v nemožnosti diferenciovat mezi firmami, odvětvími či regiony – náklady jednotlivých subjektů na splnění regulatorních standardů se mohou výrazně lišit.\n\nVláda může internalizovat externality (internalizovat externalitu znamená dát podnět k tomu, aby původce externality vzal v potaz při svém rozhodování vnější dopad svých aktivit) tím, že uvalí daň na aktivity, které způsobují negativní externality, nebo naopak tím, že bude dotovat aktivity s pozitivními externalitami. Podle G. Mankiwa ekonomové v boji proti znečištění dávají většinou přednost dani před regulací. Společenské náklady související s uvalením daně jsou totiž nižší než na regulaci.\nPříkladem vládní politiky, která se místo příkazů soustředí na ekonomickou motivaci subjektů, jsou emisní poplatky, pomocí nichž je firma nucena odvést na daních částku odpovídající rozsahu škody, kterou znečištěním způsobila. Tato daň, nazývaná Pigouova daň, pokud je stanovena ve správné výši, vyrovnává mezní soukromé náklady s mezními společenskými náklady a mezní soukromé přínosy se společenskými.\nNamísto zdanění znečištění Pigouovou daní může vláda dotovat aktivity vynaložené na snížení znečištění. Dotace se rovná rozdílu mezi mezním společenským užitkem plynoucím ze snížení znečištění a mezním užitkem firmy. Protože firmy špatně vyhodnotí dodatečné náklady na dotace na redukci znečištění, výstup odpovídající rovnovážnému bodu je stále neefektivní. K efektivnímu výstupu vede dotování aktivit vykazujících pozitivní externality. Pokud vláda vhodně dotuje činnost, která přináší vyšší užitek než užitek soukromý, vede státní dotace ve výši tohoto rozdílu k produkci optimálního množství.\nNa rozdíl od vládou stanoveného poplatku za jednotku znečištění určí vláda celkovou povolenou úroveň znečištění a distribuuje emisní poukázky. Poukázka zastupuje emisní poplatek a její cena se odvíjí od tržní nabídky a poptávky. Výhodou obchodovatelných poukázek oproti poplatkům je, že si firmy samy nemohou stanovit libovolnou úroveň produkce emisí, protože celkové množství je dané. S poukázkami však mohou navzájem obchodovat. To vede k tomu, že tržní mechanismus přerozdělí poukázky v efektivním poměru. Tento efektivní poměr je pro regulátora těžko zjistitelný, protože disponuje pouze omezeným množstvím informací, a může podléhat různým vnějším tlakům.\n\nAčkoli většinou je řešení externalit pomocí vládních programů nevyhnutelné, v některých případech mohou problém externalit vyřešit vlastnická práva, odpovědnost za škodu a vzájemná vyjednávání. Externality jsou tržním selháním, které je způsobeno vysokými transakčními náklady. Soukromé řešení je možné tehdy, jestliže jsou transakční náklady nízké. Naopak státní zásah je třeba tehdy, jestliže vysoké transakční náklady znemožní soukromé řešení.\n\nInternalizace externalit spočívá ve změně problému externalit tím způsobem, že zajistíme, aby externality měly dopad pouze na aktéry, kteří je generují. Toho může být dosaženo např. vytvořením ekonomických jednotek, v rámci kterých by nastávala většina externalitních jevů. Příkladem je vytvoření bytového družstva, ve kterém je kvalita bydlení závislá na způsobu, jakým se každý člen družstva stará o svůj byt a majetek. Správa celého domu a jeho okolí je pak prováděna kolektivně na základě sjednané kolektivní smlouvy. Problém se však může projevit právě ve vynutitelnosti povinností a neochotě spolupracovat v podobě tzv. černého pasažéra.\n\nEkonom Ronald Coase přispěl soukromým řešením externalit spočívajícím v kombinaci silných vlastnických práv a vyjednávání dotčených stran známým jako Coasův teorém. Ten říká, že pokud soukromé strany dokážou vyjednávat bez větších transakčních nákladů a pokud vlastnická práva jsou dobře definována, pak vyjednávání mezi stranou externalitu vyvolávající a stranou externalitou zasaženou může vést k efektivnímu řešení – takzvanému Paretovu optimu. Příkladem je uzavření dohody mezi kuřáky a nekuřáky. Kuřáci nebudou ve společných prostorách kouřit, ale za to obdrží od nekuřáků jistou finanční kompenzaci.\nPrávní systém uděluje jedincům vlastnická práva i odpovědnost za škodu, kterou producent externality způsobil jiným osobám. Subjekt produkující negativní externalitu tak může být z titulu odpovědnosti zažalován. Ovšem komplikaci představují jednak vysoké náklady vyjednávání zahrnující náklady na soudní proces, jednak neúplná vlastnická práva (např. při znečištění ovzduší). \n\nPříspěvky v českých periodikách\n\n"}
{"id": "69492", "url": "https://cs.wikipedia.org/wiki?curid=69492", "title": "Insigniáda", "text": "Insigniáda\n\nInsigniáda je označení pro boj o univerzitní insignie Univerzity Karlovy, který se odehrál v roce 1934.\n\nSamotná insigniáda začala 24. listopadu 1934 v Karolinu, ale její počátky lze sledovat již v roce 1920. Toho roku byl totiž přijat zákon č. 135/1920 Sb., o poměru pražských univerzit, který stanovil, že česká univerzita v Praze je pokračováním staré Karlovy univerzity, a proto také Karolinum, univerzitní archiv, insignie, knihy a jiné památky této univerzity jsou vlastnictvím české Karlovy univerzity, a mají jí být německou pražskou univerzitou vráceny. Zákon bývá často zván též \"lex Mareš\"; protože u jeho zrodu stál český národně-demokratický politik, dvojnásobný rektor Univerzity Karlovy a význačný fyziolog, profesor František Mareš.\n\nAž do roku 1934 nebyl zákon realizován a univerzitní insignie byly stále v držení německé univerzity; české univerzitě byly pouze, mnohdy po složitých dohadováních, zapůjčovány. Akademický senát a rektorát německé univerzity jakékoliv předání insignií odmítaly, což vyvolávalo politické napětí.\n\nO vydání insignií začal intenzivně usilovat botanik prof. Karel Domin, tehdejší rektor Univerzity Karlovy. 13. února 1934 mu dal krajský civilní soud za pravdu, a toto rozhodnutí bylo potvrzeno i soudem nejvyšším. Když však dala německá strana najevo, že i přes soudní rozsudek insignie vydat nehodlá, začal se ve věci dosti angažovat i pravicově zaměřený Svaz československého studentstva, který žádal po německé univerzitě okamžité vydání insignií. Naopak, levicová studentská organizace Jednota nemajetných a pokrokových studentů se proti snahám vedení univerzity razantně stavěla. Většina českého studentstva však stála na straně profesora Domina. 21. listopadu 1934 vydal ministr školství a národní osvěty dr. Jan Krčmář výnos o předání univerzitních insignií. 24. listopadu 1934 proběhlo u Karolina shromáždění pravicových studentů, které přerostlo v pouliční bouře. Na straně jedné stáli čeští nacionalisté, zejména studenti, na straně druhé čeští příslušníci levice a němečtí nacionalisté. Během výtržností došlo ke rvačkám a k útokům na německé a židovské obchody (vytloukání výloh apod.). Důvody Čechů k tehdejším útokům na židovské obchody nejsou dodnes zcela objasněny – zda se tak stalo v důsledku čistě protižidovských nálad, nebo kvůli tomu, že pražští Židé mluvili povětšinou německy.\n\nČeští studenti si svými protesty vydání insignií nakonec vynutili. Na shromáždění před právnickou fakultou pak tehdejší rektor Karel Domin a nastupující rektor František Mareš za velkého pohnutí všech přítomných insignie ukazovali přítomným studentům. Na stranu studentů bojujících za vydání insignií se postavil (k nevoli některých svých spolustraníků) i tehdejší pražský primátor Karel Baxa, známý svými antisemitskými výpady během procesu se Židem Leopoldem Hilsnerem.\n\nVydáním insignií do českých rukou však celá záležitost neskončila. Následujícího dne zahájil levicový tisk v čele s Rudým právem a Haló novinami tažení proti „zfašizovaným studentům“. Manifest českých a slovenských spisovatelů sdružených v Obci československých spisovatelů, který české nacionalistické studenty tvrdě kritizoval, podepsali mimo jiné i Vítězslav Nezval, Karel Čapek, Ivan Olbracht, Zdeněk Nejedlý, Josef Hora či Konstantin Biebl. Oproti tomu manifest zvaný Slovo k československému národu, který podepsali mimo jiné Josef Svatopluk Machar, Karel Červinka, Karel Babánek, Vilém Bitnar, Karel Horký, Antonín Klášterský, František Sekanina, František Xaver Svoboda, Vincenc Červinka či Rudolf Medek, demonstrující studenty a vedení univerzity podpořil.\n\nInsigniáda ve svých důsledcích přispěla k politické polarizaci tehdejší československé společnosti, a přispěla ke zhoršení vztahů mezi českou a německou univerzitou.\n\n\n"}
{"id": "69494", "url": "https://cs.wikipedia.org/wiki?curid=69494", "title": "Lamezia Terme", "text": "Lamezia Terme\n\nLamezia Terme je italské město v oblasti Kalábrie, její 3. největší město. Leží na pobřeží Tyrhénského moře.\n\nMěsto vzniklo spojením dvou samostatných měst, menšího Sambiase v severní části a většího Nicastro, které tvoří centrum Lamezia. Původní Lamezia tvoří jen nepatrnou část v horách. Leží na pobřeží Tyrhénského moře v zálivu Sant'Eufemia Lamezia v prudké Apeninské sníženině, z čehož plyne, že části města leží v horách a část přímo u moře.\n\nMěsto protíná dálnice A3 (Salerno–Reggio Calabria). Díky lamezijskému letišti je branou do Kalábrie pro mnoho turistů. V části Nicastro je zřícenina hradu (turistům je uzavřen), který byl součástí „ochranného pásma“ (řetězec pevností a hradů ve směru sever–jih).\n\nOkolí města kromě hor a moře tvoří množství polností s vinicemi, olivovými háji a skleníky pro pěstování ovoce a zeleniny.\n\nObě části města mají charakter starobylých sídel, které postupně prorůstají v jeden celek díky nové výstavbě, která zde probíhá permanentně od šedesátých let. Mnohdy velmi necitlivě jsou asanovány starobylé uličky města na úkor nové, nijak architektonicky zajímavé zástavbě. Hlavní obchodní třída vede od železniční stanice směrem do hor a končí u paty hradu Nicastro, je poměrně rozsáhlá, s řadou obchodů a restaurací. Mezi významné památky patří četné kostely, stará radnice nebo divadlo. V části Sambiase dosud stojí četné paláce. Mezi obyvateli obou částí města panuje značná rivalita. Za zmínku stojí i část města stará Lamezia, která se svými křivolakými uličkami stoupajícími do hor, tvoří neuvěřitelná a až pitoreskní zákoutí. Pro místní obyvatele jde však pouze o starou Lamezia, která je pro všední život nepraktická. Pro turistu však velmi zajímavý cíl.\n\n\"Počet obyvatel\"\n"}
{"id": "69502", "url": "https://cs.wikipedia.org/wiki?curid=69502", "title": "Potenza", "text": "Potenza\n\nPotenza je hlavní město italské oblasti Basilicata a provincie Potenza.\n\n\"Počet obyvatel\"\n\n\n\n"}
{"id": "69507", "url": "https://cs.wikipedia.org/wiki?curid=69507", "title": "Claude Tresmontant", "text": "Claude Tresmontant\n\nClaude Tresmontant (5. srpna 1925, Paříž – 16. dubna 1997, tamtéž) byl francouzský filosof, helénista a teolog, který vyučoval středověkou filosofii a filosofii vědy na Sorbonně. Byl členem akademie morálních a politických věd. \n\nKřesťanství představuje pro Tresmontanta „obecnou teorii skutečnosti“. Vysvětluje existenci toho, co je, na rozdíl od experimentálních věd, které nám umožňují poznávat přírodu. Je přesvědčen, že lidský rozum je schopen dokázat Boží existenci. Metafyziku a ontologii nechápe jako čistou apriorní vědu v kantovském smyslu, ale jako racionální analýzu empirické skutečnosti, předkládané nám vědami. \n\nZa základ teologie Tresmontant považuje důkaz, že \nK prvnímu bodu argumentuje výsledky čtyř svých analýz: existence a vyladění vesmíru, objevení informace ve vzniku života, který svou nízkou entropií stojí na hranici druhého termodynamického zákona; růst této informace a objevení člověka, bytosti, která je nadána vědomím a může celý vesmír reflektovat. K druhému argumentuje jsoucností proroků.\n\nV christologii vyjadřuje Tresmontant přesvědčení, že Ježíš Kristus přináší člověku nový program, namísto programu geneticky získaného, uloženého v paleokortexu.\n\nTresmontant se nejvíce obává moderního křesťanského iracionalismu, který označuje jako patologii křesťanství.\n\nPro křesťanskou filosofii vidí několik zásadních úkolů: \n\nV roce 1991 vedl seminář o modernistické krizi. Modernistickou krizí nazývá hlubokou krizi, která nastala v katolickém myšlení na počátku 20. století. Byl to konflikt jednak s objevy přírodních věd, protiklad evoluční teorie a fixního vnímání stvoření, a pak také objevy biblické exegeze, která prokázala, že Bible nebyla sepsána naráz, ale že zachycuje postupný vývoj myšlení hebrejského národa. Dalším jevem modernistické krize bylo střetnutí katolické teologie a moderní filosofie, zejména systémů, které sestavili Immanuel Kant a Georg Wilhelm Friedrich Hegel. Tyto systémy nejsou podle Tresmontanta slučitelné s tradiční katolickou teologií, protože nedisponují dostatečně silnou teorii poznání, protože pochybují o síle lidského rozumu, protože jsou málo racionalistické. \n\nV boji s objevy přírodních věd a biblickou kritikou vystupovali podle Tresmontanta titíž lidé, kteří dnes tvoří lefebvrovské schisma. Naopak pro pravou katolickou teologii není výše uvedené problémem, jak podle Tresmontanta prokázal Druhý vatikánský koncil.\n\n\n"}
{"id": "69511", "url": "https://cs.wikipedia.org/wiki?curid=69511", "title": "Skautafélag Reykjavíkur", "text": "Skautafélag Reykjavíkur\n\nSkautafélag Reykjavíkur je islandský klub ledního hokeje. Sídlí v hlavním městě Reykjavíku.\n\nDomácí stadion má kapacitu 1 000 míst, ale průměrná návštěva utkání tohoto týmu činí 150 diváků.\n\n"}
{"id": "69514", "url": "https://cs.wikipedia.org/wiki?curid=69514", "title": "Kurt Schuschnigg", "text": "Kurt Schuschnigg\n\nKurt Alois Josef Johann von Schuschnigg (14. prosince 1897, Riva del Garda – 18. listopadu 1977, Mutters, Tyrolsko) byl od 25. července 1934 do 11. března 1938 rakouským kancléřem.\n\nKurt Schuschnigg se narodil v důstojnické rodině. Po maturitě se v roce 1915 dobrovolně přihlásil do armády. Po válce se stal právníkem, vstoupil do Křesťansko-sociální strany, v roce 1927 byl nejmladším poslancem. V kabinetu Karla Buresche byl ministrem spravedlnosti, později i ministrem vyučování.\n\nPo zavraždění Engelberta Dollfusse v roce 1934 se stal kancléřem a pokusil se vybudovat nový stát, který by byl postaven na křesťanském sociálním učení (hlavně podle encykliky Rerum novarum) a byl „lepším ze dvou Němecek“. Jeho promonarchistické postoje se projevily mj. také v tom, že po nástupu do úřadu kancléře prosadil zrušení tzv. Habsburského zákona z roku 1919, který zrušil práva a výsady habsbursko-lotrinského rodu.\n\nStal se spojencem Mussoliniho, to však v konečném důsledku znamenalo destabilizaci vnitřních poměrů. Rakousko jako jeden z mála států podpořilo otevřeně invazi Itálie do Habeše (vedle Maďarska a Albánie). To si vysloužilo kritiku na mezinárodním poli. Člen Schuschniggova kabinetu, E. R. Starhemberg, vyzdvihl „vítězství fašistického ducha nad barbarstvím a demokratickou nepoctivostí a pokrytectvím“. Důsledkem byla vnitrostátní krize a pád vlády.\n\nV čele nové vlády stál sice opět Schuschnigg, avšak členy vlády se již stali i rakouští nacisté. To znamenalo zlom v dosud protinacistickém směřování vlády. Od roku 1934 byla V Rakousku zakázána německá periodika, řada nacistů byla ve vězení. Od roku 1936 se situace změnila, nacisté naopak začali získávat vliv. Členem kabinetu se stal sudetský Němec a nacista Arthur Seyß-Inquart (pocházel z českého Stonařova), stále častější byly pronacistické a prohitlerovské demonstrace. Tlak nacistů se stupňoval. V únoru 1938 byl Schuschnigg pozván, či spíše předvolán, do osobního sídla Adolfa Hitlera. Tam mu bylo předloženo k podpisu sedmibodové komuniké, dle něhož se mimo jiné měl Arthur Seyß-Inquart stát ministrem bezpečnosti, měli být propuštěni z vězení všichni rakouští nacisté a k rakouskému vojsku mělo být přiděleno 100 německých důstojníků. Schuschnigg komuniké nepodepsal, Hitler stanovil lhůtu pro vyjádření na tři dny. Hitlerovy požadavky byly plněny za mlčenlivého přihlížení mezinárodního společenství. V Rakousku se množily nacisty organizované nepokoje a demonstrace. V této situaci se Schuschnigg rozhodnl vyhlásit plebiscit, zda si občané Rakouska nadále přejí samostatné, křesťansko-sociální Rakousko. Petici rakouské vlády za zachování Rakouska podepsalo 1 milion Rakušanů.\n\nHitler reagoval na vyhlášení plebiscitu tím, že shromáždil armádu u rakouských hranic a nátlakem prostřednictvím Seyß-Inquarta dosáhl zrušení plebiscitu. Po tomto úspěchu Hitler předložil další ultimátum, dle něhož měl Schuschnigg odstoupit a kancléřem se měl stát Seyß-Inquart. Velmi známou se stala Schuschniggova rozhlasová řeč, v níž řekl, že „vláda ustupuje násilí“, ale za žádnou cenu si nepřeje „prolévat německou krev“, a svou řeč zakončil slovy „Bůh ochraňuj Rakousko!“. Ultimátum bylo opět splněno. Nový kancléř požádal Německo o pomoc v podobě vyslání vojsk a následný plebiscit dopadl tak, jak bylo požadováno. Brzy na to Hitler Rakousko připojil k Říši.\n\nDruhou světovou válku prožil Schuschnigg v koncentračních táborech (Sachsenhausen), po válce se stal profesorem práva v USA. Získal americké občanství, ale v roce 1968 se vrátil do Rakouska, kde také v roce 1977 zemřel.\n\n\n"}
{"id": "69515", "url": "https://cs.wikipedia.org/wiki?curid=69515", "title": "Belvedér", "text": "Belvedér\n\nBelvedér (z ital. \"bel vedere\", krásná vyhlídka) je v architektuře pavilon nebo část budovy, která má poskytovat pěkný, příjemný nebo daleký výhled. Jako samostatná budova bývá umístěn v zahradě a na vyvýšeném místě. Jako část budovy je obvykle umístěn v její nejvyšší části a může mít podobu věžičky, kupole nebo otevřené galerie, jež se v italštině nazývá \"an altana\", tedy česky \"altán\".\n\nNa kopci nad vatikánským palácem postavil pro papeže Inocence VIII. architekt Antonio Pollaiulo malé kasino jménem \"palazetto\" nebo též \"Belvedere\". O několik let později spojil Donato Bramante Belvedere s Vatikánem výstavbou \"Cortile del Belvidere\" – belvedérského dvora – pro Julia II. na kterém stála jedna z nejznámějších antických soch Apollón belvedérský. To zahájilo módu výstavby belvedérů v 16. století, kdy vznikl také pražský \"Belveder\", Letohrádek královny Anny, což je ovšem už spíše \"villa suburbana\" než pouhý vyhlídkový pavilon.\n\n"}
{"id": "69525", "url": "https://cs.wikipedia.org/wiki?curid=69525", "title": "Království koček", "text": "Království koček\n\nKrálovství koček (猫の恩返し, Neko no ongaeshi) je japonský animovaný film (anime), který režíroval Hirojuki Morita v produkci studia Ghibli. Film vychází ze stejnojmenné mangy od Aoi Híragi a vyšel 19. července 2002. Příběh vypráví o pohádkovém dobrodružství dívky \"Haru\" v království koček.\n\nOficiálně film vydal v Česku na DVD Intersonic 10. prosince 2004 pod názvem Království koček, film je však české komunitě známý zejména pod názvem \"Kočičí oplátka\", zvoleným amatérskými českými překladateli titulků, které oficiálnímu filmu předcházely. Film je známý i pod svým anglickým názvem \"The Cat Returns\". \"Kočičí oplátka\" je doslovným překladem \"Neko no ongaeši\".\n\nJde do jisté míry o pokračování filmu Šepot srdce, se kterým má anime společné obě hlavní kočičí postavy a navazuje i tematicky, samotné příběhy jsou ovšem zcela nezávislé. Diváky tak zaujala krátká scéna z příběhu, který v Šepotu srdce hlavní hrdinka Šizuku píše, že byl tento příběh zpracován právě jako film Kočičí oplátka.\n\n"}
{"id": "69527", "url": "https://cs.wikipedia.org/wiki?curid=69527", "title": "Klávesa Delete", "text": "Klávesa Delete\n\nKlávesa Delete (anglicky \"odstranit\") se nachází na počítačové klávesnici v oblasti systémových kláves. Značí se zkratkou Del. Slouží k vymazání znaku na pozici kurzoru během psaní, na rozdíl od klávesy Backspace, která maže znak na pozici před kurzorem. \nKlávesa je také využívána v tzv. \"trojhmatu\" Ctrl+Alt+Del v operačních systémech DOS a Windows.\n\nKlávesa Delete je na některých noteboocích použita ke vstupu do BIOSu.\n\nJako klávesa Delete může sloužit i znak . na numerické klávesnici.\n\nUnicode má pro klávesu Delete speciální znak (U+2326).\n\n"}
{"id": "69528", "url": "https://cs.wikipedia.org/wiki?curid=69528", "title": "Guidonia Montecelio", "text": "Guidonia Montecelio\n\nGuidonia Montecelio je italská obec v oblasti Lazio. Nachází se 22 kilometrů severovýchodně od Říma. Město vzniklo v roce 1937 spojením obcí \"Montecelio\" a \"Guidonia\". Blízkost Říma způsobila velký nárůst obyvatel po 2. světové válce.\n\nSousední obce: Fonte Nuova, Marcellina, Palombara Sabina, Řím, San Polo dei Cavalieri, Sant'Angelo Romano, Tivoli.\n\n\"Počet obyvatel\"\n\n\nOficiální stránky\n"}
{"id": "69530", "url": "https://cs.wikipedia.org/wiki?curid=69530", "title": "Airbus A330", "text": "Airbus A330\n\nAirbus A330 je širokotrupý dvoumotorový proudový dopravní letoun pro střední a dlouhé tratě vyráběný společností Airbus. V polovině sedmdesátých let vzniklo ve společnosti Airbus několik derivátů jejího prvního dopravního letounu Airbus A300 a paralelně s čtyřmotorovým typem A340 vznikl dvoumotorový A330. Práce na obou návrzích začaly v červnu 1987 s prvními objednávkami. První varianta A330-300 provedla svůj první let v listopadu 1992 a do pravidelné služby vstoupil u společnosti Air Inter v lednu 1994. Mírně kratší varianta A330-200 následovala v roce 1998. V roce 2014 Airbus představil typ A330neo s novějšími motory Rolls-Royce Trent 7000 a do služby vstoupil v listopadu 2018. Díky novým motorům je úspornější a disponuje dalšími vylepšeními.\n\nA330 má podobný drak jako A340. Liší se pouze počtem a typem použitých motorů, podvozkem a hmotnostmi. Základní konstrukci trupu zdědil po Airbusu A300, stejně tak přední sekce (nos a kokpit). Spolu s A340 má ovládací prvky „fly-by-wire“, které byly poprvé představeny na A320, stejně jako podobný skleněný kokpit. A330 byl také prvním dopravním letounem společnosti Airbus, který nabídl výběr ze tří motorů: General Electric CF6, Pratt & Whitney PW4000 nebo Rolls-Royce Trent 700.\n\nVarianta A330-300 má dolet 11 750 km (6 350 nmi) s počtem 277 cestujících, zatímco kratší A330-200 může dosáhnout 13 450 km (7 250 nmi) s 247 cestujícími. Pozdější varianty zahrnují nákladní letadlo A330-200F, tankovací letoun A330 MRTT a business jet ACJ330. A330 MRTT byl zamýšlen jako typ EADS/Northrop Grumman KC-45 - model pro soutěž \"KC-X\" na nový tankovací letoun pro americké letectvo, ale po úvodním vítězství nakonec v odvolání prohrál s typem Boeing KC-46.\n\nK prosinci 2019 bylo zaznamenáno na A330 1 823 objednávek, z čehož bylo 1 492 dodáno a 1 443 je v provozu. Jeho největším provozovatelem jsou Turkish Airlines s 68 letadly. Airbus od počátku vyvíjel A330 se záměrem prosadit se na trhu letounů ETOPS (Extended-range Twin-engine Operation Performance Standards), který byl vytvořen typy A300 a Boeingy 767. A330 umožnil Airbusu rozšířit na trhu svůj podíl. Konkuruje letounu Boeing 767 a menším variantám typů Boeing 777 a 787. Je doplněn větším Airbusem A350 XWB, který nahradil A340.\n\nExistují dvě varianty A330: A330-300 s delším trupem, délkou 63,6 m a doletem až 10 500 km. A330-200 s kratším trupem, délkou 59,0 m a doletem až 12 500 km.\n\nA330-200 byl vyvinut zčásti jako náhrada za A300-600R a jako konkurent Boeingu 767-300ER. A330-200 je zkrácená verze původního A330-300. Ekvivalentem A330-200 jsou u Boeingu modely 767-300ER a 787-8.\n\nSvislá ocasní plocha byla oproti verzi - 300 zvětšena, aby se uchovala její účinnost i při zkráceném trupu. Rovněž kapacita palivových nádrží byla zvýšena a maximální vzletová hmotnost činí 275 tun. Typický dolet s 253 cestujícími ve třech třídách je 12 500 km.\n\nPohon zajišťují dva dvouproudové motory General Electric CF6-80E, Pratt & Whitney PW4000 nebo Rolls-Royce Trent 700. Všechny motory mají povolen provoz podle standardu ETOPS-180. První zákazník, ILFC/Canada 3000, si A330-200 převzal v dubnu 1998.\n\nA330-200 se od počátku velmi dobře prodávaly, např. v roce 2004 se jich prodalo 23 kusů oproti 9 kusům Boeingu 767. Výsledkem bylo, že Boeing požádal Rolls Royce a GE, aby vyvinuly motory, které umožní projektovanému Boeingu 787 být o 15% ekonomičtější než A330-200.\n\nLetecké společnosti, které používají nebo používaly A330-200 jsou např. Aer Lingus, Aeroflot, Air France, Air Transat, Austrian Airlines, Delta Air Lines, EgyptAir, Emirates, Etihad Airways, EVA Air, Gulf Air, KLM, Lufthansa, Malaysia Airlines, Qantas, Qatar Airways, Air Comet, Avianca, Jet Airways, Saudi Arabian Airlines, Swiss International Air Lines, Sri Lankan Airlines, TAM Linhas Aéreas a Turkish Airlines.\n\nA330-200 Freighter je nákladní verze A330-200. Při nákladu 65 tun má dolet přes 7 400 km a s nákladem 70 tun uletí 5 900 km. A330-200F svou velikostí, kapacitou a doletem konkuruje letounům Boeing 767-300F a B777F. V srpnu 2016 Airbus dodal 35 nákladních letounů tohoto typu, přičemž dalších 7 bylo objednáno.\n\nA330-300 byl vyvinut jako náhrada za A300. Je založen na prodlouženém trupu A300-600 s novým křídlem, ocasními plochami a fly-by-wire softwarem. A330-300 má kapacitu 295 cestujících při uspořádání ve třech třídách, 335 ve dvou a 440 v jedné třídě při doletu 10 500 km. Při přepravě nákladu je kapacita A330-300 srovnatelná s kapacitou Boeingu 747. Některé aerolinie přepravují s těmito stroji přes den cestující a přes noc pouze náklad. Ekvivalentem A330-300 je u Boeingu model 767 nebo B777-200.\n\nPohon obstarávají dva motory General Electric CF6-80E, Pratt & Whitney PW4000 nebo Rolls-Royce Trent 700. Všechny motory mají povolen provoz podle standardu ETOPS-180. První kusy vstoupily do služby v roce 1993.\n\nMezi letecké společnosti, které A330-300 provozují nebo provozovaly, patří Aer Lingus, Air Canada, Air Transat, Asiana Airlines, Cathay Pacific, China Airlines, České aerolinie (ČSA), Dragonair, Delta Air Lines, Finnair, Garuda Indonesia, Korean Air, Lufthansa, Malaysia Airlines, Philippine Airlines, Qantas, SAS, Brussels Airlines, Thai Airways, Singapore Airlines či Swiss International Air Lines.\n\nOd května 2013 přibyl A330-300 do letadlové flotily ČSA, se kterým létá do jihokorejského Soulu. Je to jejich největší dopravní letoun.\n\nOd roku 2012 nabízí Airbus ve spolupráci s firmou ST Aerospace možnost přestavění typů Airbus A330-200 a –300 z verze pro pasažéry na nákladní. K první takovéto „rekonstrukci\" letounu má dojít v roce 2016, zájem projevily Qatar Airways. Verze A330-300P2F (Passenger to freighter) by měla při nákladu 60 tun uletět 4000 kilometrů, při výkonnější verzi s 61 t dolet 7400km.\n\nMulti Role Tanker Transport je vojenská verze A330-200, která slouží jako vzdušný tanker a strategické transportní letadlo.\n\nAirbus A330neo je vylepšený úspornější Airbus A330, nabízený ve verzích –800neo (–200) a 900neo (–300). Nápad představila společnost světu 14. července 2014 na mezinárodním aerosalonu ve Farnborough. První let se konal 19. října 2017. Typ bude má nové motory Rolls-Royce Trent 7000, nové winglety (inspirované Airbusem A350), od 3,7 metrů delší rozpětí (celkem 64 m) a s větším doletem pojme také víc cestujících.\n\n\n\n\n"}
{"id": "69537", "url": "https://cs.wikipedia.org/wiki?curid=69537", "title": "Zámek v oblacích", "text": "Zámek v oblacích\n\nZámek v oblacích, původním názvem Hauru no ugoku širo () je japonský animovaný film (anime), který režíroval Hajao Mijazaki v produkci studia Ghibli. Film vychází z románu Diany Wynne Jonesové \"Howl's Moving Castle\" a měl premiéru na Benátském filmovém festivalu 5. září 2004. Příběh dívky Sophie a mladého čaroděje Howla vypráví o lidské svobodě a síle lásky, objevují se v něm také antiválečné prvky.\n\nFilm získal řadu ocenění, byl nominován na Zlatého lva a nyní je nominován na Oscara za nejlepší celovečerní animovaný film (podobně jako jiný Mijazakiho film, Cesta do fantazie).\n\nFilm byl v Česku distribuován na DVD 14. dubna 2008 pod trochu zmateným názvem \"Zámek v oblacích\" (správný překlad je „Howlův kráčející hrad“), který patrně odkazuje na starší Mijazakiho film z roku 1986 \"\". Oficiální anglický název je Howl's Moving Castle. Japonský název místo \"Howl\" uvádí kvůli snazší japonské výslovnosti \"Hauru\".\n\n"}
{"id": "69538", "url": "https://cs.wikipedia.org/wiki?curid=69538", "title": "Řídicí struktura", "text": "Řídicí struktura\n\nŘídicí struktura (též strukturovaný příkaz, ) je v informatice konstrukce pro zápis počítačového programu. Řídicí struktury jsou používány ve vyšších programovacích a skriptovacích jazycích. Rozhodují o dalším provádění programu: větví jeho běh, vytváří cykly nebo jinak mění běh programu.\n\nExistují tři druhy struktur programu:\n\nPosloupnost příkazů (sekvence) nevyžaduje existenci speciálních řídicích struktur (ve smyslu příkazů), celá tato konstrukce je prostě tvořena sledem klasických příkazů, které se mají vykonat postupně jeden po druhém (lineárně). U zbývajících dvou konstrukcí se již neobejdeme bez speciálních příkazů, jako jsou GOTO, WHILE, IF-ELSE aj. Tyto prvky tvoří základní stavební kameny strukturovaného programování.\n\nTeorii těchto metodik zpracovali např. Donald Knuth, Niklaus Wirth, Edsger Dijkstra a Hoare.\n\nPodmíněný příkaz a podmíněná konstrukce jsou prostředky programovacího jazyka, které umožňují rozdílné chování programu, v závislosti na specifikované logické podmínce, která je vyhodnocena jako pravda, či nepravda.\n\nPříkaz switch (v některých jazycích uveden jako case) porovnává předanou hodnotu s předem specifikovanými konstantami. V případě shody předané hodnoty s definovanou konstantou, vykoná příkaz, nebo příkazy, které jsou definovány za ní. Obvykle tato konstrukce také obsahuje možnost, pro případ, že by shoda nalezena nebyla, nejčastěji ELSE, nebo OTHERWISE. Konstrukce switch může umožnit kompilátoru optimalizace, jako například vyhledávací tabulky. V dynamických jazycích nemusí být případ pro porovnání omezen pouze na konstanty a může být rozšířen do vzorového porovnávání, jako například v shell skriptech, kde regulární výraz 'codice_4' označuje jakýkoli řetězec.\nCyklus nebo také smyčka (angl. loop) je řídicí struktura počítačového programu, kde se opakovaně provádí posloupnost příkazů. Opakování i ukončení cyklu je řízeno nějakou podmínku.\n\nCyklus se skládá z posloupnosti příkazů a podmíněného skoku, pomocí kterého se cyklus ukončuje při splnění podmínky.\n\nExistují tyto druhy cyklů:\n\nVe vyšších programovacích jazycích existují pro cykly řídicí konstrukce pro tvorbu programových cyklů. Např. v jazyce C:\n\nAnalogicky k násilnému přerušení cyklu (\"break\", \"exit\"), některé programovací jazyky umožňují i skok na další iteraci cyklu (obvykle \"continue\", \"loop\", \"next\").\n\n"}
{"id": "69566", "url": "https://cs.wikipedia.org/wiki?curid=69566", "title": "Quilt", "text": "Quilt\n\nQuilt (čte se \"kvilt\") je prošívaná ozdobná deka, která se skládá ze tří částí. Vrchní díl deky tvoří barevný, ozdobný vzor, který je vytvořen technikou zvanou patchwork, vnitřní díl tvoří měkká podšívka – vatelín a spodní díl tvoří vzorovaná nebo jednobarevná látka.\n\nVšechny tři vrstvy jsou vzájemně spojené drobným prošívacím stehem. Tento prošívací steh neslouží pouze ke spojení jednotlivých vrstev. Funguje zároveň jako výrazný estetický prvek, neboť na přední patchworkové straně pomáhá zvýrazňovat ozdobné obrazce a na zadní jednobarevné straně quiltu vytváří vlastní ozdobný vzor.\n\nQuilt se používá jako ozdobný přehoz přes postel, některé quilty se věsí na stěnu podobně jako tapisérie nebo gobelíny.\n\nPočátky výroby quiltu pocházejí pravděpodobně z Orientu. Rytíři v době křižáckých výprav používali quilty jako spodní prádlo pod těžká a nepohodlná brnění a později přinesli toto umění do Evropy. Období velmi studených zim ve 14. století v Anglii rozšířilo používání quiltů – prošívaných oděvů, přikrývek a koberečků.\n\nAmeričtí osadníci trpěli nedostatkem látek a proto začali používat quilt. Patchwork jim totiž umožnil znovu a prakticky použít obnošené a částečně zničené prádlo. Ze zbytků látek začali vyrábět prošívané deky. Postupně se ze sešívání kousků látek vyvinulo svébytné umění. Společné šití (podobně jako u nás v té době draní peří) bylo vítanou a oblíbenou společenskou událostí.\n\nVe Spojených státech dodnes patří quilt ke kulturnímu bohatství národa. Moderní quilty jsou skutečnými uměleckými díly a jsou nedílnou součástí soudobého moderního umění.\n\nOd 70. let 20. století zažívá výroba quiltů novou renesanci. Moderní pomůcky, speciální šicí stroje i moderní postupy umožňují vytvářet quilty rychleji a jednodušeji než dříve. Vytváření quiltů se stává pro mnohé zajímavým a inspirujícím koníčkem. Také v Česku vznikají různé spolky a kroužky, které se věnují quiltování. Stále se zvětšuje i počet specializovaných obchodů, kde je k dostání široký sortiment látek a pomůcek, které jsou pro quiltování nezbytné.\n\n\n\n"}
{"id": "69568", "url": "https://cs.wikipedia.org/wiki?curid=69568", "title": "Kontratenor", "text": "Kontratenor\n\nKontratenor \"(haute-contre)\" je odborné označení pro mužský hlas zpívající technikou, která je často i samotnými kontratenory pokládána za falzet. Mohou zpívat výšky, které běžně spadají do ženského rozsahu. Ve skutečnosti však zpívání falzeta technice kontratenorů škodí. Kontratenoři dnes zpívají role určené pro (především v opeře) kastráty.\n\nMezi nejvýznamnější kontratenory dnes patří především operní pěvci Francouz Philippe Jaroussky, Němec Andreas Scholl, Max Emanuel Cenčić, Marcin Ciszewski a Američan\nindického původu Bejun Mehta Polák Jakub Józef Orliński. Známí jsou také Mitch Grassi ze skupiny Pentatonix a ruský parodista Maxim Galkin. V Česku je kontratenoristou Pavel Rudolf Plasche, který dokáže se svým hlasovým rozsahem zazpívat i sopránové polohy. Zároveň však je i tenorem, hercem a hudebním skladatelem.\n\n\n"}
{"id": "69569", "url": "https://cs.wikipedia.org/wiki?curid=69569", "title": "Porco Rosso", "text": "Porco Rosso\n\nPorco Rosso (紅の豚, Kurenai no buta) je japonský animovaný film (anime), který režíroval Hajao Mijazaki v produkci studia Ghibli. Film vychází z Mijazakiho mangy \"Hikótei džidai\" (Věk hydroplánů) a vyšel 18. července 1992.\nPříběh vypráví o meziválečných dobrodružstvích italského letce z první světové války Marca, který se za nevyjasněných okolností proměnil v prase, v Adriatickém moři.\n\nJeště před oficiálním vydáním byl film v České republice známý pod zavádějícím doslovným překladem původního názvu \"Karmínové prase\", který vychází z amatérských českých podtitulků a byl původně zamýšlený i pro DVD vydání. S ohledem na to, že dabing České televize zachovával jako název hrdinovo italské jméno, vyšlo nakonec DVD s titulem \"Porco Rosso\". Film se stejně jmenuje i v angličtině. V italštině \"Porco Rosso\" znamená Rudé prase, tak se hlavní hrdina Marc Paggot po své proměně pojmenoval.\n\nFilm poprvé na českém DVD vyšel 15. února 2013 v distribuci společnosti Hollywood Classic Entertainment. DVD obsahuje vedle japonské zvukové stopy a českých podtitulků také český dabing vyrobený Českou televizí. Autorem překladu pro dabing i podtitulky byl japanolog Martin Tirala.\n\n"}
{"id": "69573", "url": "https://cs.wikipedia.org/wiki?curid=69573", "title": "On Your Mark", "text": "On Your Mark\n\nOn Your Mark je japonský krátkometrážní animovaný film (anime), který režíroval Hajao Mijazaki v produkci studia Ghibli. Jde o šestiapůlminutový hudební klip (AMV) ke stejnojmenné písni japonského dua Chage & Aska, vydaný 15. července 1995. Klip je celý animovaný a neobsahuje žádné dialogy. Sci-fi příběh vypráví o záchraně tajemného anděla dvěma policisty.\n\n"}
{"id": "69574", "url": "https://cs.wikipedia.org/wiki?curid=69574", "title": "Clarendon (stanice metra ve Washingtonu)", "text": "Clarendon (stanice metra ve Washingtonu)\n\nClarendon je stanice Washingtonského metra.\n\nStanice se nachází na oranžové lince, v západní části sítě, již mimo hlavní město Washington, D. C. Je tedy součástí okresu Arlington County ve státě Virginia. Stanice je podzemní, jednolodní konstrukce s bočními nástupišti založená hluboko pod povrchem. Má jen jeden výstup, pro veřejnost byla otevřena 1. prosince 1979.\n\n"}
{"id": "69575", "url": "https://cs.wikipedia.org/wiki?curid=69575", "title": "Vstupní zařízení", "text": "Vstupní zařízení\n\nVstupní zařízení je hardware, pomocí kterého počítač přijímá data. Obvykle jde o zařízení používaná pro samotné ovládání počítače (myš, klávesnice apod.), může ale jít např. i o specializované např. teplotní senzory nebo čtečky čárových kódů.\n\n\nV dnešní době jsou klávesnice nejběžnějším užívaným zařízením. Zařízení s ukazatelem je jakékoliv lidské rozhraní, které umožní uživateli vložit prostorové údaje do počítače. V případech myší a touchpadů je to běžně dosaženo detekováním pohybu po fyzickém povrchu. Analogové zařízení jako například 3D myš, joystick, nebo trackpoint, fungují hlášením změn bodů vychýlení. Pohyb těchto zařízení je do počítače interpretován pohybem kurzoru, vytvářející jednoduchý a intuitivní způsob pro navigování v počítačovém GUI.\nZařízení s ukazatelem jsou vstupní zařízení, která jsou určena pro stanovení pozice v prostoru a mohou být dále řazeny podle:\n\n\nDalší zařízení:\n\n\nVstupní zařízení, jako například tlačítka nebo joysticky, mohou být na jednom fyzickém zařízení kombinovány v myšlence kompozitních zařízení. Mnoho zařízení určených pro počítačové hry mají tyto ovladače. Potažmo, myši jsou také kompozitní zařízeními, jelikož nejenom že sledují pohyb, ale zároveň poskytují tlačítka pro klikání. Přesto, jako kompozitní zařízení je považováno zařízení, která má více než 2 odlišné formy vstupy.\n\n\n\n"}
{"id": "69578", "url": "https://cs.wikipedia.org/wiki?curid=69578", "title": "Pentóza", "text": "Pentóza\n\nPentóza (dříve běžně \"pentosa\") je obecný název monosacharidů, jejichž základ sestává z pětičlenných heterocyklů s jedním heteroatomem kyslíku.\n\nPolotriviální název pentóza vznikl z řecké číslovky pět (penta) a z přípony charakteristické pro sacharidy -óza.\n\nDělí se podle karbonylové funkční skupiny na aldopentózy a ketopentózy, přičemž obě obsahují chirální atomy uhlíku, které způsobují optickou aktivitu látky. Aldopentózy mají tři typy poloh asymetrických uhlíků, a proto je možno vytvořit osm různých stereoizomerů. Jejich cyklické struktury mohou být v principu pětičlenné (furanosy) i šestičlenné (pyranosy). Ketopentózy mají dva typy poloh asymetrických uhlíků, a tudíž jsou možné čtyři stereoizomery.\n\nXylóza, taktéž označovaná jako cukr dřevěný je pravotočivá pentóza: CHO. Xylóza se získává hydrolýzou dřeva a může být použíta jako nekalorické sladidlo pro diabetiky.\n\nMezi pentózy řadíme:\n\n"}
{"id": "69624", "url": "https://cs.wikipedia.org/wiki?curid=69624", "title": "Epitrochoida", "text": "Epitrochoida\n\nEpitrochoida je křivka, která vzniká pohybem bodu spojeného s kružnicí, která se odvaluje okolo kružnice o menším poloměru. Menší pevná kružnice je přitom uvnitř větší pohyblivé kružnice.\n\nPokud poloměr menší (stojící) kružnice je \"a\", poloměr větší kružnice \"b\" a pohybující se bod je ve vzdálenosti \"h\" od středu větší kružnice, lze křivku vyjádřit v parametrickém tvaru jako:\n\nkde formula_3 je úhel otáčení.\n\nPokud h = b (bod se nachází přímo na větší kružnici) nazývá se křivka epicykloida.\n\nEpitrochoidní tvar má například komora wankelova motoru\n\n"}
{"id": "69648", "url": "https://cs.wikipedia.org/wiki?curid=69648", "title": "Hypotrochoida", "text": "Hypotrochoida\n\nHypotrochoida je křivka, kterou opisuje bod, spojený s kružnicí, odvalující se po vnitřku jiné, větší kružnice.\n\nV parametrickém tvaru lze hypotrochoidu popsat jako:\n\nkde \n\nSpeciálními případy hypotrochoidy jsou \n\n"}
{"id": "69658", "url": "https://cs.wikipedia.org/wiki?curid=69658", "title": "Srdcovka", "text": "Srdcovka\n\nSrdcovka může být:\n\n\n"}
{"id": "69662", "url": "https://cs.wikipedia.org/wiki?curid=69662", "title": "Philippe Henriot", "text": "Philippe Henriot\n\nPhilippe Henriot (7. ledna 1889, Remeš – 28. června 1944, Paříž) byl francouzský politik.\n\nByl zastáncem extrémní pravice, antikomunista, antisemita, proti svobodným zednářům a antiparlamentarista. V období mezi válkami byl též antihitlerovec. V roce 1940 se napojil na maršála Pétaina a jakmile Německo napadlo Rusko, začal podporovat Německo, neboť jeho antikomunismus byl mnohem silnější než jeho averze vůči Německu. Henriot začal na stanici Radio Paris obhajovat kolaboraci a útočil na Svobodnou Francii generála de Gaulla. V té době probíhala \"guerre des ondes\" (česky by se dalo přeložit jako \"válka vln\" či \"kmitočtová válka\"), ve které stál na straně rozhlasu okupované části Francie (\"Radio Paris\" aj.) proti rozhlasu Svobodné Francie (\"Radio Londres\" atd.)\n\nHenriot nejvíce podněcoval proti Pierru Dacovi a Maurici Schumannovi. V lednu 1944 se stal státním sekretářem pro informace a propagandu vichistické vlády. Jeho činnost mu vynesla přezdívku \"francouzský Goebbels\". Dne 28. června 1944 v 5:30 byl zavražděn členy Résistance na ministerstvu informací.\n"}
{"id": "69667", "url": "https://cs.wikipedia.org/wiki?curid=69667", "title": "Bromargyrit", "text": "Bromargyrit\n\nBromargyrit (Rammelsberg, 1860), chemický vzorec AgBr, je krychlový minerál.\nNázev podle chemického složení.\n\nVzácný druhotný minerál oxidační zóny stříbrných ložisek, zejména v suchých oblastech.\n\nTvoří hrubé krychle, hlavně celistvé agregáty v kůrách a povlacích. Na krystalech jsou vyvinuty tvary \"a\"{001}, \"d\"{011}, \"o\"{111}, dvojčatí podle {111} ale méně často než chlorargyrit.\n\n\n\n\nVzácný minerál, přesto nacházen na řadě nalezišť.\n\n\n\n"}
{"id": "69671", "url": "https://cs.wikipedia.org/wiki?curid=69671", "title": "Juliabkommen", "text": "Juliabkommen\n\nJuliabkommen byla smlouva mezi rakouským kabinetem Schuschnigga a německou vládou Adolfa Hitlera, uzavřená 11. července 1936 pod tlakem fašistické Itálie, která byla do té doby spojencem Rakouska, avšak napojila se na Německo.\n\nV této smlouvě Německo slíbilo uznat rakouskou suverenitu, nevměšovat se do vnitřních záležitostí Rakouska a zrušit Tausend-Mark-Sperre. Rakousko se zavázalo amnestovat vězněné nacisty, orientovat svou zahraniční politiku na politiku německou a jmenovat do vlády dva členy opozice (tj. nacisty). Schuschnigg nato jmenoval Glaise-Horstenau ministrem bez portefeuille a Guido Schmidta státním sekretářem pro vnější vztahy. Rakouská politika se tímto vydala „německou cestou“.\n"}
{"id": "69676", "url": "https://cs.wikipedia.org/wiki?curid=69676", "title": "Gazi Husrev-begova mešita", "text": "Gazi Husrev-begova mešita\n\nGazi Husrev-begova mešita je jedna z nejstarších a největších mešit v Sarajevu a zároveň jedna z nejvýznamnějších pamětihodností bosenskohercegovské metropole.\n\nMešita byla vystavěna v roce 1530 Gazi Husrev-begem, osmanským místodržícím v Bosně, podle návrhu perského architekta Acema Esira Aliho (v české výslovnosti Adžem Ali). Patří k nejtypičtějším památkám osmanské architektury v Bosně a Hercegovině. Za dob osmanské vlády v zemi sloužila nejen k náboženským účelům, pravidelně se v ní vyučovalo a přednášelo. Do areálu mešity i hodinová věž (\"Sahat-kula\"), která byla po požáru v roce 1697 přestavěná, a několik hrobek. Mešita spolu s dalšími sakrálními stavbami tvoří duchovní centrum státu, dopomohla rovněž k šíření islámu v někdejší osmanské provincii.\n\nPo rozpadu Jugoslávie a vypuknutí občanské války byla těžce poškozena při obléhání Sarajeva. V roce 1996 však byla díky pomoci Saúdské Arábie znovu obnovena, kritici však tvrdí, že zde bylo použito mnoho wahhábistických prvků. Dnes je přístupná turistům.\n\n\n"}
{"id": "69688", "url": "https://cs.wikipedia.org/wiki?curid=69688", "title": "Jodargyrit", "text": "Jodargyrit\n\nJodargyrit (Leymérie 1859), chemický vzorec β-AgI, je šesterečný minerál, klasifikace dle Strunze 03.AA.10 - jednoduché bezvodé halogenidy. Název z řečtiny podle chemického složení, \"iodos \" (obsahující jód) a \"argyros\" (stříbro). Typová lokalita je Albarradón mine, Zacatecas, Mexiko, kde byl poprvé nalezen a odkud ho popsal Alexandre Félix Gustave Achille Leymérie roku 1959. \n\nDruhotný minerál oxidační zóny ložisek Ag (Tonopah, Goldfield (Nevada), na chryzokolu ve Vrančicích, v alterační zóně ložiska Pb-Zn Broken Hill (Austrálie, kde tvoří až 1 cm krystaly (až čtyřčata).\n\nPři teplotě 146 °C přechází v krychlovou modifikaci α-AgI. Tvoří drobné krystaly, krátce až dlouze sloupcovité podle {0001}, také tlustě až tence tabulkovitého habitu podle {0001}, které mohou být hemiedrické i holoedrické, soudkovité až kulovité krystaly, plátky či šupinky || s {0001}, též zrnitý, celistvý. Pseudomorfuje miersit.\n\nJe hexagonální soustavy, dihexagonální pyramida, prostorová grupa P6mc, bodová grupa 6mm, a=4,59, z=7,50, Z=2, V=137°, rtg analýza 3,75(100)-2,296(85)-3,98(60)-1,959(50)-3,51(40)-2,119(30). Na krystalech vyvinuty tvary \"c\" {0001}, \"m\" {1.0.-1.0}, \"a\" {1.1.-2.0}, \"o\" {1.0.-1.2}, \"g\" {3.0.-3.4}, \"r\" {7.0.-7.8}, \"-s\" {15.0.-15.16}, \"i\" {1.0.-1.1}, \"-t\" {7.0.-7.6}, \"f\" {3.0.-3.2}, \"u\" {2.0.-2.1}, \"w\" {9.0.-9.4}, \"x\" {7.0.-7.2}, \"y\" {9.0.-9.2}, \"z\" {33.0.-33.4}. Vzácně zjištěny tvary {1.0.-1.8}, {1.0.-1.4}, {2.0.-2.3}, {4.0.-4.5}, {15.0.-15.8}, {4.0.-4.-1}, {7.0.-7.1}, {33.0.-33.2}, {1.0.-1.7}, {1.0.-1.3}, {3.0.-3.4}, {3.0.-3.-4}, {7.0.-7.3}, {9.0.-9.2}, {9.0.-9.1}, {1.0.-1.6}, {1.0.-1.2}, {4.0.-4.5}, {7.0.-7.4}, {3.0.-3.-1}, {9.0.-9.-2}, {9.0.-9.-1}. Krystaly mohou být uspořádány v paralelních skupinách a v růžicích. Dvojčatí podle {3.0.-3.4}, někdy jsou nacházena také čtyřčata. \n\nTvrdost=1-1,5, hustota=5,69 g/cm. Štěpnost podle {0001} dokonalá, lom lasturnatý, dá se řezat nožem, ohebný. Není radioaktivní. \n\nČerstvý je bezbarvý, na světle rychle nabíhá do žluté barvy různých odstínů, žlutozelený, hnědavý, žlutošedý, oranžovožlutý, šedý. Vryp má bílý, žlutý, oranžovožlutý. Lesk je téměř diamantový nebo jen smolný, na štěpných plochách perleťový, průsvitný až průhledný. Jednoosý, pozitivní, velmi silně disperzní, n=2,21, n=2,22. V průchozím světle vykazuje abnormální zelené interferenční barvy. \n\nProcentuální složení:\nRozpustný v koncentrovaném amoniaku a NaSO\n\nMarshit, Miersit, Nantokit, Chlorargyrit, Bromargyrit.\n\nVyskytuje se v asociaci s chlorargyritem, bromargyritem, jodovým bromargyritem, ryzím stříbrem, akantitem, kalcitem, descloizitem, vanadinitem, pyromorfitem, bismoklitem, cerusitem, limonitem, wadem.\n\nPři těžbě rud stříbra či polymetalických rud. \n\nRuda stříbra. \n\n\n"}
{"id": "69691", "url": "https://cs.wikipedia.org/wiki?curid=69691", "title": "Okres Gelnica", "text": "Okres Gelnica\n\nOkres Gelnica je jeden z okresů Slovenska. Leží v Košickém kraji, v jeho západní části. Na severu hraničí s okresem Spišská Nová Ves a Prešov, na jihu s okresem Rožňava a Košice-okolí.\n\n\nOkres Gelnica – tzv. Hnilecká dolina se nachází v severozápadní části Košického kraje, sousedí s okresy Rožňava, Spišská Nová Ves, Košice-okolí a Prešov. Charakter krajiny je členitý podhorský a horský. Z geomorfologického hlediska patří do oblasti Slovenského rudohoří, celku Volovské vrchy, podcelků Hnilecké vrchy, Volovec, Zlatý stůl, Pipitka a Kojšovská hoľa. V malé části území patří do celku Čierna hora, podcelek Roháčka a Bujanovské vrchy, které se táhnou po levém břehu Hornádu.\n\nOblast je tvořena horninami krystalinika, které jsou bohaté na nerostné suroviny. Reliéf území se utvářel při alpinském vrásnění po spodní křídě a před spodními třetihorami. Místy tvoří obal prvohor mocné souvrství světlešedých vápenců a dolomitů vystupujících až na povrch, které zvyšují tvárnost horstva. V nich jsou úzké, hluboko zaříznuté kaňonovité říční doliny tvaru V, strmá bradla i skalní útvary. Ložiska rud se využívala již ve středověku, zajímavé stopy po starém dolování je možné najít v podobě opuštěných šachet, hald či propadlin.\n\nÚzemí patří do povodí Hornádu, ale odvodňuje ho především řeka Hnilec (52,5 km v okrese), která se u Margecan vlévá do Hornádu. Významnější přítoky Hnilce jsou Smolník, Stará Voda a Kojšovský potok. Nadregionální význam má přehrada Ružín, ležící ve východní části Hnilecké doliny, s přítoky Hornád a Hnilec. Menší umělé nádrže se nacházejí v katastrech obcí Jaklovce, Smolník a Gelnica.\n\nOkres je nejlesnětějším okresem v rámci Slovenska s více jak 74% lesnatostí (436 km²). Lesní porosty jsou hospodářské a ochranné. Hlavními dřevinami v nich jsou smrk ztepilý, jedle bělokorá a buk lesní. V severovýchodní části je hospodářskou dřevinou borovice lesní, poddruh spišská. Zajímavostí je výskyt borovice kleče (kosodřevina) a též borovice limby.\n"}
{"id": "69692", "url": "https://cs.wikipedia.org/wiki?curid=69692", "title": "Tocornalit", "text": "Tocornalit\n\nTocornalit (Domeyko, 1867), chemický vzorec (Ag,Hg)I, je šesterečný(?) minerál.\nNazván podle: S. F. Tocornal, rektor univerzity v Santiagu, Chile.\n\nTvoří celistvé a pórovité agregáty rozpadávající se na prach, také zrnitý.\n\n\nNalezen v Broken Hill na dole Proprietary (New South Wales, Austrálie) spolu s jodargyritem a cinabaritem, zaplňuje drobné dutinky v pórovité mase embolitu.\n\n"}
{"id": "69693", "url": "https://cs.wikipedia.org/wiki?curid=69693", "title": "Semtex", "text": "Semtex\n\nSemtex je víceúčelová plastická trhavina. Byl vyvinut v 50. letech 20. století v Československu ve VCHZ Synthesia (dnes Explosia), která jej začala vyrábět v 60. letech. (Jiné zdroje zmiňují jako rok vynálezu Semtexu 1966 a jako vynálezce Stanislava Breberu a Radima Fukátka). Používá se jako konvenční trhavina, při demolicích a pro vojenské účely. Je znám pro svoji popularitu mezi teroristy kvůli své špatné zjistitelnosti. Od roku 1991 se značkuje, takže jeho \"špatná zjistitelnost\" oproti ostatním trhavinám neplatí. \n\nPůvodně se pro využití v armádě vyráběl pod označením B 1. Pod svým nynějším jménem se začal vyrábět roku 1964, přesněji pod označením \"SEMTEX 1A\", od roku 1967 jako \"SEMTEX H\" a od roku 1987 jako \"SEMTEX 10\".\n\nSložení dvou nejrozšířenějších variant se liší podle jejich využití.\n\nPro snadnější detekovatelnost se Semtex značkuje snadno zjistitelnými těkavými nitroestery a aromatickými nitrosloučeninami. K tomu se od roku 1991 používal ethylenglykoldinitrát, později byl nahrazen para-mononitrotoluenem nebo dimethyldinitrobutanem. Semtex se neznačkuje kódem, pomocí kterého by bylo možné po výbuchu zjistit, jaká výbušnina byla použita.\n\nSemtex je velmi plastický pro velké rozmezí teplot od asi −40 °C do +60 °C. Je také voděvzdorný. Díky nižšímu obsahu výbušné náplně a nižší hustotě je o něco slabší než podobná výbušnina C-4. Oproti výbušnině C-4 je ale o něco více plastický, takže se dá snáze tvarovat.\n\nVýbušnina se jmenuje podle pardubického předměstí Semtína a firmy kde se vyráběla – \"SEMTín EXplosia\". Na konci 80. let 20. století se název Semtex stal apelativem pro plastické trhaviny.\n\nSemtex 1A se využíval hlavně v tuzemsku, Semtex H se vyvážel, především do Vietnamu a Libye. V roce 1981 byl zakázán jeho export do rizikových oblastí a vyvážel se jen do zemí Varšavské smlouvy. V roce 1989 byl vývoz Semtexu zcela zakázán. Od roku 1991 byl export značkované trhaviny SEMTEX® opět povolen. Obchod podléhá platné legislativě a příslušné kontrole státních orgánů.\n\nSemtex si rychle po svém uvedení na trh vydobyl pověst vysoce efektivní a ničivé trhaviny. Vzhledem k tomu, že se dostal i do rukou teroristů, stal se bezmála synonymem pro jakoukoli plastickou trhavinu. Když bylo například v roce 1988 libyjskými agenty zničeno letadlo společnosti Pan American World Airways (Let Pan Am 103) nad skotským městečkem Lockerbie, novináři začali tento teroristický čin dávat ihned do souvislosti se Semtexem. Následná vyšetřování potvrdila, že k výbuchu letadla byla použita plastická trhavina, nicméně nikdy nebylo zjištěno jaká.\n\nSemtex se dnes vyrábí v poměrně malém množství (asi 10 tun ročně).\n\n"}
{"id": "69695", "url": "https://cs.wikipedia.org/wiki?curid=69695", "title": "Balustrová kuželka", "text": "Balustrová kuželka\n\nBalustrová kuželka (z francouzského \"balustre\", italského \"balaustro\" z \"balaustra\", latinského \"balaustium\" z řeckého \"balaustion\") (také Balustr, balustra či prostě pouze kuželka) je malý tvarovaný kamenný nebo dřevěný sloupek s kruhovým, čtyřúhelným nebo víceúhelníkovým průřezem nesoucí parapet, atiku nebo zábradlí schodišť. Řada balustrových kuželek tvoří \"balustrádu\". Balustrová kuželka i balustráda je součástí klasické řádové architektury. V renesanci jsou kuželky souměrné i podle vodorovné osy. Barokní mívají spíše vázovitý nebo lahvovitý tvar.\n\nNejranější příklady representují reliéfní balustrové kuželky z asyrských paláců kde jejich sestavy tvoří okenní balustrády s iónskými hlavicemi. Balustrové kuželky pravděpodobně nebyly jako architektonický prvek ve starověkém Řecku ani Římě známy (Wittkower 1974) a tak se znovuobjevují až v 15. století na balkonech benátských a veronských paláců.\n\nVynálezce balustrových kuželek a balustrád není určen, ale prokazatelně je jako jeden z prvních použil Giuliano da Sangallo v balustrádě terasy vily v Poggio a Caiano (cca 1480) a stejně tak používal balustrády dokonce i při rekonstrukcích antických staveb. Od něj přebrali tento prvek Bramante (Tempietto, 1502) a Michelangelo, díky kterému se v 16. století dostalo balustrádám širokého rozšíření.\n\nPojem balustrový sloupek též popisuje sloupek rozdělující okno v saské architektuře. Příkladem může být opatství St. Albans v Anglii se sloupky s velkou pravděpodobností přenesenými ze starého saxonského kostela. K nim byly přidány normanské patky a normánské hlavice hlavice společně s válcovitými normanskými sloupky.\n\n"}
{"id": "69701", "url": "https://cs.wikipedia.org/wiki?curid=69701", "title": "Nantokit", "text": "Nantokit\n\nNantokit (Breithaupt, 1868) je vzácný minerál ze skupiny halogenidů. Jde o jednoduchý bezvodý chlorid ze skupiny nantokitu, chemický vzorec CuCl. Název pochází od místa nálezu, lokality Nantoko v Chile. Popsán původně z dolu Cármen Bajo v Cerro de la Pintada, Nantoko v Chile, kde byl v roce 1867 nalezen v hlubších částech oxidační zóny ložiska Cu rud na žilách obsahujících chalkopyrit, ryzí měď, kuprit. Později nalezen také na dole Tenazas s kupritem.Je kubický, zařazení dle Strunze 3/1.01-10. Typová lokalita je Copiapo (Chile).\n\nNantokit vzniká v aridním prostřední v pásmu zvětrávání ložisek Cu rud, vzácnější jako vulkanický sublimát, známý je též z umělého materiálu - ze strusek.\n\nTvoří celistvé, kompaktní zrnité masy, krystaly nebyly v přírodě nalezeny. Umělý vytváří tetraedry.\n\nJe kubický, 43 m, prostorová grupa F43m, a=5,42, Z=4, V=158,08. Rtg analýza 3,127(100)-1,915(50)-1,633(30)-1,243(10). \nTvrdost=2-2,5, hustota=3,93 g/cm. Lze ho krájet nožem. Štepnost dobrá podle {001}, {010} a {100}. Není radioaktivní.\nBývá bezbarvý, bílý, našedlý, nažloužlý, nazelenalý, zelený, lesk diamanatový. Vryp bílý. Je průhledný až průsvitný, izotropní, n=1,930. Výjimečně však může být anomálně anizotropní.\nProcentuální zastoupení prvků:\nNa vzduchu je nestabilní, zvolná se mění na paratacamit či jiné sekundární Cu-hydrochloridy.\n\nMarshit, miersit.\n\n\n"}
{"id": "69705", "url": "https://cs.wikipedia.org/wiki?curid=69705", "title": "Miersit", "text": "Miersit\n\nMiersit (Spencer 1898), chemický vzorec (Ag,Cu)I, je krychlový minerál.\n\nTvoří hlavně tetraedrické krystalky, často s nevelkými plochami {001}, vzácně kubooktaedrický s rovnovážným vývojem ploch tvarů {001}, {111} a {-1.1.1}. Plochy {001} jsou rýhované paralelně s hranami ploch tetraedru. Kladné a záporné tetraedry nevykazují žádné rozdíly v jakosti ploch, také kůry a agregáty nezřetelně vyvinutých krystalů. Někdy patrné dvojčatění podle {111}. Na krystalech jsou známy tvary \"a\" {100}, \"o\" {111}, \"-o\" {-1.1.1}.\n\n\nPopsán z ložiska Broken Hill (New South Wales, Austrálie).\n\n"}
{"id": "69708", "url": "https://cs.wikipedia.org/wiki?curid=69708", "title": "Kalorimetrická rovnice", "text": "Kalorimetrická rovnice\n\nKalorimetrická rovnice popisuje tepelnou výměnu těles tvořících izolovanou soustavu, pro kterou platí zákon zachování energie – tedy veškeré teplo, které při výměně jedno těleso odevzdá, druhé těleso přijme. Navíc se předpokládá, že nedochází ke změně druhu energie, tzn. tepelná energie se nemůže změnit např. v mechanickou energii, a také, že látky jsou chemicky netečné, takže nevzniká žádné teplo z chemických reakcí.\n\nKalorimetrická rovnice je základní rovnicí kalorimetrie.\n\nMatematicky lze kalorimetrickou rovnici formulovat na základě předpokladu, že teplo formula_1 odevzdané teplejším tělesem chladnějšímu tělesu se rovná teplu formula_2, které přijme chladnější těleso od teplejšího tělesa, tzn.\nJestliže těleso \"1\" o hmotnosti formula_4 s měrnou tepelnou kapacitou formula_5 má počáteční teplotu formula_6, těleso \"2\" o hmotnosti formula_7 s měrnou tepelnou kapacitou formula_8 má počáteční teplotu formula_9 a po vyrovnání teplot mají obě tělesa stejnou teplotu formula_10, přičemž formula_11, pak po dosazení za formula_2 a formula_1 dostaneme\n\nPokud je neznámou veličinou \"c\" nebo \"m\", za teploty se musí dosadit termodynamická teplota nebo teplota v jednotkách Celsia.\n\nK experimentálnímu měření veličin kalorimetrické rovnice se používá kalorimetr, zejména pak směšovací kalorimetr. Aby byla zachována přesnost měření, musí se do rovnice zahrnout i samotný kalorimetr. Pakliže je v kalorimetru chladnější kapalina a přidáme teplejší těleso, platí:\nkde se započte i teplo přijaté kalorimetrem formula_16 , formula_17 představuje tepelnou kapacitu kalorimetru a formula_18 přírůstek teploty. V opačné situaci kalorimetr teplo odevzdává, a proto platí:\nkde formula_20 představuje úbytek teploty.\n"}
{"id": "69710", "url": "https://cs.wikipedia.org/wiki?curid=69710", "title": "Národní parky ve Francii", "text": "Národní parky ve Francii\n\nNárodní parky ve Francii. Národní parky ve Francii jsou spravovány organizací \"Parcs Nationaux de France\". Ve Francii je deset národních parků (z toho tři jsou v tzv. Zámořské Francii). Sedm národních parků v kontinentální části Francie zabírá celkové území 3 710 km² v centrálních zónách a 9 162 km² v sekundárních zónách. To znamená, že více než 2% celkové rozlohy Francie je pod určitým stupněm ochrany. Francouzské parky navštíví každoroně více než 7 milionů návštěvníků.\n\n"}
{"id": "69711", "url": "https://cs.wikipedia.org/wiki?curid=69711", "title": "Marshit", "text": "Marshit\n\nMarshit (Liverside 1892), chemický vzorec CuI, je krychlový minerál.\n\nTvoří krystaly nebo jen povlaky. Na krystalech jsou vyvinuty tvary \"a\" {100}, \"o\" {111}, \"-o\" {-1.1.1}, \"m\" {311}, \"β\" {322} a řada neurčených trigontrioktaedrů. Vzhled krystalů je obvykle tetraedrický v kombinaci s {100} nebo dalšími tvary, vzácně je kubooktaedrický s vyvinutými tvary {100}, {111} a {-1.1.1}. Plochy tvarů {100} a {\"hkl\"} jsou rýhovány paralelně s hranami. Na tetraedrech není rozdíl ve kvalitě vyvinutých ploch. Někdy dvojčatí podle {111}.\n\n\nPopsán z Broken Hill (New South Wales, Austrálie) zejména z dolu Proprietary Consols v až 1 mm velkých krystalcích. Znám i z ložiska Chuquicamata (Antofagasta, Chile) v těsném prorůstání s atacamitem na trhlinách kaolinitizovaného a sericitizovaného granodioritu.\n\n"}
{"id": "69713", "url": "https://cs.wikipedia.org/wiki?curid=69713", "title": "Petropavlovsk-Kamčatskij", "text": "Petropavlovsk-Kamčatskij\n\nPetropavlovsk-Kamčatskij ( Петропа́вловск-Камча́тский) je hlavní město Kamčatského kraje, do 1. 1. 2007 hlavní město Kamčatské oblasti a největší město stejnojmenného poloostrova na ruském Dálném východě. Žije zde obyvatel.\n\nMěsto založil dánský mořeplavec Vitus Bering ve službách ruského námořnictva v roce 1740 a pojmenoval jej podle lodí \"Sv. Petr\" a \"Sv. Pavel\", které byly v jeho druhé expedici. Během Krymské války (1854-1855), bylo město v obležení Anglo-francouzských sil, ale nikdy nepadlo. V době SSSR bylo důležité jako centrum rybářského průmyslu, zejména lososů a krabů, po rozpadu země se zde rybolovu věnují soukromé firmy a je určen spíše na vývoz do zahraničí.\n\nPetropavlovsk-Kamčatskij je obklopen ze všech stran horami a vulkány. Není se zbytkem Ruské federace spojen ani silnicí, ani železnicí; kvůli tomu je doprava sem velmi nákladná. Během 90. let vzkvétala v okolí města turistika, hlavně díky neporušené okolní krajině. Podnebí je subarktické. Zimy jsou teplejší než na zbytku Sibiře (průměrná lednová teplota činí -7,7 °C), naopak léta jsou velmi mírná až chladná. Letní teploty většinou nepřekračují 20° C. Průměrný roční úhrn srážek je 1000 mm, což je také výrazně více než na zbytku Sibiře.\n\n\n"}
{"id": "69723", "url": "https://cs.wikipedia.org/wiki?curid=69723", "title": "Boletus perennis", "text": "Boletus perennis\n\nBoletus perennis je systematický synonymický název pro několik druhů hub:\n\n"}
{"id": "69732", "url": "https://cs.wikipedia.org/wiki?curid=69732", "title": "Gravastar", "text": "Gravastar\n\nGravastar (někdy taky gravahvězda – překlad z anglického \"gravastar\") je hypotetický astronomický objekt, předpovězený astrofyzikální teorií, navrženou Pawlem Mazurou a Emilem Mottolou. Tato teorie by mohla nahradit teorii černých děr. Teorie gravahvězd předpokládá, že místo toho, aby se hvězda zhroutila do jediného prostorového bodu o nekonečné hustotě, projde prostor jako takový fázovým přechodem, zabraňujícím dalšímu hroucení, a transformuje se do podoby sférického prázdna obklopeného určitým druhem extrémně husté hmoty.\n\nTato teorie je poměrně nová, a zatím vzbudila mezi astrofyziky jen malý zájem. Nedostatek zájmu souvisí s tím, že tento koncept vyžaduje přijetí velice spekulativní teorie kvantové gravitace, ale přitom přináší jen omezené výhody oproti teorii černých děr. A kromě toho ani v rámci kvantové teorie gravitace neexistuje žádný nevyhnutelný důvod pro to, aby se prostor choval přesně tak, jak předpokládají Mazur s Mottolou – podle dostupných informací tedy teorie kvantové gravitace teorii gravahvězd sice nevylučuje, ale ani ji nevyžaduje.\n\nPůvod označení je jednoduchý: Hvězda, která je tvořená GRAvitačním VAkuem.\n\nMazur s Mottolou si povšimli, že gravahvězdy by byly řešením informačního paradoxu: zatím neexistuje vysvětlení pro obrovské množství entropie, které je černým děrám přisuzováno (černá díra má zjevně mnoha bilionkrát více entropie, než hvězda, ze které se zformovala). Nikde uvnitř černé díry přitom nelze najít místo, kde by tato entropie mohla existovat. Předpokládá se, že gravahvězdy mají velice malé množství entropie, což tento problém řeší. \n\nZrod gravahvězd by mohl být příčinou pozorovaných záblesků gama záření, čímž se teorie gravahvězd stává další z mnoha spekulativních teorií, které se tento fenomén snaží vysvětlit.\n\nPředpokládá se, že prostor uvnitř gravahvězdy by byl extrémně zakřivený a obklopený bublinou neuvěřitelně husté a odolné hmoty, nacházející se ve fázi Bose-Einsteinova kondenzátu. \n\nMazur a Mottola dokonce přišli s myšlenkou, že pozorovatelný vesmír by se jako takový mohl nacházet uvnitř jediné obří gravahvězdy. V této podobě lze teorii gravahvězd řadit i mezi alternativní kosmologické teorie.\n\nTeorií velice blízkou teorii gravahvězd (nebo možná dokonce jenom jinou formulací té samé teorie) je teorie „hvězd z tmavé energie“, kterou navrhl v dubnu 2005 kalifornský fyzik George Chapline.\n\nV únoru 2006 nenalezl prohledávač Google ani jediný výskyt zde použitého českého překladu \"gravahvězda\". Ten je odvozen od existujících českých astronomických termínů, jako jsou třeba neutronová hvězda nebo dvojhvězda. Dosavadní články v češtině pro tento hypotetický typ vesmírného objektu většinou používají doslovně převzatý anglický termín \"gravastar\".\n"}
{"id": "69735", "url": "https://cs.wikipedia.org/wiki?curid=69735", "title": "Polyporus parvulus", "text": "Polyporus parvulus\n\nPolyporus parvulus je nejednoznačný systematický název pro následující druhy hub:\n"}
{"id": "69750", "url": "https://cs.wikipedia.org/wiki?curid=69750", "title": "Muzeum Ghibli", "text": "Muzeum Ghibli\n\nMuzeum Ghibli je komerční japonské muzeum prezentující produkci animátorského studia Ghibli, zejména jeho filmy ve stylu anime.\n\nMuzeum sídlí v Mitace, na západním předměstí Tokia. Bylo otevřeno v roce 2001.\n\nOd 3. ledna do 13. března 2006 muzeum promítalo ve svém kině \"Saturn\" tři krátké animované filmy vytvořené pouze pro tuto příležitost:\nV současnosti může každý návštěvník muzea zhlédnout při jedné návštěvě pouze jediný film.\n\n"}
{"id": "69753", "url": "https://cs.wikipedia.org/wiki?curid=69753", "title": "Kalomel", "text": "Kalomel\n\nKalomel (Werner, 1789), chemický vzorec HgCl (chlorid rtuťný), je čtverečný minerál.\nNázev je složený z řeckých slov \"kalos\" – krásný a \"mélas\" – černý.\n\nDruhotný minerál, vzniká při alteraci rud Hg jako cinabaritu, amalgámů, Ag-tetraedritu, onofroitu a dalších minerálů. Na umělém materiálu i v přírodních podmínkách bylo prokázáno, že se cinabarit může oxidovat při působení sulfátu železa a že tento proces se značně urychluje v přítomnosti NaCl v roztoku. Druhotné minerály rtuti se vyskytují společně a mohou přecházet jeden do druhého při změnách chemismu prostředí. Obvykle se chloridy i oxychloridy rtuti vyskytují v suchém a horkém prostředí. V několika případech byl nalezen i v podmínkách věčně zmrzlé půdy, kde jejich vznik způsobuje pomalá cirkulace spodních vod, nepatrný obsah kapalné fáze v zóně oxidace a vysoká koncentrace roztoků.\n\nTvoří drobné, obvykle podle {0001} tabulkovité, prizmatické podle {001} či dipyramidální izometrické krystaly, obvykle složitě zdvojčatělé. Také kůry, někdy s drúzovitým povrchem drobných krystalků, v zemitých agregátech nebo povlacích. Na krystalech nejčastěji tvary \"a\" {100}, \"r\" {111}, \"d\" {332}, \"m\" {110}, \"c\" {001}, \"e\" {101} a \"i\" {112}. Dvojčatí podle {112}. Ve formě dotykových nebo penetračních dvojčat, často se opakujících a s nepravidelnými nebo nezřetelnými plochami.\n\nKalomel je často využívaný v lékařství (např. jako projímadlo), dále se používá například v pyrotechnice nebo galvanotechnice. V diagnostice je součástí elektrod (kalomelová elektroda).\n\nV Česku se vyskytuje na Dědově hoře (u Hořovic) pochybný jako vzácnost v těsné asociaci s cinabaritem, pyritem a barytem na žilách jako zemitý bílý povlak, vzácně s kuličkami rtuti v dutinách kusové rumělky s řídce roztroušeným kusovým žlutým sfaleritem, sideritem, barytem a celistvým a okrovitým limonitem. Na Slovensku Nižná Slaná (u Dobšiné), Smolník (u Rožňavy) a Švedlár (u Rudňan). Ve světě jsou známy pěkné sloupečkovité krystaly z ložiska Terlingua (Brewster Co., New Mexico, USA) v asociaci s ryzí rtutí, terlinguaitem, montroyditem, kleinitem, eglestonitem, kalcitem.\n\n"}
{"id": "69756", "url": "https://cs.wikipedia.org/wiki?curid=69756", "title": "Skalná", "text": "Skalná\n\nMěsto Skalná (do roku 1950 Vildštejn, německy \"Wildstein\") leží v České republice, v okrese Cheb v Karlovarském kraji, 12 km severně od Chebu v bezprostřední blízkosti německých hranic. Většina území leží v Chebské pánvi (od 440 m n. m.), na severu se zvedají první vrcholy Smrčin (Velkolužská vrchovina). Nejvyšším bodem je Lužský vrch s 605,6 m n. m. Od západu na jihovýchod protéká Skalnou potok Sázek. Skalná je součástí Svazku obcí Kamenné Vrchy. Žije zde  obyvatel.\n\n\nMěsto vzniklo pod hradem Vildštejn (Wildstein), který vznikl na přelomu 12. a 13. století. První zmínka o hradu je z roku 1166. Prvními majiteli hradu byl rod Nothaftů, další majitelé: Wirspergové, Trautenbergové. V šestnáctém století se zde rozšiřuje řemeslná výroba. Zvláštní rozvoj zaznamenala ruční výroba papíru, výroba kamenin a hrnčířství. Později byla otevřena naleziště keramických jílů a průmysl těžby surových jílů přetrval dodnes. V roce 1850 se stal Wildstein sídlem okresního soudu. Roku 1865 byl Wildstein povýšen na městys. V této době zde žilo 2 300 obyvatel. K povýšení na město došlo díky stálému rozvoji 5. prosince 1905 Františkem Josefem I. Rozvoj pokračoval až do druhé světové války, po jejímž konci byla vysídlena drtivá většina skalenských občanů. Na plenární schůzi MNV ve Vildštejně dne 6. června 1950 schválena změna názvu z Vildštejna na Skalnou. Nastává úpadek, který končí až revolucí v roce 1989. Od té doby město opět vzkvétá.\n\n\n\n\n\n\n\n\n\nV tzv. dolní Skalné vznikla přirozená průmyslová zóna, ve které se soustředí většina průmyslové výroby. Ve Skalné působí firma produkující stavební hmoty, kameniva a dalších suroviny (souvisí s těžbou jílů a písků); dále nástroje pro frézování, broušení a leštění - brusné a leštící nástroje, výrobky z hliníkových profilů; také zde působí truhlářství, autodopravy atd.\n\nVe Skalné je velké množství restaurací, cukrárna, dále hotel, jeden penzion, několik obchodů (potraviny, drogerie), dvě kadeřnictví, masáže, pošta, čerpací stanice, lékárna, trafika, knihovna, dětský i praktický lékař, zubař.\n\nFunguje zde taktéž základní a mateřská škola.\n\nSkalnou prochází silnice č. 213 s napojením na mezinárodní silnice a také železniční trať č. 146. Nejbližší hraniční přechod je vzdálen cca 5 km. Město má velmi dobrá dopravní spojení: autobusové na trase Cheb - Františkovy Lázně - Skalná - Plesná a železniční na trase Cheb - Tršnice - Skalná - Luby. Komunikace ve Skalné procházejí postupně rekonstrukcemi.\n\n\n\n\n"}
{"id": "69763", "url": "https://cs.wikipedia.org/wiki?curid=69763", "title": "Radoslav Zabavník", "text": "Radoslav Zabavník\n\nRadoslav Zabavník (* 16. září 1980, Košice, Československo) je bývalý slovenský fotbalový obránce a reprezentant. Na klubové úrovni působil mimo Slovensko v Bulharsku, Česku, Rusku a Německu.\n\nSpolehlivý obránce, vynikal dobrou poziční hrou, měl kvalitní výskok i rozehrávku. Účastník Mistrovství světa 2010 v Jihoafrické republice.\n\nS fotbalem začínal v Košicích, kde si v roce 1998 odbyl první ligovou premiéru. Odehrál zde 68 ligových zápasů. Poté přestoupil do klubu MŠK Žilina a prvně nastoupil v dresu slovenského národního týmu. Následoval odchod do bulharského týmu CSKA Sofia. Na konci roku 2005 jej jako posilu získala za 12 milionů korun Sparta Praha. Podepsal smlouvu na dva a půl roku, do června 2008. Premiérový gól v české lize vstřelil 25. února 2006 v zápase proti FC Zbrojovka Brno. V sezoně 2005/06 se stal se Spartou vítězem Poháru ČMFS. Jeho další štací byl ruský tým Terek Groznyj. Na jaře roku 2010 se upsal německému klubu 1. FSV Mainz 05.\n\nV červnu 2013 se po skončení smlouvy s Mohučí (1. FSV Mainz 05) domluvil na angažmá v druholigovém německém klubu SV Sandhausen. V sezóně 2013/14 ho stíhala zranění a v srpnu 2014 se s ním klub domluvil na ukončení smlouvy a Radoslav se vrátil na Slovensko. Následně ukončil kariéru.\n\nV A-mužstvu Slovenska debutoval 30. 4. 2003 v přátelském utkání v Žilině proti týmu Řecka (remíza 2:2).\n\nBěhem úspěšné kvalifikace Slovenska na Mistrovství světa ve fotbale 2010 byl důležitým pilířem defenzivy slovenského mužstva.\n14. listopadu 2012 odehrál kompletní přátelský zápas s Českou republikou v Olomouci. Slovenská reprezentace podlehla domácímu mužstvu 0:3.\n\nCelkem odehrál v letech 2003–2012 za slovenský národní tým 58 zápasů a vstřelil jeden gól (v kvalifikačním utkání na MS 2006 proti Lichtenštejnsku).\n\nNa světovém šampionátu 2010 v Jižní Africe se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. V základní skupině F v prvním zápase proti Novému Zélandu (15. června 2010, remíza 1:1) nastoupil na postu pravého obránce a absolvoval celé střetnutí. Ve druhém utkání proti Paraguay (20. června 2010), které Slovensko prohrálo 0:2, nehrál. Třetí zápas proti Itálii (24. června 2010) odehrál v základní sestavě, tentokrát na postu levého obránce. Byl u cenného vítězství 3:2, které slovenskému mužstvu zaručilo účast v osmifinále na úkor Itálie a Nového Zélandu. V osmifinále hrál také na levé straně obrany až do 88. minuty, kdy byl z taktických důvodů střídán útočníkem Martinem Jakubkem (slovenský tým prohrával a trenér potřeboval posílit ofenzivu). Slovensko prohrálo 1:2 a s turnajem se rozloučilo.\n\nGóly Radoslava Zabavníka za A-mužstvo Slovenska\n"}
{"id": "69764", "url": "https://cs.wikipedia.org/wiki?curid=69764", "title": "Hystereze", "text": "Hystereze\n\nHystereze je označení pro takové chování dynamického systému, kdy výstupní veličina nezávisí jen na nezávisle proměnné vstupní veličině, ale i na předchozím stavu systému (tzv. „paměťový efekt“ systému). Projevuje se tedy jako obecná vlastnost dynamických systémů v různých oborech. Chceme-li předpovědět budoucí vývoj systému, musíme znát buď jeho vnitřní stav, anebo posloupnost minulých stavů.\n\nPříkladem je závislost magnetické indukce látky, která je jádrem cívky, na intenzitě magnetického pole této cívky, kdy se projeví magnetická polarizace. Graf průběhu fyzikálních změn při cyklickém opakovaní podmínek se nazývá hysterezní křivka. Musí se s ní proto počítat při návrhu systémů, kde se má předejít zákmitům výstupního signálu v okolí střední úrovně spínání (příklady: klopný obvod, termostat).\n\nDopružování (elastická hystereze) se projevuje tak, že po odstranění zatížení se deformace vytrácí postupně po určité době a ne okamžitě (viskózní chování).\n\nHysterezní křivka může také popisovat chování pružnoplastických materiálů (po dosažení meze kluzu dochází k rozvoji nevratných plastických deformací, které se po odtížení nemění).\n\nV medicíně je hystereze označením pro:\n\nV ekonomii se projevuje například u strukturální nezaměstnanosti.\n"}
{"id": "69765", "url": "https://cs.wikipedia.org/wiki?curid=69765", "title": "Galie", "text": "Galie\n\nGalie resp. Gallia bylo ve starověku Římany užívané pojmenování rozsáhlé, převážně Kelty (latinsky \"Galli\" – Galové) obývané oblasti v západní Evropě, jež zahrnovala území dnešní Francie, Belgie, severní Itálie, západního Švýcarska a části Nizozemska a Německa na levém břehu Rýna. Geograficky bylo toto území ohraničeno na západě Atlantským oceánem, na jihu Pyrenejemi a Středozemním mořem, na severu kanálem La Manche a na východě Rýnem a Alpami (až do 1. století př. n. l. bylo ke Galii přiřazováno i údolí Pádu).\n\nPrvní historická zmínka o Galii pochází z doby okolo roku 600 př. n. l., kdy řečtí osadníci založili na jižním pobřeží země kolonii jménem \"Massalia\" (dnešní Marseille). Pro samotné dějiny Galie jsou klíčové tři momenty: usídlení keltských kmenů na tomto území zhruba v 7. století př. n. l., završení římské anexe Galie Juliem Caesarem v 1. století př. n. l. a definitivní zánik římské moci v Galii, který se datuje do roku 486.\n\nŘímané rozdělili Galii na několik částí: první z nich byla Gallia Cisalpina, jež byla neformálně nazývána \"Gallia Togata\" („v tóze oblečená“) a později se stala součástí Itálie, dále Gallia Narbonensis (\"Gallia Narbonensis\"), neoficiálně označována také jako \"Gallia Bracata\" („kalhotová“, podle tradičních dlouhých kalhot místních obyvatel) nebo jednoduše \"Provincia\" a nakonec Caesarem dobytá Gallia Comata („vlasatá“, kvůli dlouhým vlasům zdejších lidí).\n\nOhledně původu označení této země existují značné pochybnosti, přičemž není jisté, zda bylo odvozeno z názvu nějakého domorodého kmene, či zda se jedná o exonymum. Keltský výraz \"*g(h)al-\" mohl podle některých názorů znamenat „silný“ či „mocný“ (jedinec) – „rek“, „hrdina“. Vyskytují se ovšem i spekulace, podle nichž mohlo být toto jméno převzato z názvu řeky \"Gallos\", obdobně jako tomu bylo v případě pojmenování kmene Sekvanů, jež mělo svůj původ v hydronymu. Latinskému termínu Gallia se nápadně podobá starořecké označení \"Galatia\" (poprvé doloženo v díle historika Timaia z Tauromenia ze 4. století př. n. l.), které bylo patrně inspirováno barvou pleti Keltů (řecky Γαλάται, \"Galatai\"), která prý byla „bílá jako mléko“ (γάλα, \"gala\" – „mléko“). Pojem Gallia byl někdy spojován s latinským výrazem pro kohouta – gallus. Dnešní Francii se proto leckdy říká „země galského kohouta“.\n\nZkoumání raných dějin Galie je veskrze záležitostí archeologie, neboť se dochovalo pouze nepatrné množství písemných pramenů vyhotovených obyvateli tohoto území. Hlavním zdrojem informací o Keltech v Galii bylo dílo Poseidónia z Apameie, z jehož spisů čerpali Timagenés, Julius Caesar, Diodóros Sicilský a zeměpisec Strabón. Mnoho poznatků o kultuře raných Keltů bylo získáno ze zemí ležících při horním toku Dunaje, ačkoli se přirozeně naskýtá otázka, zda a jak jsou tyto informace relevantní z hlediska kultury v Galii.\n\nZdá se, že Keltové nabyli mnoha svých dovedností (jako třeba zpracování železa) a některých rysů své kultury od národů a kmenů sídlících na Balkáně. Někteří vědci se domnívají, že kultura popelnicových polí představuje počáteční bod historie Keltů jakožto samostatné kulturní a jazykové větve indoevropských národů. Tato kultura dominovala střední a západní Evropě na konci doby bronzové, zhruba mezi léty 1200 až 700 př. n. l. Rozšíření znalosti zpracování železa vedlo následně k rozvoji tzv. halštatské kultury (zhruba 700 až 500 př. n. l.). Prakeltským jazykem, jenž byl společným předchůdcem všech známých keltských jazyků, se podle některých historiků hovořilo právě v období konečné fáze vývoje kultury popelnicových polí a v počátcích halštatské kultury. Z halštatské kultury se pozvolna vyvinula kultura laténská, k čemuž došlo zřejmě i v důsledku vlivu středomořských civilizací – obzvláště řecké a etruské. Laténská kultura se rozvíjela v době železné (po roce 450 př. n. l. až do dobytí Římany v 1. století př. n. l.) v prostoru západní a střední Evropy.\n\nZřejmě mezi léty 700 až 600 př. n. l. byla Galie osídlena keltskými kmeny. Převážně v pobřežní oblasti mezi Alpami a Apeninským pohořím si uchovali svoji svébytnost Ligurové, kteří splynuli s Kelty, čímž vznikla určitá forma kelto-ligurské kultury. Na jihozápadě Galie se dále nacházela sídla Akvitánů, kteří byli etnicky spřízněni s obyvateli Iberského poloostrova. Kromě těchto národů se v Galii na přelomu 7. a 6. století př. n. l. usadili také Řekové a Féničané. Ti na břehu Středozemního moře založili několik svých osad, jako byla řecká \"Massalia\" (dnešní Marseille) při ústí řeky Rhôny. Obyvatelé této řecké obce importovali do země luxusní zboží, včetně amfor, bronzových pohárů, etruské keramiky a drobných předmětů ze zlata, slonoviny a jantaru, které byly v hojném množství nalezeny v galských hrobech.\n\nPůvodní oblast galského osídlení se rozprostírala od Zaalpské Galie až do údolí horního toku Dunaje. Podle starověkých historiků Livia a Polybia někdy kolem roku 400 př. n. l. začala rostoucí galská populace expandovat přes Alpy do údolí řeky Pádu, kde Galové nalezli značné zdroje potravy. V roce 387 př. n. l. (390 př. n. l.) napadli galští Senonové pod vedením náčelníka Brenna Řím, načež město dobyli, strašlivě vyplenili a nakonec vypálili. Během následujícího století představovali Galové pro Římany trvalou hrozbu. Avšak na počátku 3. století př. n. l. bylo nebezpečí ze strany Galů výrazně eliminováno a krátce před vypuknutím druhé punské války se Římané v roce 222 př. n. l. zmocnili Předalpské Galie. Po Hannibalově porážce se sice místní Galové postavili proti Římu, nicméně v roce 191 př. n. l. byli definitivně poraženi.\nVe 2. století př. n. l. zažila středomořská Galie značný hospodářský rozmach, doprovázený růstem zdejších sídel, zatímco hustě zalesněná severní Galie takřka úplně postrádala jakékoli známky městské civilizace, kromě několika hrazených sídlišť (\"oppidum\") využívaných v časech války. Růst bohatství jižní Galie podnítil Římany, aby vyhověli žádosti občanů Massalie o ochranu před útokem koalice ligurských a galských kmenů. V roce 125 př. n. l. římské legie vedené konzulem Marcem Fulviem Flaccem pronikly do jižní Galie. Během následujících čtyř let si Římané podmanili celou přímořskou oblast (v současnosti francouzská Provence) a zřídili zde provincii \"Gallia Narbonensis\" (původně Galie Zaalpská) podle kolonie \"Narbo Martius\" (Narbonne). Toto římské vítězství ukončilo období hegemonie kmene Arvernů v Galii.\n\nDalší etapa římských výbojů nastala za Julia Caesara, který se během galských válek (58 až 50 př. n. l.) zmocnil území mezi Rýnem a Pyrenejemi a podnikal expedice dokonce až do Británie a Germánie. Rozhodujícím okamžikem této války byla bitva o Alesii v roce 52 př. n. l., v níž Římané zdolali konfederaci galských kmenů sjednocených pod vedením Vercingetoriga, náčelníka Arvernů. Římské legie poté potlačily zbytky galského odporu, načež Caesar mohl římskému senátu oznámit \"„Gallia est pacata“\" („Galie je podrobena“). V průběhu tohoto konfliktu zemřelo údajně kolem jednoho milionu obyvatel Galie (patrně každý čtvrtý Gal), další jeden milion byl zotročen, 300 kmenů bylo podrobeno a 800 měst zničeno. V Caesarově tažení proti Helvécům přišla o život více než polovina členů kmene a přibližně pětina upadla do otroctví. Po dobytí obleženého Avarica byla zmasakrována celá populace tohoto oppida (asi 40 000 lidí), což je dalším z mnoha dokladů římské krutosti.\n\nGalská společnost se dělila do třech tříd. Nejnižší postavení zaujímal prostý lid, zatímco privilegovaná pozice náležela druidům a válečnické šlechtě. Příslušníci první třídy tvořili bezprávnou a utlačovanou masu, přičemž mnozí z nich se nechávali najímat do služeb mocných jedinců z řad šlechty. Počet válečníků a sloužících byl hlavním kritériem při určování významu jednotlivých šlechticů. Ovšem jestliže šlechtic nedokázal ochránit zájmy svých stoupenců, mohl snadno pozbýt jejich důvěru. Před Caesarovou invazí prý docházelo téměř rok co rok ke střetům mezi ambiciózními vůdci těchto vojenských družin. Galové nacházeli obživu výhradně v zemědělství a žili v drobných rolnických usedlostech nebo vesnicích. Až do příchodu Římanů Galové nestavěli města a v případě nebezpečí se uchylovali do hrazených pevností, nazývaných oppida (singulár oppidum), jež byly budovány na vhodných kopcích. Okolo oppid byl vyhlouben příkop a zároveň byla obehnána dřevěnou palisádou či kamennou hradbou.\n\nZákladní organizační jednotkou společnosti byl rod nebo klan (\"cenedl\"). Několik těchto klanů tvořilo kmen, v jehož čele stála rada starších a náčelník. Třebaže kmeny představovaly poměrně stabilní politické útvary, Galie jako celek setrvávala ve stavu permanentní vnitřní roztříštěnosti, neboť povědomí vlastní etnické spřízněnosti bylo mezi jejími obyvateli velice nízké. Některým mocným náčelníkům se občas podařilo zajistit si oddanost předáků několika kmenů, i přesto se však Galové nedokázali nikdy plně sjednotit (s výjimkou krátké etapy na samém sklonku galské nezávislosti) a byli tudíž jen jakýmsi etnickým společenstvím. Dokonce i samotné vymezení Galie jako celistvého kulturního prostoru lze připsat spíše Římanům a Řekům, kteří tohoto pojmu užívali k označení území obývaného galskými kmeny. Nejednotnost Galů byla rozhodujícím faktorem, jenž nahrál podrobení země cizinci.\n\nNěkdy mezi léty 120 až 60 př. n. l. se mnoho regionů v centrální Galii začalo politicky organizovat v určité předstátní útvary, nepochybně v důsledku působení římské civilizace. V každé z těchto \"civitates\" (jak je nazval Caesar) se každoročně volil nejvyšší představitel. Aeduové užívali pro jedince obdařeného tímto postavením titul \"vergobret\". Ten měl podobnou pozici jako náčelník, avšak musel se podřizovat rozhodnutím rady. Římští a řečtí autoři udávají, že těchto civitates (v podstatě kmenových svazů) bylo v Galii šestnáct. Civitates se dále členily v menší jednotky – \"pagi\" – jejichž centrem byla oppida. Řada z těchto pevností se proměnila v obchodní střediska, která začala prosperovat díky rozvíjejícímu se obchodu s Římany v Narbonensis. Mnohé galské civitates započaly rovněž s ražbou vlastních mincí.\n\nGalské náboženství bylo polyteistické. Vyznačovalo se však i určitými prvky animismu, který připisoval lidské vlastnosti jezerům, vodním tokům, pramenům a posvátným hájům, v nichž Galové vykonávali své náboženské obřady. S výjimkou několika málo obzvláště významných míst Galové nestavěli žádné chrámy ani svatyně. Neobvyklé nebylo ani uctívání zvířat. Nejposvátnějším galským zvířetem byl kanec, kterého lze nalézt jako symbol na mnoha galských vojenských standartách a plnil tak podobnou funkci jako orel u Římanů.\n\nGalové nedisponovali tak propracovaným systémem božstev, jaký měli Řekové nebo Římané, avšak existovali bohové, jež uctíval každý Gal, včetně kmenových či domácích bůžků. Jednotliví bohové byli víceméně převzati z primitivních božstev indoevropského původu. V dobách Caesarova příchodu prokazovali Galové největší úctu Toutatisovi („bůh kmene“), galskému ekvivalentu Merkura. Nejvyšší bůh galského náboženství se v latině nazýval Dis Pater („nebeský otec“), jenž byl ztotožňován s římským Jovem, případně Plutem. Kromě nich uctívali Galové další božstva, jako byla bohyně koní a úrody Epona, bůh války Esus, bůh světla Lugh, bůh hromu Taranis, bůh života a smrti Cernunnos a řada jiných bohů. V době římské nadvlády byla keltská božstva ztotožněna s římskými bohy, takže postrádáme úplnou představu o jejich charakteru a vlastnostech. Symbolickým ba přímo magickým znakem keltského resp. galského náboženství byla číslice tři. Galští bohové proto často vystupovali v triádách (například Toutatis-Teutates, Taranis, Esus).\n\nSpecifický rys galského náboženství reprezentovali kněží zvaní druidové (\"druides\"). O jejich původu panují značné nejasnosti. Jisté je, že druidové pečlivě střežili tajemství svých rituálů a v galské společnosti jim náleželo význačné postavení. Druidové dohlíželi na řádné provádění náboženských úkonů a poskytovali vzdělání synům galské šlechty. Rovněž směli uplatňovat jistou formu vyloučení či exkomunikace jednotlivců ze shromáždění věřících, což se ve starověké Galii rovnalo prakticky vyobcování ze společnosti. Dále si nárokovali právo rozhodovat o otázkách války a míru, čímž si zajišťovali i určitý politický vliv. Druidové věřili, že duše člověka nikdy nezemře, přičemž duch muže, jenž padl ve válce, přejde do jiného těla. Caesar se domníval, že právě tato víra byla příčinou nezměrné odvahy Galů v boji. Řekové a Římané se shodovali v tom, že součástí druidských obřadností bylo i obětování lidí, to ovšem není zcela prokázáno. Existují sice doklady o lidských obětech, nezdá se však, že by se jednalo o běžnou praxi.\n\nNejpůvodnější informace o galských kmenech jsou obsaženy v Caesarových Zápiscích o válce galské. Podle Caesara byla celá Galie rozdělena do tří částí (\"„Gallia est omnis divisa in partes tres”\") obývaných Belgy, Akvitány a Galy. Belgové sídlili na severu a řeky \"Sequana\" (Seina) a \"Matrona\" (Marna) tvořily jižní hranici jejich země. Akvitáni žili v kraji mezi řekou \"Garumna\" (Garonna) a pohořím Pyreneje. Galové, kteří se ve vlastním jazyce nazývali Keltové, kontrolovali rozlehlou centrální oblast mezi Belgy a Akvitány. Tyto tři národy se podle Caesara lišily v řeči, zvycích i zákonech. Caesarovy údaje jsou v zásadě správné, nicméně v některých drobnostech neodpovídají zcela skutečnosti. Akvitáni se sice etnicky odlišovali od ostatních dvou národů (zřejmě se řadili k Vasconům, předkům Basků), avšak Galové a Belgové vykazovali mnoho společných rysů: měli světlou kůži, byli vysokého vzrůstu a velice družní. Boje se účastnili ve velkém počtu a mluvili stejným jazykem. Podle mínění některých historiků byli Belgové smíšeného keltského a germánského původu, avšak jejich etnická příslušnost dosud zůstává předmětem zkoumání. Akvitáni byli naproti tomu snědšího vzhledu a zdrženlivější jak v běžném životě, tak i ve válce.\n\nVůdčím kmenem mezi Belgy byli Remové (\"Remi\"), kteří obývali kraj okolo oppida \"Durocortorum\" (dnešní Remeš). Dalšími mocnými kmeny byli v dnešní střední Belgii sídlící Nerviové (\"Nervi\"), dále Treveři (\"Treveri\") na západním břehu Rýna, Menapiové (\"Menapii\") a Bellovakové (\"Bellovaci\"). Mezi řekami Seinou a Loirou (\"Liger\") žili Senonové (\"Senoni\") a Carnuti (\"Carnutes\"), jimž náleželo \"Cenabum\" (Orléans). Na jih od nich, poblíž oppida \"Avaricum\" (Bourges) měli svá sídla Biturigové (\"Bituriges\"). V Armorice (nynější Bretaň) sídlili Venetové (\"Veneti\"), kteří patřili mezi nejzdatnější námořníky v Galii. V oblasti kolem dnešního Dijonu se nacházelo teritorium Lingonů (\"Lingones\"). Východněji se pak rozkládalo území Sekvánů (\"Sequani\"), jejichž hlavním střediskem bylo \"Vesontio\" (Besançon). Střední Galii obývaly dva nejvýznačnější galské kmeny Caesarovy doby – Aeduové (\"Aedui\"), obývající kraj okolo \"Bibracte\" (Autun), a Arvernové (\"Arverni\"). Nejvýznamnější pevností Arvernů byla \"Gergovie\". Z Akvitánie je známo především jméno Tarbellů (\"Tarbelli\"). V Gallii Narbonensis byli nejmocnějšími kmeny Allobrogové (\"Allobroges\"), Insubrové (\"Insubres\") a Volkové (\"Volcae\"). V Gallii Cisalpině příslušelo dominantní postavení Bójům (\"Boii\"). Část z nich se na území dnešního Švýcarska později spojila s Helvéci (\"Helvetii\").\n\nCelé Caesarem podmaněné území, často označované jako \"Gallia Comata\" nebo \"Tres Provinciae\", rozdělil Augustus v roce 27 př. n. l. do tří provincií řízených císařskými místodržiteli s titulem \"legatus pro praetore\". \"Gallia Aquitania\" sahala od Pyrenejí k řece Loiře. \"Gallia Lugdunensis\" se rozprostírala mezi řekami Seinou a Loirou, od Armoriky na západě až k Lugdunu na jihovýchodě; zatímco \"Gallia Belgica\" byla svým rozsahem takřka identická s někdejším územím Belgů na severu. Vlastní správa Galie byla vykonávána poněkud odlišným způsobem než v Itálii nebo v Narbonensis. Místní kmeny si podržely značnou míru autonomie, přičemž směly volit a vysílat své zástupce do společného galského sněmu, jehož prostřednictvím byla koordinována administrativa provincií.\n\nK zajištění kontroly nad zemí postavili Římané v Galii síť vysoce kvalitních silnic a vodních cest. Budování těchto komunikací mělo především vojenský účel. Vytvoření infrastruktury však přineslo také řadu vedlejších efektů: vnitřní sjednocení Galie, vzrůst měst a vzestup hospodářství. V mnoha regionech záhy vyrostla četná svobodná města (\"Municipium|municipia\"), která byla budována podle římského vzoru a byla obdařena typicky římskými stavbami, jako byly veřejné lázně, fóra, radnice a chrámy. Významné množství těchto budov se zachovalo dodnes, obzvláště v jižní Francii, kde po sobě romanizace zanechala nejhmatatelnější stopu. Hlavním městem římské Galie se stalo \"Lugdunum\" (Lyon), náboženské středisko Galů. Dalšími významný centry byly \"Augusta Treverorum\" (Trevír), \"Samarobriva\" (Amiens), \"Lutetia Parisiorum\" (Paříž), \"Burdigala\" (Bordeaux), \"Vienna\" (Vienne) a \"Arelate\" (Arles). Hospodářství těchto obcí těžila z činností souvisejících s veřejnou správou, avšak jejich hlavním zdrojem příjmu byl obchod se zbožím vyrobeným řemeslníky. Drtivá většina obyvatelstva Galie se ale nadále věnovala zemědělství. Těžištěm zemědělské produkce byly římské villy – velkostatky vlastněné bohatými šlechtici, jejichž půdu obdělávali nájemní rolníci – kolóni.\n\nVládnoucí elity ve městech i na venkově si záhy osvojily římské mravy, kulturu i jazyk. Tři severní provincie nicméně přijímaly římskou civilizaci o poznání pomaleji než Gallia Narbonensis. Ta se v mnoha směrech odlišovala od zbytku Galie, neboť už více než půlstoletí před příchodem Caesara byla vystavena blahodárnému vlivu římské vlády a během této doby byla rychle romanizována. Pořímštění galské aristokracie bylo stvrzeno za císaře Claudia, který několik galských předáků zařadil do římského senátu a obdařil je posty ve správě a ve vojsku. Claudius také zakázal konání druidských obřadů a nechal vykácet posvátné háje.\n\nRomanizace se pozvolna prosazovala i mezi nižšími společenskými vrstvami. Její šíření bylo dále podporováno velkorysým udělováním římského občanství. Svou roli v tomto procesu sehrála také přitažlivost vyspělé římské civilizace. Latina, která byla zavedena jako úřední jazyk, časem nahradila galštinu. Ovšem příměsi domácích galských nářečí vedly tak jako v jiných římských provinciích ke vzniku vulgarizované formy latiny, z níž se zde mnohem později vyvinul francouzský jazyk. Taktéž místní kultura se rozvinula v podivuhodnou syntézu galských a římských elementů, jejímž výsledkem byla galorománská kultura. Římské kulty, včetně horlivě přijímaného obřadu uctívání císaře (jenž měl vést k těsnějšímu připoutání provincií k Římu), postupně vytlačily staré keltské náboženské praktiky druidů. Domácí bohové postupem doby zcela splynuli se svými římskými protějšky. Navzdory romanizaci si ale Galové i nadále uchovávali svoji identitu. Ještě ve 3. století byla uctívána keltská božstva, keltské míry a váhy nahradily římské měrné jednotky. Galie byla až moc rozlehlá a hustě obydlená na to, aby zcela ztratila svoji jedinečnost. Kromě toho byla tato zemědělsky orientovaná země příliš vzdálená od Středomoří a Itálie. Galštinou se v některých odlehlejších krajích hovořilo zřejmě i ve 4. století.\n\nNásledkem romanizace bylo pevné a dobrovolné začlenění Galie do římského politického systému. V prvních dvou staletích našeho letopočtu sice docházelo k občasným vzpourám, jako bylo povstání Batávů vedené Juliem Civilem v roce 69. Nicméně vůdcové těchto rebelií byli romanizovaní šlechtici s římskými jmény a římským občanstvím, kteří se nestavěli ani tak proti římské nadvládě, jako spíše proti římským císařům. Někdy kolem roku 90 vyčlenil Domitianus z galského území na Rýně dvě pohraniční provincie – Horní Germánii a Dolní Germánii, přičemž v první z nich byl budován systém opevnění na ochranu před germánskými útoky – \"Limes Romanus\".\n\nKoncem 2. století se v Galii začala prosazovat různá orientální náboženství, spolu s křesťanstvím, které se uchytilo především ve městech. Naproti tomu na venkově se křesťanství rozšiřovalo jen velmi pomalu. Římské autority se navíc bránily této nové víře a příležitostně se jí pokoušely potlačit. Teprve dlouho po zhroucení římské vlády byla Galie zcela christianizována.\n\nBěhem krize říše ve třetím století započal pomalý úpadek římské Galie. Počet obyvatel poklesl kvůli epidemiím a neúrodám. Živořící venkovské obyvatelstvo odcházelo do měst, čímž byla ještě více oslabena zemědělská produkce – hlavní zdroj bohatství Galie. Souběžně s tím se snižovaly i příjmy státu z daní. V celé Galii se rozmohlo řádění bagaudů, tlup ozbrojených rolníků, kteří pustošili venkovské oblasti. Nedostatek pracovních sil přiměl velké pozemkové vlastníky usilovat o připoutání kolónů k půdě, zatímco císařové zvyšovali daně a utužovali státní správu. Těmito opatřeními se ale dopady krize ještě stupňovaly. V padesátých letech 3. století se zintenzívnily vpády germánských kmenů, v prvé řadě Franků a Alamanů, za rýnskou hranici. Frankové v těchto letech pronikli hluboko do Galie až k Pyrenejím a odsud dále na jih. Po roce 259 se Galie pod vedením uzurpátora Postuma oddělila od římského státu. Vznikl nezávislý politický útvar nazývaný galské císařství, k němuž náležely také Hispánie a Británie. Jeho existence vzala zasvé teprve v roce 273, když se Tetricus vzdal císaři Aurelianovi, načež byla Galie opět integrována do římské říše.\n\nCísař Diocletianus reorganizoval kolem roku 300 galské provincie do dvou diecézí: \"Septem Provinciarum\" a \"Galliae\", které se staly součástí prefektury Galliae. V přední galské město se již za Diocletiana a zvláště za Konstantina I. Velikého vyvinula Augusta Treverorum, která sloužila jako císařská rezidence a po určitou dobu tak fungovala jako jedno z nejdůležitějších politických center římské říše. Od poloviny 4. století byla Galie stále častěji vystavována nájezdům a drancování Germánů, kteří byli na krátko zpacifikováni císařem Julianem. Počátek stěhování národů, v závěru téhož století, však znamenal konec dlouhého období míru a blahobytu a vedl k zásadním politickým a vojenským změnám.\n\nV roce 406 pronikli do Galie Svébové, Vandalové a Alani. Po nich následovali Vizigóti, Burgundi a Alamani, přičemž první z nich byli v roce 418 usazeni v Akvitánii jakožto \"foederati\" ve službách římských císařů. To jim ale nebránilo v tom, aby začali rozšiřovat svoji doménu do celé jižní Galie. Už před nimi obdrželi stejný status Frankové na severu. Kolem poloviny 5. století si Keltové prchající z Británie podmanili Armoriku, jež je od těch dob známá jako Bretaň. V roce 451 spojené síly Římanů a Germánů vedené Aetiem odrazily Huny v čele s Attilou v bitvě na Katalaunských polích. Přesto přibližně mezi léty 455 a 475 nastal nevyhnutelný kolaps římské Galie, když si jednotlivé kmeny na jejím území založily vlastní suverénní království. Po zániku západořímské říše se Galoromán Syagrius pokusil uhájit zbytky římské moci na severu země, avšak v roce 486 byl poražen náčelníkem sálských Franků Chlodvíkem, čímž římská vláda v Galii definitivně skončila.\n\nŘímská kultura v Galii přečkala i tyto těžké časy díky společné snaze galorománské šlechty a Římskokatolické církve. Nejvýznamnějšími představiteli tohoto období byli kromě jiných Ausonius, Sidonius Apollinaris a Řehoř z Tours. Rovněž vizigótská a franská šlechta usilovala o zachování římských politických a kulturních tradic. Nicméně galorománská kultura pozvolna ztrácela svůj antický charakter a nejpozději od poloviny 6. století je proto v Galii možné hovořit o počátku raného středověku. Pojmy Galie a galský byly užívány až do konce vlády merovejských králů franské říše. Během panování Karlovců ale tyto termíny pozvolna nahradil výraz \"Francia\" resp. \"Francia occidentalis\", z čehož se nakonec vyvinulo slovo \"France\" – Francie.\n\n\n\n"}
{"id": "69767", "url": "https://cs.wikipedia.org/wiki?curid=69767", "title": "Kuzminit", "text": "Kuzminit\n\nKuzminit (Vasiljev a kol., 1986), chemický vzorec Hg(Br,Cl), je čtverečný minerál. \n\nTvoří drobná zrna a jejich agregáty až 2 mm velké, též práškovitý. \n\n\nNalezen v Německu u Landsbergu (u Obermoschelu) z dolu Carolina. V Rusku na ložisku Arzak (Tuvinská autonomní SSR) společně s corderoitem, kadyrelitem, lavrentievitem, eglestonitem a ryzí rtutí a ložisku Kadyrel (typová lokalit - poprvé odsud popsán) na pravém břehu řeky Ooraš-Chem přítoku řeky Bayan-Kol, oblast Pii-Chem, Tuva, Sibiř jako drobná nepravidelná zrna 0,3-0,5 mm velká, protažená a srůsty, také práškovité agregáty, společně s corderoitem, kadyrelitem, lavrentievitem, eglestonitem a ryzí rtutí na kalcitových žilkách, které nesou primární vtroušeninovou mineralizaci Hg.\n\n"}
{"id": "69768", "url": "https://cs.wikipedia.org/wiki?curid=69768", "title": "Kontext", "text": "Kontext\n\nVýraz kontext (česky \"souvislost\") v nejširším smyslu označuje významovou souvislost slov, jevů nebo událostí. V rámci jednotlivých vědeckých disciplin nabývá slovo \"kontext\" různého významu (tedy vlastního kontextu):\n\n\n"}
{"id": "69769", "url": "https://cs.wikipedia.org/wiki?curid=69769", "title": "Moschelit", "text": "Moschelit\n\nMoschelit (Krupp a kol. 1989), chemický vzorec HgI, je čtverečný minerál – analog kalomelu. \n\nTvoří plátky a kůry, složené ze zrn do 0.1 mm velkých, také jako tabulky či krátce sloupcovité krystaly s jednoduchými tvary {110} a {001}. \n\n\n\n\nNalezen u Moschellandsbergu (u Obermoschelu, Porýní-Vestfálsko, Německo) v pískovci s dalšími Hg-nerosty zejména s cinabaritem, ryzí rtutí, metacinabaritem, kalomelem, terlinguaitem, eglestonitem a také malachitem, azuritem, sádrovcem, lepidokrokitem a Fe-oxidy na starých haldách dolu Backofen.\n\n"}
{"id": "69770", "url": "https://cs.wikipedia.org/wiki?curid=69770", "title": "Amálie Kutinová", "text": "Amálie Kutinová\n\nAmálie Kutinová (22. června 1898 Rouchovany – 30. března 1965 Vrchlabí) byla česká spisovatelka, která se proslavila zejména díky šestidílné sérii knih \"Gabra a Málinka\", inspirované jejím dětstvím a mládím prožitým ve Štítné nad Vláří nedaleko slovenských hranic a především ve Valašském Meziříčí, kde obě \"povedené dcerky\" studovaly na gymnáziu. Byla matkou české spisovatelky a dramatičky Marie Kubátové.\n\nV březnu 1903 se rodina řídícího učitele Jana Taubera přestěhovala z Rouchovan do Štítné nad Vláří, kde Amálie se svými sourozenci vyrůstala. V roce 1907 vypukl ve Štítné obrovský požár, kterému padla za oběť téměř celá vesnice, Jan Tauber byl během hašení postižen mrtvicí, která jej trvale upoutala na lůžko. Po předčasném penzionování se celá rodina odstěhovala v roce 1909 do Valašského Meziříčí, kde Málinka se svou starší sestrou Gabrou nastoupila v září téhož roku do dívčího reálného gymnázia. Gabra ani Málinka však gymnázium nedokončily. Málinka předčasně ukončila studium na valašskomeziříčském gymnáziu v červnu 1915 a odjela do Prahy k sestře Ludvice, kde nastoupila jako lékárenská praktikantka v lékárně na Vinohradech. Na jaře 1916 se objevuje v lékárně v Táboře u lékárníka Ptáka. V roce 1918 nastoupila ke studiu dvouletého oboru farmacie na přírodovědecké fakultě UK v Praze. Po dokončení v roce 1920 se provdala za ing. Jana Kutinu, který v Praze na Pankráci vlastnil od roku 1911 malé nakladatelství, později nazvané Besední pořady. Právě v tomto nakladatelství Amálie Kutinová začala od roku 1935 vydávat své vzpomínky na dětství a mládí pod názvem \"Gabra a Málinka\". Gabro-málinkovský cyklus vycházel v letech 1935 až 1947. Veselé a laskavé příběhy si získaly u mladých čtenářů velkou popularitu, která vyvrcholila po roce 1989 vydáním 5. a 6. dílu. Po obsazení zbytku Československa německými vojsky našla rodina útočiště v Křinci u Nymburka, kde Málinka opět pracovala jako lékárnice. O životě ve venkovské lékárně napsala spisovatelka laskavé povídky, které byly později vydány pod názvem \"Naši pacienti\". V roce 1948 byla Amálii Kutinové zakázána totalitním režimem další spisovatelská činnost. V roce 1949 byla jmenována čestnou občankou obce Štítná nad Vláří, kterou svým dílem o Gabře a Málince proslavila. V roce 1952 se odstěhovala se svým manželem k dceři Marii Kubátové do Vrchlabí. Její knihy mohly znovu začít vycházet v krátkém období v roce 1969 a později až po sametové revoluci. Kromě dcery Marie měla syna Jana Kutinu (1924–2008), který byl později profesorem mineralogie na Washingtonské universitě. Ve Vrchlabí se spisovatelka začala věnovat folkloristické práci. Výsledkem jejího mnohaletého úsilí bylo vydání několika knížek pro děti, z nichž některé napsala spolu se svou dcerou Marií Kubátovou. Zemřela uprostřed činorodé práce 30. března 1965 a je pochována v Horních Štěpanicích.\n\nDne 4. září 1998 udělilo Ministerstvo školství, mládeže a tělovýchovy České republiky místní škole čestný název \"Základní škola Gabry a Málinky\". Po Amálii Kutinové je pojmenována jedna z ulic města Brumov-Bylnice, které se Štítnou nad Vláří sousedí.\n\nGabra a Málinka jsou hlavní postavy šesti knih Amálie Kutinové. Autorka („Málinka“) v nich popisuje své dětství a dospívání po boku starší sestry Gabriely („Gabry“). Obě dívky vyrůstaly ve Štítné nad Vláří a od roku 1909 ve Valašském Meziříčí, kde jako jedny z vůbec prvních dívek v českých zemích navštěvovaly gymnázium (do roku 1907 dívčí gymnázia neexistovala).\n\nGabra, ve skutečnosti Gabriela Tauberová (nar. 28. 2. 1897, zemřela 14. 7. 1981) je starší z dvojice povedených dcérek, veselá, mlsná, nezkrotná, která si ví se vším rady a s ničím si nedělá žádné starosti. Je většinou příčinou průšvihů obou dcer. V dospělosti se provdala za Václava Koláře, který byl ředitelem školy v Praze. Zemřela na návštěvě u spolužačky Žofie Kodlové ve Valašském Meziříčí.\n\nMálinka, ve skutečnosti Amálie Tauberová (22. 6. 1898 - 30. 3. 1965) je mladší z obou dcer. Je vnímavá, citlivá, poslušná a bez starší Gabry neudělá ani krok. Po maturitě vystudovala farmacii na Karlově univerzitě v Praze. Proslavila se jako spisovatelka Amálie Kutinová.\n\n\n"}
{"id": "69773", "url": "https://cs.wikipedia.org/wiki?curid=69773", "title": "Romantická architektura", "text": "Romantická architektura\n\nPočátky romantismu spadají do období odtržení umění od přítomnosti a jsou ovlivněny jeho nostalgickým zaměřením na minulost, tedy historismem. Romantická architektura jako svébytný styl prakticky neexistuje, konkrétní podoba je pak dána slohem, ze kterého stavba vychází. Nejčastějším slohem, který býval nejdříve a nejvíce napodobován byla gotika, takovéto stavby či stavební úpravy označujeme jako novogotické. Později se začaly uplatňovat i reminiscence jiných stavebních slohů. Po stavbách postavených pod vlivem romantismu se obecně řečeno požadovalo, aby navozovaly romantický pocit, že jde o staré a historicky významné budovy. Někdy se proto tento typ architektury také označuje jako historizující architektura. Některé stavby romantismu se však mohly inspirovat i jinými vlivy, než historií Evropy. V parcích například vznikají jakoby čínské pavilony nebo minarety (např. lednický park). Některé pseudohistorické stavby jsou postaveny záměrně tak, aby působily dojmem zříceniny (např. Janohrad v Lednickém areálu). Architektura romantismu bývá členitá, má uvolněnou formu a často postrádá symetrii.\n\n\n"}
{"id": "69774", "url": "https://cs.wikipedia.org/wiki?curid=69774", "title": "Brigita Irská", "text": "Brigita Irská\n\nBrigita z Kildare či Brigita Irská (mezi 451 a 453, Faughart – 1. února 523 Kildare) je\npodle legendárního podání považována za zakladatelku kláštera v Kildare a dalších klášterů. Historické prameny ohledně jejího života jsou velmi nejednotné a nejstarší dochovaný životopis svaté Brigity vznikl až dvě století po její smrti. To vede k pochybnostem o autenticitě vyprávění o svaté Brigitě. Lze vytušit též určitou spojitost mezi úctou ke světici a keltským kultem bohyně Brigid. Některé atributy má svatá Brigita se zmíněným božstvem společné.\n\nBrigita byla podle legend dcerou krále Dubhtacha z Leinsteru a Brokky. Matka byla křesťankou, pocházela z národa Piktů. Křest přijala z rukou samotného sv. Patrika, \"Apoštola Irska\". Brigita svou štědrostí a pomocí vůči chudým a nemocným rozhněvala otce, proto se uchýlila do kláštera. Její otec později také přijal křest a jak uvádí \"Liber hymnorum\" z 10. století, leinsterský král daroval Brigitě pozemek v Kindale, aby na něm vystavěla klášter.\n\nBrigita v Kildare žila až do své smrti a byla pohřbena v Downpatricku. O světici se zmiňuje množství středověké literatury: např. \"Kniha z Lismore\", \"Breviarium aberdonense\" či \"Bethada Náem n-Érenn\". Vysvětlení souvislosti mezi svatou Brigitou a bohyní Brigid možno hledat například v tom, že Brigita asi založila klášter v Kildare na místě původní pohanské svatyně. Datum úmrtí se také kryje se svátkem bohyně Brigid v Imbolku. S postavou svaté Brigity je spojeno množství až fantaskních příběhů. V pozdější skotské lidové tradici hraje Brigita úlohu porodní báby Panny Marie.\n\nSvatá Brigita je považována za patronku Irska. Její svátek církev v Irsku slaví 1. února a jméno svaté Brigity nese velké množství irských škol.\n\n\n"}
{"id": "69783", "url": "https://cs.wikipedia.org/wiki?curid=69783", "title": "Tomáš Kóňa", "text": "Tomáš Kóňa\n\nTomáš Kóňa (* 1. března 1984, Nitra) je slovenský fotbalový záložník a bývalý reprezentant, od července 2017 hráč slovenského mužstva FC Nitra. Mimo Slovensko působil na klubové úrovni v Česku. Nastupuje ve středu zálohy. Jeho mladší bratranec Márius Charizopulos je také fotbalista.\n\nSvoji fotbalovou kariéru začal v týmu FC Nitra. Před sezonou 2003/04 se propracoval do prvního mužstva. Na jaře 2005 postoupil s Nitrou do nejvyšší soutěže. Během celého svého působení odehrál 78 ligových zápasů a nastřílel 10 gólů.\n\nV lednu 2006 přestoupil do Česka, konkrétně do Sparty Praha. V dresu Sparty debutoval 18. února 2006 v ligovém utkání 17. kola proti Slovanu Liberec (prohra 1:2), odehrál celé utkání.\n\nSparťanský trenér Stanislav Griga nasazoval Kóňu do středu záložní řady, kde tvořil úderné duo s krajanem Karolem Kiselem. Na jaře 2007 utrpěl zlomeninu nohy, následkem čehož dlouhou dobu absentoval na hřišti. V sezoně 2006/07 získal s klubem ligový titul. Za Spartu nastoupil během celého svého angažmá k 11 střetnutím v lize.\n\nV létě 2008 odešel kvůli většímu zápasovému vytížení na půlroční hostování do Tescomy Zlín. Ligovou premiéru si odbyl v zápase prvního kola hraného 2. 8. 2008 proti Baumitu Jablonec (prohra 0:1), nastoupil na 90 minut. Během celého působení odehrál osm ligových utkání.\n\nV březnu 2009 zamířil hostovat do celku FC Artmedia Petržalka, který měl o Kóňu zájem již během jeho působení v Nitře. Petržalka na jaře 2009 sestoupila do druhé nejvyšší slovenské soutěže. V dresu týmu nastoupil během půl roku k 14 zápasům v lize, ve kterých vsítil jeden gól.\n\nV průběhu ročníku 2009/10 se vrátil do Nitry, kam odešel na roční hostování. Zájem měli také mužstva FK Senica a SK Dynamo České Budějovice.\n\nObnovený ligový debut v dresu Nitry absolvoval 19. července 2009 v zápase 2. kola proti Spartaku Trnava (výhra 1:0), když ve 48. minutě vystřídal na hrací ploše Lukáše Štetinu. Svoji první branku po návratu vstřelil ve 30. kole proti klubu FK DAC 1904 Dunajská Streda, ve 44. minutě rozhodl jediným gólem zápas. Podruhé v sezoně se střelecky prosadil 8. 5. 2010 v Senici (výhra 2:1). V posledním 33. kole proti Slovanu Bratislava (prohra 2:5) vsítil dva góly, trefil se v 68. a 85. minutě. Během celého svého působení odehrál 31 utkání v lize.\n\nV červnu 2010 odešel na rok hostovat do týmu FK Senica, kde se setkal s trenérem Stanislavem Grigou.\n\nPremiérový start v dresu Senice si připsal v ligovém utkání prvního kola hraného 17. 7. 2010 proti Spartaku Trnava (prohra 0:3), odehrál celé střetnutí. Poprvé se střelecky prosadil 7. srpna 2010 proti mužstvu FK DAC 1904 Dunajská Streda (výhra 3:2). Svůj druhý gól dal v sedmém kole, když ve 4. minutě otevřel skore střetnutí proti Slovanu Bratislava. Senica zvítězila na domácí půdě 3:2. Potřetí v sezoně se trefil 12. března 2011 proti klubu MFK Ružomberok (výhra 4:0), ve 33. minutě zvyšoval na 3:0. 29. 4. 2011 rozhodl jediným gólem utkání proti týmu MŠK Žilina. Se Senicou dosáhl historického úspěchu, když s klubem skončil na druhém místě tabulky a kvalifikoval se s ním do 3. předkola Evropské ligy UEFA 2011/12. Celkem v ročníku odehrál 32 ligových zápasů.\n\nV létě 2011 Senica hráče ze Sparty vykoupila a podepsala s ním dvouletou smlouvu. O Kóňovy služby se zajímalo také belgické mužstvo K. Sint-Truidense VV a Slovan Bratislava.\n\nSe Senicí nastoupil ve třetím předkole Evropské ligy UEFA 2011/12 proti rakouskému celku FC Red Bull Salzburg (prohra 0:1 a 0:3). Poprvé v sezoně rozvlnil síť proti Slovanu Bratislava (prohra 2:3). Následně se prosadil v osmém kole proti klubu MFK Ružomberok (výhra 2:1), když ve 31. minutě otevřel skóre střetnutí. 19. 11. 2011 v 17. kole proti Dukle Banská Bystrica vsítil ve 42. minutě branku na 1:0, Senica výsledek neudržela a s Bystricou remizovala na jejím hřišti v poměru 1:1. Svůj čtvrtý gól v ročníku dal ve 25. kole proti týmu FK AS Trenčín. Ve 25. minutě vstřelil první branku zápasu, který skončil výhrou Senice v poměru 4:0. Popáté v sezoně se prosadil v předposledním 32. kole hraném 16. 5. 2012, kde se podílel na vysoké výhře 5:1 nad Dunajskou Stredou. Se Senicou došel na jaře 2012 až do finále Slovenského poháru, kde vsítil dva góly proti Žilině, klub nakonec prohrál na neutrální půdě v Bardejově 2:3 po prodloužení. Kóňa v ročníku odehrál v nejvyšší soutěži opět 32 střetnutí.\n\nSe Senicí se i tentokrát představil v předkolech Evropské ligy UEFA, kdy jeho tým nejdříve poustoupil v prvním předkole přes maďarské mužstvo MTK Budapešť (remíza 1:1 a výhra 2:1) a poté vypadl ve 2. předkole s APOELem FC z Kypru (prohry 0:2 a 0:1).\n\n15. 7. 2012 v 1. kole se v 63. minutě prosadil z pokutového kopu, ale v konečném důsledku jen mírnil prohru 2:3 s Banskou Bystricou. Následně se trefil 12. srpna 2012 proti Spartaku Trnava (výhra 3:0). 8. ledna 2013 podepsal s vedením Senice novou smlouvu do konce roku 2016. Celkem v sezoně 2012/13 nastoupil k 28 ligovým utkáním.\n\nS mužstvem nastoupil ve druhém předkole Evropské ligy UEFA 2013/14 proti srbskému celku FK Mladost Podgorica, se kterým Senica po remíze 2:2 a prohře 0:1 vypadla. V srpnu 2013 mu disciplinární komise zastavila soutěžní činnost na 5 zápasů za úder loktem a zranění soupeře v utkání se Spartakem Myjava (remíza 2:2). Jedinou přesnou trefou v ročníku se prezentoval 19. října 2013 ve 14. kole na půdě Dunajské Stredy, v 75. minutě zvyšoval na konečných 2:0. V dubnu 2014 jej v odvetě s tímto soupeřem (remíza 3:3) zezadu fauloval Ákos Szarka, zlomil mu nohu a poškodil vazy. Za Senici v ročníku odehrál 18 střetnutí v lize.\n\nPrvní zápas po zranění odehrál po více než čtyřech měsících, když v utkání 2. kola domácího poháru 12. 8. 2014 proti klubu TJ OFC Gabčíkovo (výhra 4:1) vystřídal v 86. minutě Juraje Pirosku. 9. 11. 2014 v 17. kole slovenské nejvyšší soutěže porazil se svým mužstvem po více než čtyřech letech v lize Slovan Bratislava. Ve 25. kole vstřelil svoji jedinou branku, když v zápase s Žilinou snižoval v 80. minutě na domácí půdě na konečných 1:2. 14. května 2015 v mužstvu společně s Pavlem Čermákem, Lukášem Opielou a Tomášem Majtánem předčasně skončil. Za klub nasbíral v sezoně 2014/15 23 ligových zápasů.\n\nV létě 2015 podepsal dvouletý kontrakt s následnou opcí se Spartakem Myjava.\n\nV dresu Myjavy si odbyl premiéru 19. 7. 2015 v prvním kole proti Spartaku Trnava (výhra 4:2), nastoupil na 90 minut. Svůj první ligový gól za Spartak vstřelil 22. 8. 2015 proti týmu FO ŽP ŠPORT Podbrezová (výhra 2:1), když ve 43. minutě otevřel skóre střetnutí. Podruhé se střelecky prosadil 28. 11. 2015 proti ViOnu Zlaté Moravce (výhra 3:1). Svůj třetí gól dal v následujícím 19. kole proti mužstvu MFK Skalica (výhra 3:0), když ve 45. minutě zvyšoval na 2:0. Se Spartakem Myjava dosáhl historického umístění, když tým skončil na třetím místě a kvalifikoval se do prvního předkola Evropské ligy UEFA 2016/17. V dresu Myjavy si připsal v ročníku všech 33 ligových startů.\n\nSe Spartakem se představil v prvním předkole Evropské ligy UEFA 2016/17 proti klubu FC Admira Wacker Mödling. V prvním střetnutí hraném na půdě rakouského celku srovnával v 73. minutě na konečných 1:1, Myjava odvetu nezvládla a po domácí prohře 2:3 vypadla.\n\n6. 8. 2016 ve 4. kole se v 19. minutě prosadil proti Ružomberoku, Myjava podlela soupeři doma v poměru 1:3. V sedmém kole dal ve 26. minutě jedinou branku proti Tatranu Prešov, čímž rozhodl o osudu střetnutí. Potřetí v ročníku se trefil proti svému bývalému týmu ze Senice, když se v 11. kole hraném 1. října 2016 podílel na výhře 2:0. Po odhlášení A-týmu Myjavy z nejvyšší slovenské ligy se stal k 1. lednu 2017 volným hráčem. Na podzim 2016 odehrál 18 střetnutí v lize.\n\nZimní přípravu sezóny 2016/17 absolvoval s A-mužstvem ŠK Slovan Bratislava, kam v únoru 2017 přestoupil a podepsal roční kontrakt s opcí na prodloužení o 12 měsíců. Dostal dres s číslem devět.\n\nPrvní ligový start v dresu Slovanu si připsal 19. února 2017 ve 20. kole proti Prešovu (výhra 2:0), odehrál celé utkání. Zápas proti Tatranu Prešov byl pro Kóňu zároveň jubilejním 250. ve slovenské nejvyšší soutěži. Poprvé za Slovan se gólově prosadil ve 29. kole na hřišti Spartaku Trnava, když ve třetí minutě nastaveného času zvyšoval střelou zpoza vápna na konečných 3:0. V sezoně 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový tým MFK Skalica v poměru 3:0. Celkem v neúplném ročníku nastoupil za Slovan k 13 ligovým startům. 23. června 2017 odehrál za mužstvo celých devadesát minut v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. O pět dní později v klubu po oboustranné dohodě vedení a hráče předčasně skončil.\n\nV červenci 2017 se vrátil do Nitry, kde s tehdejším nováčkem nejvyšší soutěže uzavřel smlouvu na dva roky.\n\nAktuální k 27. červenci 2017\n\nV roce 2005 nastupoval za Slovenskou fotbalovou reprezentaci do 21 let, za kterou odehrál tři střetnutí.\n\nV A-mužstvu Slovenska debutoval pod trenérem Vladimírem Weissem v zápase kvalifikace na Mistrovství Evropy 2012 hrané 26. března 2011 proti domácí reprezentaci Andorry (výhra 1:0), nastoupil na celý zápas.\n\nV srpnu 2013 jej povolal nový trenér Slovenska Ján Kozák k přátelskému střetnutí s domácím Rumunskem (14. srpna, remíza 1:1). 15. října 2013 přihrával z rohových kopů na dvě branky v úvodu závěrečného kvalifikačního utkání cyklu 2012–2013 v Rize s domácím Lotyšskem. Slovensko nakonec vedení 2:0 neudrželo, remizovalo 2:2 a skončilo s 13 body na nepostupovém třetím místě tabulky za první Bosnou a Hercegovinou a druhým Řeckem.\n\n"}
{"id": "69792", "url": "https://cs.wikipedia.org/wiki?curid=69792", "title": "Eukleidés", "text": "Eukleidés\n\nEukleidés též Euklides nebo Euklid (řecky Εὐκλείδης, žil asi 325 př. n. l. – asi 260 př. n. l) byl řecký matematik a geometr. Většinu života strávil v Alexandrii v Egyptě. \n\nO Eukleidově životě víme velmi málo. Narodil se v Řecku, studoval snad v Athénách na Platónově Akademii, kde se geometrii naučil od Eudoxa a Theaitéta. Král Ptolemaios I. (323–283 př. n. l.) ho povolal do nově založené Alexandrijské knihovny (či Múseia), kde pracoval a snad také učil. Mezi jeho žáky snad patřil také Archimédés. Vedle základů geometrie se věnoval i teorii čísel, perspektivě, kuželosečkám a sférické geometrii. Jeden z jeho zachovaných spisů je věnován teorii rovinných i konkávních zrcadel. Jeho nedochovaný spis \"Kónika\" se stal základem slavného stejnojmenného spisu Apollónia z Pergy o kuželosečkách.\n\nHlavním Eukleidovým dílem jsou \"Základy\" (řecky \"Stoicheia\") ve třinácti knihách, jež začínají stanovením deseti základních postulátů či axiomů geometrie, a pak postupují systémem „věta – důkaz“. Obsahují jak knihy geometrické, tak také aritmetické. \"Základy\" shrnují práci mnoha dřívějších matematiků a filosofů a jsou zdaleka nejúspěšnější matematickou knihou všech dob, která se užívala více než 2000 let. Například ve středověku se jednalo o důležitou učebnici pro středověké intelektuály stejně jako pro tehdejší architekty. \n\nV lednu roku 1887 předložil český překlad \"Základů\" včetně dodatečných knih 14. a 15. Josef Smolík, jeho překlad však nebyl publikován. V letech 1903 až 1907 přeložil \"Základy\" také František Servít, jeho překlad vyšel v jednom svazku roku 1907. Na Západočeské univerzitě mírně upravili Servítův překlad pod vedením Petra Vopěnky a znovu jej vydali v pěti sešitech. Nový český překlad vybraných definic a vět společně se zrcadlovým řeckým textem je obsažen v knize \"Řecké matematické texty\".\n\n\nEukleidovy \"Základy\" je velmi stará kniha, místy možná i porušená. Následující překlady jsou velmi volné a používají moderní pojmy.\n\nZáklady začínají definicemi, například:\n\nNásledují „obecné pojmy“, jež se netýkají pouze geometrie:\n\nVlastních postulátů je pět: \n\n\n\n"}
{"id": "69793", "url": "https://cs.wikipedia.org/wiki?curid=69793", "title": "Vostok 1", "text": "Vostok 1\n\nVostok 1 (\"\") byl první vesmírný let s lidskou posádkou z planety Země se stejnojmennou kosmickou lodí. Odstartoval 12. dubna 1961 se sovětským kosmonautem Jurijem Gagarinem.\n\nVostok 1 byla kosmická loď určená pro jednoho kosmonauta, vypuštěná stejnojmennou raketou z kosmodromu Bajkonur. Hmotnost byla 4725 kg, délka 5 a průměr 2,3 metru. Označení dle katalogu COSPAR dodatečně přiděleno ve tvaru 1961-012A. Před jejím letem bylo vypuštěno v letech 1960–1961 pět zkušebních exemplářů.\n\n\nVostok 1 vzlétl v 9:07 moskevského času (6:07 UTC) z kosmodromu Bajkonur. Start proběhl hladce, pouze motor 2. stupně rakety (tj. bloku A) se vypnul později, Vostok 1 proto nabral o 25 m/s vyšší rychlost, což přineslo zvýšení apogea dráhy o více než 85 km. a místo plánovaného letu ve výšce 180–230 km nad povrchem Země se dostal na dráhu s výškou 181–327 km, Gagarin obletěl jednou Zemi za 108 minut a vrátil se nezraněn poté, co se ve výšce 7 km nad zemí katapultoval z návratového modulu a sám se snesl na padáku. Přistál v 10:55 nedaleko města Engels, resp. u vesnice Smelovka v Saratovské oblasti SSSR.\n\nŘídící středisko potvrdilo dosažení oběžné dráhy až 25 minut po startu.\n\nKontrola výšky byla řízena automatickým systémem. Pro případ jeho selhání byla loď vybavena záložním ručním řízením. Lékaři a inženýři si nebyli jisti reakcí organismu člověka na stav beztíže a pro jistotu bylo ruční řízení zablokováno zařízením, které sestávalo ze šesti knoflíků s čísly 1 až 6. Třímístný kód pro odemčení (125) byl v zapečetěné obálce na palubě, pokud by přece jen bylo v nouzové situaci třeba ručně řídit. Šéfovi přípravy kosmonautů Marku Gallajovi to však nedalo a těsně před startem kód Gagarinovi prozradil, a dokonce napsal na psací podložku, aby ho měl stále před očima. Později vyšlo najevo, že totéž tajně udělal už předtím i hlavní konstruktér Sergej Koroljov. Lodi byl přidělen volací znak Kedr.\n\nVostok 1 nemohl měnit oběžnou dráhu, ale jen výšku. Automatické řízení začalo s brzdícím zážehem asi po hodině letu.\n\nBrzdící zážeh začal v 10:25 (7:25 UTC) nad západním pobřežím Afriky poblíž Angoly, 8000 km od určeného místa přistání. Sestup byl komplikovaný. Brzdící motor nepracoval plánovanou dobu, ventil sloužící k profouknutí spalovací komory před zážehem motoru se totiž nedovřel a část paliva jím unikla. Motor proto zhasl už po 40,1 sekundách, když zpomalil loď o 132 m/s, místo aby byl vypnut po zpomalení o 136 m/s (po 41 sekundách chodu). Přítok okysličovadla do spalovací komory pokračoval ještě 4 sekundy, dokud jej automatika nevypnula, jeho nepravidelný výtok vyvolal rotaci lodi, oceněnou Gagarinem na 30° za sekundu. Protože neproběhlo řádné vypnutí motoru po 41 sekundách chodu, nenastalo ani oddělení přístrojového úseku, které mělo následovat o 10 sekund později. Přístrojový úsek byl řídícím systémem lodi odstřelen až po 10 minutách, v 10:35 (7:35 UTC).\n\nKvůli váhovému omezení loď neměla záložní motor pro brzdicí manévr. V případě selhání motoru měla z plánované oběžné dráhy 108–230 km během 5–7 dní v důsledku odporu atmosféry samovolně sestoupit na Zem. Na lodi byly potraviny na dostatečnou dobu – 10 dní. Ovšem kvůli pozdějšímu vypnutí motoru 2. stupně nosné rakety při startu se Vostok 1 dostal na vyšší dráhu (181–327 km) ze které by samovolný sestup trval 15–20 dní.\n\nVzhledem k výše zmíněným odchylkám v práci motorů loď nedoletěla do plánované přistávací oblasti jižně od Kujbyševa, ale přistála u vesnice Smelovka ležící nedaleko města Engels.\n\n\n"}
{"id": "69797", "url": "https://cs.wikipedia.org/wiki?curid=69797", "title": "Niacin", "text": "Niacin\n\nNiacin (z angl. zkr. nicotinic acid vitamin), vitamín B, též vitamín PP (starší název z angl. Pellagra Preventive factor ), kyselina nikotinová, je ve vodě rozpustný vitamín, jehož deriváty hrají klíčovou roli v energetickém metabolismu buňky. Další formou vitamínu B je nikotinamid, ve kterém je karboxylová skupina nahrazena skupinou karboxamidovou (CONH). Jeho nedostatek v těle způsobuje nemoc zvanou pellagra.\n\nVitamín B je ve vodě rozpustný vitamín, v těle se neukládá a jeho syntéza je omezená, je tedy nutný jeho příjem v potravě.\n\nNiacin se vyskytuje v mnoha potravinách rostlinného i živočišného původu. Dobrými zdroji niacinu jsou pivovarské kvasnice, játra, tuňák, krůtí maso, semena slunečnice, fazole a hrách. Je přítomen v mléce, vejcích, listové zelenině, brokolici i mrkvi.\n\n\n\"Údaje z Recommended Dietary Allowances, 10th Edition. Food and Nutrition Board, National Research Ccouncil–National Academy of Sciences, 1989\"\n\n\n\nV některých zemích se Niacin používá jako aditivum ke zlepšení barvy mletého masa. Kyselina nikotinová totiž reaguje s hemoglobinem a myoglobinem za vzniku barevného komplexu.\nV Evropě není použití niacinu k tomuto účelu dovoleno.\n\nNiacin je nutný pro uvolňování energie z potravy. Kyselina nikotinová může být používána ke snižování hladiny cholesterolu v krvi.\n\nNiacin je buňkami využíván k syntéze NAD a NADP, které se uplatňují jako koenzymy dehydrogenáz. \n\nJsou klíčovými složkami metabolických drah sacharidů, lipidů i aminokyselin (např. cyklu kyseliny citrónové). Početné dehydrogenázy pomocí NAD oxidují molekuly vznikající při odbourávání cukrů, lipidů i aminokyselin nebo exogenních substrátů jako je alkohol (viz výše). Při těchto reakcích se vedle oxidovaných produktů (v případě ethanolu je to jedovatý acetaldehyd) tvoří NADH + H, jenž podléhá reoxidaci (po přenosu redukčních ekvivalentů do mitochondrií) především pomocí mitochondriální NADH dehydrogenázy, která je napojena na syntézu (přenašeče chemické energie) ATP. \n\nKyselina nikotinová zabraňuje uvolňování mastných kyselin z tukové tkáně, což vede ke snížené tvorbě lipoproteinů VLDL, IDL a LDL, které nesou cholesterol. Tak dochází ke snížení množství cholesterolu v krvi.\n\nVe velkých dávkách niacin rozšiřuje cévy, může být proto použit i při léčbě vysokého krevního tlaku.\n\nEsenciální aminokyselina tryptofan může být v játrech převedena na NAD. Za každých 60 mg tryptofanu může být vytvořen 1 mg nikotinamidu. Syntéza je velmi pomalá a vyžaduje vitamín B Enzym chinolinátfosforibosyltransferasa, který je klíčový při k přeměně tryptofanu na NAD, může být zablokován přebytkem aminokyseliny leucinu.\n\nAby se projevil nedostatek vitamínu B, musí být strava chudá na niacin i na tryptofan. Také nadbytek leucinu může způsobit nedostatek vitamínu inhibicí jeho syntézy v organismu.\n\nLehký nedostatek se projeví nespavostí, nechutenstvím, bolestmi břicha a dalšími nespecifickými symptomy. Jazyk je hladký a suchý, nápadně červený (vzhledu hovězího masa). Vážný nedostatek způsobí pelagru. Ta se projevuje hubnutím, poruchami zažívání, dermatitidami a demencí.\n\nRole vitamínu B při získávání energie v buňkách různých tkání je zvýrazněna výskytem nemocí jejichž progrese souvisí s nedostatečnou tvorbou přenašeče chemické energie či chemického potenciálu ATP. Nervové buňky jsou příkladem mimořádné závislosti na schopnosti udržovat potenciál ATP na vysoké úrovni pomocí oxidativního metabolismu a to se ukazuje při defektech mitochondriálních dehydrogenáz (viz mitochondriální onemocnění), jakož i při nedostatku vitaminu B (např. při závislosti na alkoholu, viz tamtéž). \n\nB patří mezi vitaminy, na jejichž zásobování se mohou podílet bakterie ve střevním traktu. Toto zásobování bývá přerušeno během některých terapeutických zásahů, např. při podávání antibiotik. U jednoho z modelů amyotrofické laterální sklerózy byl zjištěn pozitivní vliv střevní flóry produkující vitamín B na zpomalení neurodegenerativních pochodů při této nemoci.\n\nPelagra se vyskytuje tam, kde se potrava lidí skládá hlavně z kukuřice (neobsahuje využitelný vitamín B) nebo čiroku (obsahuje příliš leucinu).\n\nVitamín B je rozpustný ve vodě, v organismu se neukládá a je vylučován močí. Za normálních okolností tedy předávkování není možné.\n\nPři přílišné spotřebě vitamínových doplňků nebo při konzumaci masa, které bylo obarveno niacinem, se mohou objevit příznaky jako zčervenání, svědění, bolesti břicha nebo snížení krevního tlaku.\n"}
{"id": "69802", "url": "https://cs.wikipedia.org/wiki?curid=69802", "title": "Pointer", "text": "Pointer\n\nPointer může být:\n\n\nDalší významy mohou být na stránce ukazatel.\n"}
{"id": "69804", "url": "https://cs.wikipedia.org/wiki?curid=69804", "title": "Starověké Řecko", "text": "Starověké Řecko\n\nStarověké Řecko, případně antické Řecko, je označení pro období řeckých dějin ve starověku. V širším pojetí zahrnuje dobu od příchodu řeckých kmenů do egejské oblasti v 2. tisíciletí př. n. l. až po dobu nadvlády římské říše a formování říše byzantské (4.–6. století n. l.). V užším smyslu pak období samostatné antické řecké společnosti a kultury v 8.–1. století př. n. l. Ta se dělí na \"archaickou dobu\" utváření klasické řecké společnosti, dobu Homéra a kolonizace Středomoří a Černomoří, \"klasické období\" (5.–4. století př. n. l.) vrcholící v Periklových Athénách a \"helénské období\" po sjednocení řeckého světa Filipem a Alexandrem Makedonským. I po ztrátě samostatnosti se však řecká kultura a vzdělanost dále rozvíjela pod římskou nadvládou.\n\nAntické Řecko vytvořilo mimořádně vyspělou kulturu v nejrůznějších oborech, od výtvarného umění, architektury, divadla, vědy (lékařství, filosofie, matematika, astronomie) až po rétoriku a politiku, kde se stalo kolébkou demokracie. Měla zásadní vliv na utváření římské kultury a jejím prostřednictví i Západní civilizace. Řecká vzdělanost byla uchovávána a pěstována i v Byzanci a arabsko-muslimském světě, měla vliv na formování křesťanství (Nový zákon, tomismus), k řecké kultuře se vracela i renesance a klasicismus.\n\nStarověký řecký svět byl soustředěn do jednotlivých městských států (polis) a jejich kolonií, které se neomezovaly jen na území dnešního Řecka, ale díky námořní kolonizaci se nacházely i v dalších oblastech Středozemního moře: egejské ostrovy, Kypr, pobřeží Malé Asie (především Iónie), Sicílie a jižní Itálie (\"Magna Graecia\") a také na pobřeží Černého moře, Ilýrie, Thrákie, Egypta, Kyrenaiky, jižní Galie a severovýchodní části Iberského poloostrova.\n\nNejstarší dějiny Řecka spadají do tzv. egejské kultury. V egejské oblasti se v době bronzové vyvinuly předřecké vyspělé kultury, na ostrovech v centrální části kykladská civilizace a na jihu na Krétě mínojská civilizace. Poslední velká civilizace, která ovládla egejskou oblast, byla mykénská civilizace (cca 1650–1100 př. n. l.) s centrem v Mykénách na pevninském Řecku. Díky rozluštění lineárního písma B je známo, že se jednalo o Řeky a bývá vznik této kultury spojován s vpádem řeckého kmene Achájů. Tato doba je období řeckých hérojů a mýtů jako byla trojská válka, známé z pozdějších Homérových eposů.\n\nNa Krétě jako na prvním místě v Evropě vznikla v 2. tisíciletí př. n. l. civilizace. Kréťané znali tři druhy písma – hieroglyfické, lineární písmo A (dosud nerozluštěno) a lineární písmo B, které se za velké spolupráce mezinárodních odborníků podařilo rozluštit. Okolo roku 2000 př. n. l. se začala na Krétě stavět první města s paláci. Tím začalo první historické období nazývané „období prvních paláců“. Za první paláce jsou považovány Knossos, Faistos a Mallia. Roku 1700 př. n. l. tyto paláce zničilo pravděpodobně obrovské zemětřesení. Následující éra krétské historie se nazývá „období druhých paláců“. V této době zaznamenaly mínojské paláce největší rozkvět.\n\nPro periodu Řecka po pádu mykénské a dalších civilizací po náporem mořských národů se pro nedostatek pramenů vžil v moderní době název temné období či temná staletí.\n\nArchaická doba následovala po skončení temného období někdy na přelomu 9. a 8. století př. n. l. a v mnoha směrech položila základy pozdějšího klasického Řecka. Za události, symbolizující počátek této epochy, je pokládáno konání prvních antických olympijských her podle tradice v roce 776 př. n. l. a rovněž vznik homérských eposů \"Ilias\" a \"Odyssea\" v 8. století př. n. l.\n\nV Řecku se v této době zformovala tradiční forma organizace starověké řecké společnosti – \"polis\" (městský stát). Původně byla polis neboli obec pravděpodobně zemědělským sídlištěm. Později vedl rozvoj obchodu a řemesel ke vzniku různých forem polis. Z právního hlediska tvořili členové obce pospolitost, která si své vnitřní záležitosti upravovala podle vlastních zákonů. Hlavním principem, na kterém byla budována, bylo soukromé vlastnictví pozemků a půdy jejími členy, kteří představovali původní obyvatele polis, což je odlišovalo od usedlých cizinců (\"metoikos\") a otroků. Polis nezahrnovala pouze samotné město, nýbrž i zázemí města (\"chórá\") a obyvatelé tohoto zázemí byli taktéž rovnoprávnými členy polis. Velké polis s vlastním rozlehlým územím, jako Athény nebo Sparta, byly spíše výjimkami. Zpravidla každá polis měla hrad (\"akropolis\") a agoru – náměstí, jenž sloužilo jako hospodářské a politické centrum obce. Na vrcholu společenské pyramidy stál nejprve král. Královská moc uvnitř obce nespočívala ani tak na šlechtickém původu těchto králů jako spíše na jejich bohatství a společenské autoritě. Rozvinutější polis se vyznačovaly silnou sociální diferenciací, přičemž společnost byla tvořena následujícími skupinami svobodných obyvatel: velkostatkáři, rolníci, řemeslníci, obchodníci a nádeníci. Každá polis, pokud nebyla příliš malá, si střežila svoji autonomii a nebyla ochotná se jí dobrovolně vzdát. Válka byla proto ve starověkém Řecku považována za normální stav.\n\nPřelidnění a výsledný nedostatek potravin, stejně jako potřeba chránit obchodní zájmy ve vzdálených krajích byly hlavními příčinami řecké kolonizace v 8. až 6. století př. n. l. Již na konci 2. tisíciletí př. n. l. přesídlili první Řekové během „iónské kolonizace“ do Malé Asie – například do Mílétu, který byl údajně osídlen v roce 1053 př. n. l. (Řekové zde ale zřejmě žili již předtím). Expanze v letech 750 až 550 př. n. l., která je označována jako „velká kolonizace“, vedla k založení řeckých poleis v odlehlých oblastech při pobřeží Černého moře (\"Pontus Euxinus\") a Středozemního moře. Zde to byly především kolonie v jižní Itálii a na Sicílii – například Naxos v roce 735 př. n. l. a Syrákúsy v roce 730 př. n. l. Tato oblast byla proto později nazývána \"Magna Graecia\" („Velké Řecko“). Pojmu kolonizace však v tomto ohledu nelze přikládat moderní význam, neboť nově založené obce byly zcela nezávislé na svých mateřských městech a usidlování se dělo jenom v těch územích, kde nebylo možné očekávat vážný odpor domorodých kmenů. Kolonie obvykle přebíraly náboženské kulty a ústavu mateřského města.\n\nVliv řecké kultury se prostřednictvím kolonizace rozšířil z egejské oblasti do celého Středozemí. Po roce 700 př. n. l. zesílily orientální vlivy působící na řeckou kulturu, přičemž důležitou zprostředkující roli sehrála nejprve města na ostrově Euboia a později hlavně Korint. Řekové již v 11. století př. n. l. převzali od Féničanů abecedu a uzpůsobili ji podle potřeb svého jazyka. Nejstarší dochovaný řecký nápis pochází z poloviny 8. století př. n. l. V důsledku prudkého hospodářského a politického rozvoje zažila řecká kultura v archaické době své první období rozkvětu. Své znalosti a objevy sdělovali tehdy světu astronom Thalés z Mílétu, matematik Pýthagorás nebo filosof Anaximandros.\n\nVědomí společného původu a vzájemnosti mezi Helény bylo až do doby řecko‑perských válek poměrně slabé a projevovalo se hlavně ve vztahu k sousedním, neřeckým národům (barbaři), především ale také společným řeckým náboženstvím (řecká mytologie). Starověký řecký svět byl hluboce zbožný, přičemž jeho náboženství se zakládalo na mýtech a hrdinských příbězích. Jakékoli veřejné nebo soukromé jednání bylo doprovázeno vzýváním bohů. Nejdůležitějším všeřeckým posvátným místem bylo orákulum v Delfách. Ve spojení s různými řeckými náboženskými kulty vznikla celá řada panhelénských slavností, jako byly například isthmické, pýthijské, nemejské nebo olympijské hry. Nejvýznamnější byly právě posledně zmiňované olympijské hry, které se měly poprvé konat v roce 776 př. n. l.\n\nSvou roli při kolonizaci sehrály také boje uvnitř poleis. Aristokracie získala postupem času na vlivu, což se odrazilo v oslabování dosavadní královské vlády. Království bylo mezi léty 800 až 650 př. n. l. pozvolna nahrazeno vládou oligarchie, v níž moc spočívala v rukou malé skupinky aristokratů. V některých městských státech se na vládě podílelo i obyčejné obyvatelstvo, avšak demokracie jako například v Athénách se vyvinula teprve v klasickém období. Kolem roku 650 př. n. l. byla oligarchie v některých obcích svržena tyrany, kteří nabyli moc zcela neoprávněně a jejichž vláda tudíž postrádala legitimitu. Tyranem se stával zpravidla mocný aristokrat, který si svoji moc zajistil vojenskou silou. Tyrani se často opírali o podporu neprivilegovaných vrstev, čímž byl zlomen dřívější vliv aristokracie. Mnoho tyranů, jako například Periandros v Korintu nebo Gelón či Agathoklés v Syrákúsách, náleželo k výjimečným vůdčím osobnostem.\n\nNa Peloponésu byl nejprve dlouhou dobu vůdčím státem Argos. Jeho soupeř – Sparta – se však po dobytí Messénie ve dvou rozhořčených válkách v průběhu 8. a 7. století př. n. l. stala vedoucí mocností poloostrova a celého Řecka. Sparta (nebo také Lakedaimón) byla aristokratickým státem na jihu Peloponéského poloostrova v čele se dvěma králi. Základem spartského státu byla ústava vytvořená polomytickým Lykúrgem, podle níž se celá spartská společnost řídila přísnou vojenskou organizací, což ze Sparty učinilo největší vojenskou moc v Řecku. Svoje postavení vedoucí mocnosti v Řecku stvrdila Sparta někdy kolem roku 550 př. n. l. vytvořením peloponéského spolku, jenž pod vedením Sparty sdružoval většinu řeckých obcí pevninského Řecka.\n\nSpartské vojsko bylo tvořeno těžkooděnými pěšáky – hoplíty. Společnost se členila do tří vrstev: postavení plnoprávných občanů zaujímali spartiaté, jejichž počet byl ale velmi malý (v klasické době snad kolem devíti až desíti tisíc), přičemž vlivem neustálých válek trvale klesal. Svobodní občané bez politických práv se nazývali perioikové. Ti se věnovali především obchodu a řemeslům, kterými spartiaté opovrhovali. Nejnižší vrstvu tvořili heilóti, kteří byli potomky původního podrobeného obyvatelstva a měli postavení státních otroků bez jakýchkoli práv. Vzhledem ke svému relativně nízkému počtu oproti ostatní podmaněné populaci podnikali spartiaté vůči heilótům tzv. krypteie – výpravy za účelem masakrování otroků. Sparťané tak omezovali riziko jejich povstání.\n\nTřebaže králové stáli v čele společnosti, s výjimkou válečných tažení jim nepříslušela nijak zvlášť veliká moc. Úkolem dohlížet na krále byla pověřena pětičlenná rada eforů (dozorců), každoročně volená shromážděním všech plnoprávných občanů (\"apella\"). Posledním důležitým orgánem byla \"gerúsia\" – sbor 28 stařešinů (gerontů), jehož zasedání se zúčastňovali i oba králové. Byl volený apellou z řad členů aristokracie, kteří dosáhli nejméně 60 let. Lidový sněm pak rozhodnutí sboru starších schválil nebo zamítnul, nesměl jej však měnit.\n\nNa rozdíl od Sparty v Athénách získalo veškeré obyvatelstvo okolních atických osad, které byly dobyty a připojeny již na konci temného období, plné občanství. Někdy kolem roku 683 př. n. l. bylo odstraněno dosavadní královské zřízení vládou rodové šlechty (\"eupatridai\"), která držela moc v Athénách až do 6. století př. n. l. Eupatridé zřídili oligarchickou vládu a ustanovili úřad archontů, každoročně volených nejvyšších úředníků města. V roce 621 př. n. l. nechal Drakón sepsat zvykové právo, čímž bylo zamezeno svévolnému soudnictví aristokratů. O jednu generaci později v roce 594 př. n. l. provedl Solón rozsáhlou reformu politického uspořádání Athén. Odstranil šlechtická privilegia a zapojil do řízení státu také nižší vrstvy společnosti. Rozhodující pro podíl na řízení státu nebyl nyní původ, nýbrž majetek. Občané byli podle velikosti svého jmění rozděleni do čtyř tříd: nejbohatší \"pentakosiomedimnoi\", \"hippeis\" (jezdci), \"zeugítai\" (těžkooděnci) a \"thétes\" (nádeníci), přičemž prvně jmenovaní byli nejbohatší vrstvou s nejvíce politickými právy, ale současně i s nejvíce povinnostmi. Jen oni mohli zastávat úřad archónta, zároveň museli ale hradit nákladné náboženské slavnosti.\n\nOtroci představovali v athénské společnosti všudypřítomné pracovní síly a odhaduje se, že tvořili až třetinu athénské populace. Jejich životní standard nemusel být nutně špatný, neboť jejich pán jim mohl přiznat právo vést vlastní živnost. Jinak byli ovšem otroci naprosto bezprávní. V případě jejich propuštění na svobodu obdrželi titul usedlých cizinců a postrádali proto politická práva.\n\nV Athénách, podobně jako ve většině řeckých obcí, se dokázala prosadit tyranie, když se v polovině 6. století př. n. l. chopil moci Peisistratos. Ten ponechal Solónovu ústavu formálně v platnosti, avšak všechny úřady ve státě byly vykonávány členy jeho rodiny nebo důvěrníky. Během jeho více než dvacetileté vlády zažily Athény značný hospodářský, kulturní a také zahraničněpolitický mocenský rozmach (rovněž v důsledku vítězství ve válce s Megarou o ostrov Salamína). Peisistratův syn Hippiás byl však v roce 510 př. n. l. vyhnán lidovým povstáním, které přivedlo k moci aristokrata Kleisthena. Jím uskutečněné reformy v letech 509 až 507 př. n. l. znamenaly zrod athénské demokracie. Všichni plnoprávní občané nad třicet let obdrželi nezávisle na svém majetku nebo stavu rovná politická práva. Ovšem ženy, otroci a usedlí cizinci zůstali z tohoto uspořádání vyloučeni. Lidové shromáždění (\"ekklésiá\"), na kterém se směl každý občan svobodně vyjádřit, vydávalo zákony a řídilo státní záležitosti prostřednictvím usnesení schválených většinou svých členů. Reprezentativním a výkonným orgánem byla „rada pěti set“ (\"búlé\"), která se skládala z padesáti členů z každé z deseti Kleisthenem nově uspořádaných fýl. Každá \"fýla\" mimoto volila jednoho stratéga (vojevůdce). Další úřady a soudci byli určováni losem. Kromě toho byl zaveden institut střepinového soudu (\"ostrakismos\"), který měl zabránit znovunastolení tyranidy.\n\nV roce 500 př. n. l. povstaly řecké obce v Iónii v Malé Asii proti perské nadvládě, jíž byly vystaveny od zániku lýdské říše (546 př. n. l.). Povstání získalo jistou podporu i v obcích pevninského Řecka především v Athénách a v Eretrii (město na ostrově Euboia), což poskytlo perskému velkokráli Dáreiovi I. záminku k útoku na Řecko. Toto iónské povstání se tak stalo roznětkou řecko-perských válek, dlouhotrvajícího konfliktu mezi Helény a Peršany, o němž ve svém díle podává výklad řecký historik Hérodotos. V roce 494 př. n. l. Dáreios porazil a ztrestal iónské Řeky. Mílétos, jenž stál v čele vzpoury, byl Peršany srovnán se zemí a ostatní města se Peršanům rychle poddala. Nato Dáreios poslal do Řecka emisary, kteří jeho jménem žádali podrobení Řeků perské nadvládě. Když Sparta a Athény odmítly, nechal svým loďstvem v roce 490 př. n. l. zničit nejprve Eretrii a poté podnikl výpravu proti vzpurným Athéňanům. Na planině poblíž místa jménem Marathón v Attice však třikrát silnější perské vojsko podlehlo athénským hoplítům pod velením Miltiada.\n\nXerxés I., který nastoupil v roce 486 př. n. l. na perský trůn po svém otci Dáreiovi, shromáždil k dobytí Řecka největší armádu, jakou starověk spatřil. K zajištění pozemního přístupu dal v roce 481 př. n. l. vybudovat z lodí most přes Helléspont, po němž jeho armáda přešla z Asie do Evropy. Ve stejném roce byl pod dojmem této hrozby založen helénský spolek, ke kterému kromě Sparty náležely také některé řecké obce včetně Athén. Většina obcí především na severu však zůstávala vně spolku a dokonce byly připravené podrobit se králi. Během desetileté přestávky v bojích dokázal Themistoklés přesvědčit Athéňany o nutnosti výstavby válečného námořnictva, což se později ukázalo jako rozhodující čin celé války. V průsmyku Thermopyly, který spojuje Thesálii se středním Řeckem, se postupujícím Peršanům v roce 480 př. n. l. postavil na odpor spartský král Leónidás I. Přes několikanásobnou převahu barbarů Helénové neustoupili a poté, co byli v důsledku zrady obklíčeni, padli hrdinskou smrtí. Po tomto vítězství vtáhli Peršané do Athén, už předtím opuštěných svými obyvateli, a zcela toto město vypálili. Avšak v námořní bitvě u Salamíny v témže roce řecká flotila, vedená Themistoklem a složená z malých ale snadno ovladatelných triér, zvítězila nad početně silnější ale těžkopádnější perskou flotilou. Zničením perského loďstva přivodili Řekové obrovskému perskému vojsku potíže se zásobováním, což jeho značnou část přimělo k návratu do Asie. Zbytek perských vojenských sil byl poražen Helény v čele s Pausaniem v roce 479 př. n. l. v bitvě u Platají. Po těchto porážkách Peršané upustili od svých plánů na dobytí Řecka.\n\nV roce 478 př. n. l. bylo zahájeno tažení k osvobození iónských Řeků. Sparta se však zdráhala poskytnout pomoc těmto pro ně příliš vzdáleným soukmenovcům, čehož využily Athény k založení délského spolku. Tím začalo soupeření Sparty a Athén v 5. století př. n. l., které mělo nakonec vyústit v peloponéskou válku. Athény se dokázaly s vydatným přispěním svých spojenců úspěšně prosadit proti Peršanům. Jejich cíl – osvobození Iónie – byl vítězně završen v roce 465 př. n. l. athénským vojevůdcem Kimónem. Athéňané od tohoto okamžiku napadali perské pozice v Egyptě a ve východním Středomoří, čímž však vyčerpali zdroje spolku a v roce 449 př. n. l. došlo k uzavření mírové smlouvy s Persií, nazývané Kalliův mír (jeho autenticita je ovšem moderními historiky zpochybňována).\n\nV desetiletích po skončení hlavní fáze řecko-perských válek (479 př. n. l.) zažívaly Athény vrchol svého politického a kulturního vývoje. Díky své vedoucí roli v boji proti Peršanům a také díky síle své flotily předstihly svého soka – Spartu, která byla dosud nejmocnějším řeckým státem. Tato skutečnost byla potvrzena v roce 478 př. n. l., kdy se 200 řeckých obcí spojilo v délském spolku vedeném Athénami. Členové tohoto spolku slíbili odvádět do společné kasy pravidelné příspěvky určené na výstavbu a údržbu loďstva. V roce 462 př. n. l. provedl Efialtés rozsáhlou reformu athénské ústavy, v níž byla omezena pravomoc areopagu jakožto výkonného orgánu a nejvyššího soudu. Tyto funkce nadále vykonávala rada pěti set a lidové shromáždění. Ve stejném roce odmítla Sparta athénskou pomoc k potlačení masivního povstání heilótů, neboť se obávala rozšíření athénské moci na Peloponés, čímž by byl ještě více podlomen její vliv. Po zavraždění Efialta převzal vedení Athén v roce 461 př. n. l. Periklés.\n\nPeriklés byl velice často volen do úřadu stratéga (v letech 443 až 429 př. n. l. zastával tuto funkci nepřetržitě) a vynutil si ještě větší posílení demokratických prvků v athénské ústavě. Již v roce 461 př. n. l. Periklés uzákonil odměňování vykonávání veřejných úřadů, čímž umožnil neomezený přístup lidu (\"demos\") k výkonu vlády, správy a soudnictví. V letech 460 až 457 př. n. l. byly vystavěny tzv. „dlouhé zdi“, které spojovaly Athény s přístavem Pireus a vytvářely z Athén nedobytnou pevnost. Periklés prosadil také pokračování války s Peršany. Ovšem výprava na podporu Egypťanů, kteří povstali proti Peršanům, skončila nezdarem. Athénská flotila dokázala Peršany rozhodně porazit teprve v bitvě u Salamíny na Kypru v roce 450 př. n. l. Následně athénský vyjednavač Kalliás v roce 449 př. n. l. dohodl s Peršany mír. Peršané se v něm zavázali respektovat autonomii řeckých obcí na maloasijském pobřeží a nevysílat své lodě do Egejského moře.\n\nAthény v této době uplatňovaly velmi agresivní zahraniční politiku. Athénský námořní spolek (\"symmachia\"), jehož původním účelem byla porážka Peršanů, se postupem doby vyvinul ve skutečnou athénskou říši (\"arché\"), která představovala nástroj k prosazení ryze athénských zájmů. Členové spolku pozvolna ztratili své postavení athénských spojenců a byli Athénám v podstatě podřízeni. Když se v roce 469 př. n. l. ostrov Naxos pokusil opustit spolek, byl vojensky poražen. Podobně zacházely Athény v budoucnu i s ostatními obcemi, které odpadly od spolku. Rozšiřování demokracie začalo časem sloužit jako prostředek k dosažení athénských cílů, přičemž se Athéňané mnohdy dopouštěli značných krutostí (jako například v době peloponéské války). V okolních státech, především ve Spartě, Thébách a Korintu, narůstaly obavy z athénského vzestupu. Když Megara vystoupila z peloponéského spolku, aby se připojila k Athénám, vypukl v letech 460 až 446 př. n. l. konflikt někdy také nazývaný jako „první peloponéská válka“. Na jeho konci byl sice uzavřen třicetiletý mír, přesto však ve vztazích mezi oběma městy panovalo nadále napětí. Athény Spartě ponechaly volnou ruku na Peloponésu a samy se koncentrovaly výhradně na rozšiřování svého vlivu v Makedonii, Thrákii a na Sicílii.\n\nŘekové na Sicílii a v jižní Itálii se v 5. století př. n. l. museli bránit dvojímu ohrožení: ze strany Etrusků a proti mocným Kartágincům. Na Sicílii docházelo k neustálým válkám s Kartágem, třebaže Punové byli v roce 480 př. n. l. drtivě poraženi v bitvě u Himéry. O několik let později (474 př. n. l.) dosáhli podobného úspěchu jihoitalští Řekové v námořní bitvě u Kýmé, která znamenala konec etruské expanze v Itálii. V obcích Velkého Řecka se k moci dostávali mnohem více než v mateřském Řecku různí tyrani, což bylo vyvoláno patrně častější potřebou silného vůdce, který by dokázal ochránit stát před vnějšími hrozbami. Mnozí z nich byli pozoruhodnými jedinci. Například Gelón v Syrákúsách byl ve své době pokládán za nejmocnějšího muže řeckého světa.\n\nTrvalé rozpory mezi athénským námořním spolkem a peloponéským spolkem vyústily v roce 431 př. n. l. ve vypuknutí peloponéské války. Bezprostředních příčin války byla celá řada, avšak zásadní význam měly tři incidenty popisované Thúkýdidem a Plútarchem: konflikt mezi Korintem a jeho kolonií Kerkýrou, do kterého zasáhly Athény, odpadnutí korintské kolonie Poteidaie od námořního spolku a athénské rozhodnutí o uvalení obchodních sankcí proti Megaře, jež byla členem peloponéského spolku. Athény byly následně členy peloponéského spolku obviněny z porušení třicetiletého míru, načež Sparta vyhlásila Athénám válku. Většina historiků považuje uvedené příčiny za pouhé záminky k rozpoutání války. Jejím hlavním důvodem byl totiž strach Sparty a jejích spojenců z rostoucího vlivu Athén. Samotné válečné akce byly zahájeny náhlým přepadením Platají spartskými spojenci Thébany v roce 431 př. n. l.\n\nSparťané chtěli Athény zlomit pravidelnými každoročními vpády do Attiky. Účinek těchto nájezdů ale nebyl takový, jak ve Spartě očekávali, neboť Periklés evakuoval veškeré obyvatelstvo obce za dlouhé zdi, kde byli Athéňané bezpečně chráněni. Současně athénská flotila drancovala pobřeží Peloponésu. Periklés věřil, že tím Sparťany vyčerpá a přinutí ke kapitulaci. Athénská strategie byla ale vážně narušena propuknutím epidemie v roce 430 př. n. l., jíž padl za oběť i athénský vůdce. Na jeho místo nastoupili dva rozdílní politikové: agresivní Kleón a po smíru se Spartou volající Níkiás. V roce 425 př. n. l. se po zajetí mnoha svých občanů v bitvě u Sfaktérie zdála Sparta připravená přijmout mír, avšak Kleón svou neústupností tuto možnost ukončit konflikt zhatil. Sparta na to reagovala tažením do Thrákie pod velením Brásida v roce 424 př. n. l., čímž bylo ohroženo zásobování Athén obilím. Po smrti Brásida a Kleóna v bitvě u Amfipole bylo v roce 421 př. n. l. uzavřeno příměří (Níkiův mír). Spory mezi oběma spolky nicméně nadále přetrvávaly.\n\nSparta, jejíž prestiž byla oslabená, se musela utkat se svým úhlavním nepřítelem na Peloponéském poloostrově Argem, který se pokoušel zaujmout její postavení. Athéňané podněcovaní Alkibiadem využili spartského zaneprázdnění k výpravě na Sicílii v letech 415 až 413 př. n. l. Toto tažení ale skončilo athénskou pohromou. Obsazení Syrákús se nezdařilo a athénské vojsko bylo následně zcela zničeno. Válečná štěstěna se tak začala pomalu přiklánět na stranu Sparty. Tomu napomohl i samotný Alkibiadés, který přeběhl ke Sparťanům a přesvědčil je, aby obsadili osadu Dekeleia v Attice. Z tohoto opěrného bodu Sparťané následně kontrolovali celou Attiku. Současně s pomocí perského zlata vystavěla Sparta vlastní mocnou flotilu a přenesla válku na pobřeží Iónie. Neustále se stupňující finanční požadavky Athén na jejich spojence vedly k tomu, že stále více členů námořního spolku povstávalo proti Athéňanům. Nezdary ve válce přiměly aristokratickou stranu v Athénách k provedení oligarchického převratu v roce 411 př. n. l. Ten byl však již v následujícím roce potlačen, také s podporou do Athén se opět navrátivšího Alkibiada. Athéňanům se v této fázi války začalo opět dařit a dosáhli několika vítězstvích (Sparta jim znovu nabídla mír), avšak poté, co se novým velitelem spartské flotily stal vojevůdce Lýsandros, nastal ve válce definitivní zvrat. V roce 406 př. n. l. Athény ještě zvítězily v bitvě u Arginúských ostrovů, již v dalším roce ale Lýsandros zničil s pomocí lsti athénskou flotilu v bitvě u Aigospotamoi. V roce 404 př. n. l. vyhladověné, obležené a spojenci opuštěné Athény konečně kapitulovaly.\n\nMírové podmínky ukončily athénskou převahu v Řecku. Athény nesměly udržovat flotilu a musely poskytovat vojenskou podporu Spartě. Demokracie byla nahrazena prospartskou oligarchickou vládou třiceti tyranů. Délský spolek byl rozpuštěn a někdejší athénští spojenci byli podřízeni Spartě. Třebaže někteří členové peloponéského spolku žádali zničení Athén, Sparťané tento návrh zamítli, neboť chtěli v Řecku zachovat rovnováhu sil. Korint a Théby se však cítily podvedeny. Cíle, jichž toužily ve válce dosáhnout, zůstaly nenaplněny, což je přimělo od nynějška sledovat pouze vlastní zájmy, které byly často v rozporu se zájmy Sparty.\n\nSparta se po vítězství nad Athénami stala hegemonem Řecka. Její situace byla nicméně složitá. Lidské zdroje byly vyčerpány dlouhou válkou a svornost peloponéského spolku začala ihned po porážce Athén upadat. Kromě toho došlo mezi Spartou a Persií v letech 400 až 394 př. n. l. k válce v Malé Asii. Ve smlouvě z roku 412 př. n. l., která učinila z obou států spojence, se totiž Sparťané zavázali vydat Persii maloasijské řecké obce. To však Sparťané po svém vítězství v peloponéské válce odmítli učinit. Nespokojené Théby a Korint se v téže době spojily s tradičními spartskými nepřáteli: Argem a Athénami, a společně bojovaly proti Sparťanům v korintské válce v letech 395 až 387 př. n. l. Ta skončila tzv. královským mírem, který byl ve skutečnosti perským diktátem. V něm bylo potvrzeno vedoucí postavení Sparty, která ale ztratila hodně ze svého dřívějšího kreditu osvoboditele Helénů, neboť v tomto míru byla sice všem obcím zaručena autonomie, avšak maloasijské poleis a Kypr byly vydány do rukou perského krále. Théby navíc musely rozpustit boiótský spolek. Naproti tomu Athény obdržely zpět některé ostrovy v Egejském moři.\nNa principu autonomie a rovnoprávnosti stavěla myšlenka \"koiné eiréné\" („všeobecný mír“), která se vedle panhelénismu stala nejzásadnější politickou ideou tohoto období. Myšlenka věčného míru v Řecku však vždy selhala na nemožnosti zajistit jeho garantování bez existence silné moci, kterou ale vylučovala. Královský mír je mnohými historiky pokládán za první pokus o realizaci koiné eiréné. Za strážce královského míru byla určena Sparta, která si tak chtěla zabezpečit vlastní dosažené pozice. Tlak ostatních obcí jí však stále více nutil k defenzívě. Athény se pomalu zotavily z porážky v peloponéské válce a v roce 377 př. n. l. obnovily námořní spolek, ovšem ve značně zmenšené podobě a rovněž na demokratičtějším základu. Současně Thébané s pomocí Athéňanů vyhnali Spartou dosazenou aristokratickou vládu a obnovili boiótský spolek. Když selhaly spartské pokusy prosadit všeobecný mír na thébském a athénském odporu, vypověděla Sparta Thébám válku. V roce 371 př. n. l. došlo k bitvě u Leukter, ve které bylo do té doby nepřemožitelné spartské vojsko drtivě poraženo Thébany, vedenými geniálním Epameinóndou. Touto první přesvědčivou porážkou Sparťanů v otevřené bitvě definitivně skončila spartská hegemonie. Následkem toho ztratila Sparta Messénii a upadla na úroveň druhořadého státu.\n\nThéby po tomto vítězství získaly hegemonní postavení v Řecku. To však již po několika letech mělo vzít za své, neboť odvěcí nepřátelé Sparta a Athény se cítili thébskou hegemonií ohroženi a spojili se proto proti Thébám. Třebaže samotná bitva u Mantineie v roce 362 př. n. l. skončila nerozhodně, thébský vojevůdce Epameinóndás v bitvě padl a Théby tak ztratily svého jedinečného vůdce. Jeho nástupce zavlekl Thébany do desetiletého bezvýsledného konfliktu s Fókidou. Po bitvě u Mantineie už nebylo žádné polis, která by byla schopná zaujmout pozici řeckého hegemona. Athény sice byly hlavními vítězi, avšak jejich snaha obnovit svou někdejší dominanci v námořním spolku narazila na odpor jeho členů a skončila trpkou porážkou Athén ve spojenecké válce v letech (357–355 př. n. l.). V roce 354 př. n. l. Thébané požádali Filipa II. Makedonského o pomoc proti Fókům, čímž Makedoncům umožnili zasahovat do řeckých záležitostí.\n\nNa Sicílii zatím dosáhly Syrakúsy značného kulturního a hospodářského rozmachu a vůdčího politického postavení za vlády Dionýsia I. Ve 4. století př. n. l. se ale tato obec propadla do krvavé občanské války. Podobně i ostatní města sicilských Řeků zažívala v této době rozkvět, třebaže už od počátku 5. století př. n. l. byli zdejší Řekové nuceni neustále válčit s Kartáginci. Rozmach zažívaly v této době i další oblasti stojící spíše na okraji řeckého světa, především Thesálie za vlády Iásóna z Fer. Také Korint a Megara se zotavily z válek na přelomu 4. a 5. století př. n. l. a bohatly z obchodu.\n\nPermanentních bojů mezi Helény a s tím souvisejícího vnitřního oslabení polis využil ke svému vzestupu severní soused Řecka, Makedonie. Makedonci nebyli původně považováni za Helény, teprve v 5. století př. n. l. byl jejich tehdejší král uznán za Řeka, pročež mu bylo dovoleno zúčastnit se olympijských her. Tento zaostalý stát však stál nadále víceméně stranou politického a kulturního vývoje Řecka. To se ale kolem poloviny 4. století př. n. l. rozhodl změnit král Filip II. Makedonský, ambiciózní muž vzdělaný v Thébách. Vytvořil stálé a profesionální vojsko, s nímž nejprve odrazil útoky kmenů ze severu a následně zkrotil věčně odbojnou makedonskou šlechtu. Obsazením řeckých obcí Amfipolis, Methóné a Poteidaia získal přístup k moři. Ovládnutím zlatých a stříbrných dolů v Makedonii a Thrákii si pak zabezpečil zdroje k uskutečnění svých ambiciózních plánů. V padesátých letech bojoval proti Fókům a v roce 352 př. n. l. ovládl Thesálii. Postupně si podmanil také Thrákii a do roku 346 př. n. l. ovládal vše na sever od průsmyku Thermopyly. Své velké bohatství využil k podplácení řeckých politiků a dosáhl tak vytvoření promakedonské strany v každé řecké polis. Jeho zásah do války mezi Thébami a Fókidou mu zajistil respekt a zároveň se tím chopil příležitosti vměšovat se do řeckých záležitostí.\n\nAthénský řečník a politik Démosthenés, jenž rozpoznal nebezpečí, které Filip představoval pro svobodu Helénů, burcoval Athéňany sérií svých slavných řečí nazývaných filipiky do boje k zastavení makedonského postupu. Athény a Théby se z Démosthenova podnětu rozhodly čelit vzrůstajícímu Filipovu vlivu a uzavřely spojenectví. Filip ale udeřil první. Postoupil do Řecka a rozdrtil Helény v bitvě u Chairóneie v roce 338 př. n. l. Tato bitva je tradičně pokládána za okamžik počátku rozkladu instituce řeckých městských států, třebaže většina polis si uchovala nezávislost až do dob římské říše. Filip se pokusil naklonit si Athéňany pochlebováním a dary, ale tato snaha se setkala jen s omezeným úspěchem. Následně přinutil poražená řecká města vstoupit do korintského spolku, jehož vůdcem se jmenoval, a vyhlásil svůj úmysl napadnout Persii za účelem osvobození maloasijských Řeků a kvůli pomstě za perskou invazi a zničení řeckých chrámů během řecko-perských válek. Dříve než tak stihl učinit, byl ale v roce 336 př. n. l. úkladně zavražděn.\n\nV Periklově době se Athény vyvinuly v kulturní metropoli celého Řecka. Peníze z pokladny námořního spolku umožnily vybudování četných stavebních projektů, jako byly například Parthenón, Propylaje a další skvostné stavby na Akropoli. Athény se rovněž staly centrem antické filozofie, mezi jejíž nejvýznamnější představitele náleželi Sókratés, Platón a Aristotelés. Klasická doba byla obdobím rozkvětu Řecka a řecké kultury. Slavná se stala jména dramatiků, jako byli Sofoklés, Aischylos nebo Eurípidés. Známými sochaři této doby byli Feidiás a Polykleitos. Z dalších pak také lékař Hippokrates nebo dějepisci Hérodotos a Thúkýdidés, jejichž historická díla byla pozoruhodná i z literárního hlediska. Démosthenés byl až do dob Cicerona považován za nepřekonatelného řečníka. Působivý příklad kulturního rozvoje klasického Řecka představovala tragédie, jejíž počátky však sahají až do archaické doby. Základním pilířem antické kultury bylo klasické vzdělání, \"paideia\", jehož se dostávalo všem svobodným Helénům, čímž se odlišovali od barbarů. Klasická doba tak položila základy západní civilizace, na nichž stavěly prakticky všechny následující generace.\n\nV politice se v této době objevily nové myšlenkové proudy a ideologie jako sofismus nebo demokracie. Důležitým předpokladem pro vývoj demokracie v Athénách byla právě existence městského státu. Za Perikla a později ještě za Kleóna dosáhla svého vrcholu také radikální demokracie zapojením nejchudších vrstev do řízení státních záležitostí (počátek tohoto procesu spadá již do šedesátých a padesátých let 5. století př. n. l.). Athénská demokracie s plnoprávnou účastí všech občanů se stala vzorem pro budoucnost, přesto se neubránila pokušení provádět agresivní mocenskou politiku. Právě naopak. Navíc v mnoha směrech jde jen obtížně srovnávat ji s moderní demokracií, neboť jí například zcela chyběla pro dnešní demokracii tak typická dělba moci.\n\nPo Filipově smrti v roce 336 př. n. l. nastoupil na makedonský trůn jeho dvacetiletý syn Alexandr, který se okamžitě vydal uskutečnit otcovy plány. V Korintu se nechal shromážděním řeckých poleis uznat za vůdce Řeků a poté vyrazil na sever, kde začal shromažďovat vojsko pro tažení do Persie. Jádrem tohoto vojska byli tvrdí makedonští horalové doplnění o dobrovolníky z různých koutů Řecka. V průběhu kampaně proti Ilyrům, se ale Alexandr doslechl o povstání řeckých měst, načež se ihned přemístil na jih a dobyl vzbouřené Théby. Město dal zničit a jeho obyvatelé, buď pobil, nebo prodal do otroctví. Nechal stát pouze chrámy a dům básníka Pindara. Tento akt v sobě nesl poselství dvojího druhu. Jednak tím dal najevo, že nebude tolerovat jakýkoli pokus o odpor ze strany Řeků a snadno se s ním vypořádá, zároveň chtěl prokazovat úctu a respekt k jejich kultuře, pokud ovšem setrvají v poslušnosti.\n\nV roce 334 př. n. l. Alexandr napadl perskou říši a zvítězil nad Peršany v bitvě u Gráníku. Toto vítězství mu uvolnilo cestu k iónskému pobřeží, díky čemuž mohl osvobodit všechny zdejší řecké obce. Po uspořádání poměrů v Malé Asii postoupil na jih a přes Kilíkii pronikl do Sýrie, kde v roce 333 př. n. l. porazil perského velkokrále Dáreia III. v bitvě u Issu. Potom ovládl všechna fénická města a vstoupil do Egypta, kde narazil jen na slabý odpor, neboť Egypťané ho vítali jako osvoboditele z perského útlaku. V Amonově věštírně v oaze Siwá byl následně prohlášen za boha. Dáreios byl ochoten uzavřít s Alexandrem mír a Alexandr by se tak mohl s velkou slávou vrátit do Makedonie. Ale Alexandr byl odhodlaný dobýt celou Persii a ustanovit se vládcem světa. Ze Sýrie vytáhl na severovýchod do Mezopotámie a v bitvě u Gaugamél (331 př. n. l.) Dáreia opět porazil. Ten pak uprchl na východ, později byl však zavražděn vlastními lidmi, načež se Alexandr stal pánem celé perské říše.\n\nMezitím Řekové obnovili svoje úsilí o svržení makedonské nadvlády. V bitvě u Megalopole v roce 331 př. n. l. ale Alexandrův regent Antipatros porazil Sparťany, kteří se již předtím odmítli připojit ke korintskému spolku a uznat tak makedonskou nadřazenost. Alexandr zatím pokračoval dále na východ do Baktrie a Sogdiány. V roce 326 př. n. l. překročil řeku Indus a dosáhl Paňdžábu. Jeho touze postupovat po řece Ganze až do Bengálska se zde ale postavila jeho vlastní armáda. Vyčerpaná náročným tažením odmítla jít dále a vynutila si návrat do Persie. Alexandr se pak usadil v Babylóně, kde plánoval podniknout tažení na západ, nicméně v roce 323 př. n. l. zemřel.\n\nAlexandrova říše se záhy po jeho smrti rozpadla, ovšem jeho tažení trvale změnilo řecký svět. Tisíce Řeků se už za jeho života vydaly na východ osídlit nová města, která Alexandr založil v průběhu výpravy. Nejvýznamnější z nich byla Alexandrie v Egyptě. V Malé Asii, Sýrii, Egyptě a v Baktrii postupně vznikla řecká království. Vědomosti a kultura východu a západu se začaly vzájemně ovlivňovat a působení řecké kultury se rozšířilo až na hranice Indie. Řecké obce hrály však v novém uspořádání světa podřadnou roli jak vůči helénistickým říším, tak ve vztahu k nově se formujícím řeckým spolkovým státům.\n\nAlexandrovu říši si mezi sebou rozdělili makedonští generálové – diadochové („nástupci“). Z následných válek známých jako války diadochů vzešly tři velké říše: v Přední Asii vznikla seleukovská říše, Egypt ovládla dynastie Ptolemaiovců, Makedonie se po mnoha zmatcích zmocnili v roce 276 př. n. l. Antigonovci, kteří utužili makedonskou hegemonii v Řecku.\n\nAlexandrovo tažení přineslo řeckým městským státům celou řadu závažných důsledků. Horizont řeckého světa se dobytím Persie neuvěřitelně rozšířil. Nekonečné konflikty mezi obcemi z 5. a 4. století př. n. l. se v dimenzích tohoto světa jevily jako malicherné a nepodstatné. Na východě bylo založeno mnoho nových řeckých měst, čímž se systém poleis rozšířil do velké části Asie. Mnoho Řeků odešlo do Alexandrie, Antiochie a mnoha jiných měst, ležících v až tak vzdálených místech jako Baktrie či na území dnešního Pákistánu. Zde založili řecko-bakterské a později také indo-řecké království, které přežilo až do konce 1. století př. n. l.\n\nV samotném Řecku ztrácely poleis stále více na významu. Na jejich místo nastoupily spolkové státy, které disponovaly společným občanstvím, státními orgány a vojenskou organizací. Jedním z nich byl aitólský spolek založený ve středním Řecku v druhé polovině 4. století př. n. l. Druhý podobný útvar představoval achajský spolek vzniklý spojením měst na severu Peloponésu po roce 280 př. n. l. Achajský spolek, podobně jako aitólský, byl původně namířen proti makedonské hegemonii. Achajové se ale sami brzy pokusili ovládnout Řecko a později dokonce vstupovali do proměnlivých spojenectví s makedonskými králi, kteří brzy zjistili, že nejsou dost silní na to, aby si tyto spolky dokázali úplně podmanit.\n\nŘeckému umění, filozofii a literatuře se v helénistických státech podařilo dosáhnout nového rozmachu. Vládnoucí vrstvy seleukovské a ptolemaiovské říše napomohly rozšíření řecké civilizace a životního stylu do vzdálených zemí starověkého světa. Centrem helénstva významnějším než Athény se v této době stalo hlavní město Ptolemaiovců – Alexandrie – se svou slavnou antickou knihovnou. V další významné středisko helénistické kultury se pozvedlo maloasijské město Pergamon. Tato epocha zplodila výjimečné jedince, jakými byli matematikové Eukleidés a Archimédés, filozofové Epikúros a Zénón z Kitia stejně jako básníci Apollonios z Rhodu či Theokritos.\n\nAlexandrova smrt se řeckým politikům jevila jako výtečná příležitost k znovuzískání svobody, což vedlo ke vzplanutí lamijské války v letech 323 až 322 př. n. l. Počáteční úspěchy však byly brzy zmařeny příchodem makedonského vojska z východu. Démosthenés po této porážce spáchal sebevraždu. Vláda nad Makedonií připadla poté Antipatrovu synovi Kassandrovi, který se po několikaletém válčení učinil pánem většiny Řecka. Kassandros založil nové makedonské hlavní město v Soluni a byl celkem schopným vládcem. Poté, co dal zavraždit Alexandrova syna Alexandra IV., se nechal v roce 305 př. n. l. prohlásit makedonským králem. Kassandrova moc byla ale ohrožována Antigonem I. Jednookým, vládcem Malé Asie, který Řekům slíbil vrátit svobodu, pokud jej podpoří. V roce 307 př. n. l. obsadil Antigonův syn Démétrios Athény a obnovil demokratické zřízení, které bylo odstraněno po skončení lamijské války. Avšak v roce 301 př. n. l. koalice Kassandra a ostatních helénistických králů porazila Antigona v bitvě u Ipsu, čímž byli Antigonovci dočasně odstaveni.\n\nPřesto to byl po Kassandrově smrti v roce 297 př. n. l. právě Démétrios, kdo se chopil makedonského trůnu a získal kontrolu nad Řeckem. Z Makedonie byl ale po několika letech vyhnán spojenými silami Pyrrha a Lýsimacha. V roce 285 př. n. l. porazil Lýsimachos Pyrrha a stal se pánem Makedonie a celého Řecka. Již o čtyři roky později byl však Lýsimachos poražen a zabit v bitvě u Kúrúpedia. Následně vpadli do Makedonie ze severu Keltové. V nastalém chaosu se dokázal prosadit Antigonos II. Gonatás, syn Démétria, který Kelty porazil a ustavil se makedonským králem. Spojením se Seleukovci proti Ptolemaiovcům dosáhl vyvedení své dynastie z izolace, čímž si zabezpečil vládu. Dynastie Antigonovců se na makedonském trůně udržela až do roku 168 př. n. l.\n\nAntigonovská nadvláda v řeckých obcích byla narušována povstáními, vyvolávanými protimakedonskými stranami podporovaných Ptolemaiovci, kteří vehementně usilovali podkopat moc Makedonie. Antigonos umístil makedonskou posádku do Korintu, strategicky důležitého místa v Řecku. Nicméně Athény, Rhodos, Pergamon a některé další řecké státy (především achajský a aitólský spolek) si dokázaly zachovat svoji nezávislost. V roce 267 př. n. l. přesvědčil Ptolemaios II. Filadelfos řecké obce ke vzpouře proti Antigonovi, čímž začala Chremónidova válka (pojmenovaná podle tehdejšího vůdce Athén Chremónida). Navzdory egyptské pomoci byli Řekové poraženi a Athény ztratily jak svoji nezávislost tak demokratické instituce. Tato porážka znamenala konec působení Athén jako důležitého politického činitele, třebaže Athény zůstaly největším, nejbohatším a nejkulturnějším městem Řecka. V roce 258 př. n. l. Antigonos završil svoje vítězství, když porazil egyptskou flotilu u ostrova Kóu a podřídil si tak všechny egejské ostrovy, kromě Rhodu. Aitólský spolek se stal makedonským spojencem a získal kontrolu nad Thébami.\n\nAntigonos II. zemřel v roce 239 př. n. l. Již před jeho smrtí se vzbouřily městské státy sdružené v Achajském spolku, jejichž vůdčí postavou byl v této době Arátos ze Sikyónu. V roce 243 př. n. l. získali Achajové na svou stranu Korint. Proti Antigonovu synovi a nástupci Démétriovi II. se následně postavila koalice achajského a aitólského spolku. Tyto spolky obvykle vedly války mezi sebou, avšak nyní se sjednotily. Démétrios s nimi válčil po celou dobu své vlády, ale odpadnutí Épeiru a neúspěšné boje proti barbarským Dardánům na severu, ve kterých Démétrios v roce 229 př. n. l. padl, ještě prohloubily stávající krizi Makedonie. Achajové byli zcela nezávislí a kontrolovali většinu jižního Řecka, zatímco Athény zůstávaly stranou konfliktu. Démétrios po sobě zanechal desetiletého syna Filipa, za nějž měl prozatím vykonávat vládu jako regent jeho strýc Antigonos III. Dósón. Ten konečně porazil Aitóly a zabránil jim oddělit od Makedonie Thesálii. Sparta setrvávala ve svém nepřátelském vztahu k Achajům. V roce 227 př. n. l. spartský král Kleomenés III. Achaje drtivě porazil a získal kontrolu nad spolkem. Arátos se za této situace spojil s Dósónem, který nad Sparťany v roce 222 př. n. l. zvítězil a zmocnil se jejich města – Sparta tak byla poprvé v historii obsazena cizí mocí.\n\nV sedmdesátých letech 3. století př. n. l. došlo k prvnímu konfliktu mezi Řeky a Římany, neboť Tarenťané ohrožovaní Římany si na pomoc proti nim pozvali épeirského krále Pyrrha. Pyrrhos byl talentovaným vojevůdcem, přesto nebyl schopen Římany zdolat a po několika letech se bez úspěchu vrátil zpět do Řecka. Tarent a ostatní jihoitalské řecké obce byly poté postupně ovládnuty Římany. Nedlouho poté se řecké obce na Sicílii staly předmětem sporu mezi Římany a Kartáginci. Po skončení první punské války v roce 241 př. n. l. se velká část Sicílie ocitla pod římskou nadvládou, pouze Syrákúsy si podržely samostatnost jako římský spojenec. Během druhé punské války, po vítězství Hannibala v bitvě u Kann, přešly Syrákúsy na stranu Kartága, což však mělo za následek římskou odvetu. V roce 211 př. n. l. Římané Syrákúsy dobyli a definitivně ukončili nezávislost tohoto řeckého města. Při obléhání města byl zabit i slavný matematik Archimédés.\nV roce 221 př. n. l. zemřel Antigonos III. Dósón a na makedonský trůn nastoupil Filip V. přezdívaný „milovník Řecka“. Filip V. vstoupil do historie jako poslední makedonský vládce, který ovládal Řecko a byl schopen bránit Helény před \"rostoucím mrakem na západě\": stále mocnějšími Římany. Uzavřením míru z Naupaktu v roce 217 př. n. l. Filip ukončil vítězně válku s Aitóly a kontroloval takřka celé Řecko s výjimkou Athén, Rhodu a Pergamu. V době Filipova nástupu na trůn se Římané po vítězství nad Ilyry pevně usadili na východním pobřeží Jaderského moře v sousedství Makedonie. Filip, který se kvůli tomu cítil Římany ohrožován, se proto spojil s římským nepřítelem Kartágem a vytvořil v roce 215 př. n. l. alianci s Hannibalem Barkou. Ve skutečnosti tím však Římanům poskytl záminku k zásahům do řeckých záležitostí. Římu se podařilo získat na svou stranu dosud Filipovi loajální aitólský spolek a uzavřít spojenectví s nepřítelem Antigonovců, Pergamem. První makedonská válka vypukla v roce 215 př. n. l. a skončila nerozhodně o deset let později. Jediným, avšak podstatným, důsledkem této války byla skutečnost, že si Makedonie Římany osudově znepřátelila.\n\nV roce 202 př. n. l. Římané porazili Kartágo, což jim umožnilo napnout svoji pozornost východním směrem. V roce 200 př. n. l. zahájili kvůli zanedbatelnému sporu druhou makedonskou válku, jejíž pravou příčinou byla římská touha po pomstě a také obava z toho, aby se Makedonie nestala spojencem Seleukovců, největší říše východu. Filipovi řečtí spojenci jej záhy opustili a v roce 197 př. n. l. byl římským prokonzul Titem Quinctiem Flamininem rozhodně poražen v bitvě u Kynoskefal. Filip musel sice rozpustit svoji flotilu a stát se římským spojencem, nicméně mírové podmínky byly pro něho celkově snesitelné. Jelikož Flamininus byl obdivovatelem řecké kultury a umírněným mužem, prohlásil v roce 196 př. n. l. na isthmických hrách řecké obce za svobodné, třebaže Římané umístili své posádky do Korintu a Chalkidy. Avšak svoboda přislíbená Římany byla iluzí. Všechna města s výjimkou Rhodu byla zapojena do nového spolku řízeného Římany, přičemž demokracie byla ve všech obcích postupně nahrazována prořímskými aristokratickými režimy.\n\nV roce 192 př. n. l. vypukla válka mezi Římem a seleukovskou říší, jejímž tehdejším králem byl ambiciózní Antiochos III. Některé řecké obce viděly v Antiochovi osvoboditele od Římské nadvlády, nicméně jejich naděje vzaly za své, když byl Antiochos poražen Římany (s Filipovým přispěním) v bitvě u Thermopyl v roce 191 př. n. l. V průběhu této války římské vojsko poprvé stanulo na půdě Asie, kde Antiocha znovu porazilo v bitvě u Magnésie o rok později. Antiochos byl následně donucen vzdát se veškerého území v Malé Asii v mírové smlouvě z Apameie. Římané tak v průběhu pouhých deseti let odstranili všechny své potenciální nepřátele na východě a zajistili si tak dominantní postavení v Řecku. V následujících letech Římané ještě hlouběji zasahovali do řecké politiky, chytře využívajíce rozporů mezi aristokraty a demokraty v jednotlivých obcích. Makedonie si udržovala svoji nezávislost, třebaže formálně byla římským spojencem. Když Filip V. v roce 179 př. n. l. zemřel, nastoupil po něm na trůn jeho syn Perseus, který stejně jako všichni Antigonovci snil o sjednocení Řeků pod makedonskou vládou. Makedonie byla však nyní příliš slabá na to, aby mohla něco takového uskutečnit. Římský spojenec, pergamský král Eumenés II., přesto Římany přesvědčil, že Perseus pro ně představuje hrozbu.\n\nEumenovy intriky přiměly římský senát k vyhlášení třetí makedonské války v roce 171 př. n. l. Římané přivedli do Řecka ohromné vojsko, pro něž Makedonci nebyli rovnocenným soupeřem. Perseus nebyl schopen spojit se s ostatními řeckými státy, avšak díky mizernému římskému velení dokázal Římanům úspěšné vzdorovat téměř tři roky. V roce 168 př. n. l. vyslal senát do Řecka vojevůdce Lucia Aemilia Paulla, který nakonec Persea ničivě porazil v bitvě u Pydny. Poslední makedonský král byl pak zajat a potupně veden Římem během Paullova triumfálního průvodu. Antigonovci tak byli sesazeni a makedonské království bylo rozděleno do čtyř malých států závislých na Římu. Všechny řecké obce, které slíbily Perseovi pomoc, byly tvrdě potrestány. Tímto římským vítězstvím fakticky ztratili svoji nezávislost dokonce i římští spojenci Pergamon a Rhodos, kteří válku proti Perseovi iniciovali.\n\nPod vedením dobrodruha zvaného Andriskos Makedonie v roce 149 př. n. l. naposledy povstala proti Římanům. Tato vzpoura byla však již po jednom roce zlomena, důsledkem čehož bylo přeměnění Makedonie v římskou provincii. Osud první helénistické říše se naplnil. Římané nyní vystupňovali své požadavky vůči ostatním Helénům a žádali, aby achajský spolek, poslední opora řecké nezávislosti, byl rozpuštěn. Achajové odmítli a vyhlásili Římanům válku. Většina řeckých obcí se přidala na stranu Achajů, dokonce i otroci byli osvobozeni, aby mohli bojovat za svobodu Řecka. Římský konzul Lucius Mummius postoupil se čtyřmi legiemi z Makedonie na jih a porazil Řeky na Isthmu. V odvetu za povstání bylo nejvýznamnější město spolku, Korint, srovnán se zemí, což definitivně ukončilo řecký odpor. S výjimkou Sparty a Athén se tak v roce 146 př. n. l. stal celý řecký poloostrov římským protektorátem.\n\nV roce 133 př. n. l. zemřel pergamský král Attalos III. a jeho království připadlo podle jeho závěti Římanům. Řím tím získal přímou kontrolu nad egejskými ostrovy a vytvořil si pevnou základnu na asijském kontinentu. Konečná zkáza Řecka nastala po roce 88 př. n. l., kdy pontský král Mithridatés vypověděl Římanům válku a nechal v Malé Asii zmasakrovat 80 000 Římanů a Italiků. Ačkoli Mithridatés nebyl Helén, mnoho řeckých měst, včetně Athén, svrhlo své prořímské loutkové vládce a přidalo se na jeho stranu. Když byl vytlačen z Řecka římským vojevůdcem Luciem Corneliem Sullou, stihla řecké obce římská pomsta, z níž se nikdy plně nevzpamatovaly. Boje s Římany Řecko značně vylidnily a demoralizovaly. Helénové se již nikdy více neodvážili postavit římské vládě a města jako Athény, Korint, Soluň nebo Patras už nikdy nedosáhla svého někdejšího bohatství a moci.\n\nDalší pohromy přinesly do Řecka římské občanské války v 1. století př. n. l. V roce 48 př. n. l. Julius Caesar porazil Pompeia v bitvě u Farsálu. V bitvě u Filipp zvítězil Marcus Antonius v roce 42 př. n. l. nad Caesarovými vrahy Brutem a Cassiem. Teprve v roce 31 př. n. l. skončily občanské války vítězstvím Octaviana nad Marcem Antoniem a Kleopatrou u Actia. Octavianus zřídil v roce 27 př. n. l. provincii Achaia, čímž řecké obce přímo připojil k římskému státu.\n\nŘecko bylo významnou východní provincií římské říše, což ostatně dosvědčuje i označování kultury římského státu jako řecko-římské kultury. Řečtina sloužila po staletí jako \"lingua franca\" východu a Itálie a pro římské elity bylo až do doby pozdní antiky naprosto přirozené, že kromě latiny ovládaly také řečtinu. Mnoho řeckých učenců a vědců, jako například Galénos, vykonalo většinu svého díla v Římě. Někteří politici a obzvláště císaři se podíleli na výstavbě nových budov v řeckých městech, především na athénské agoře. Život v Řecku se v době římské říše příliš nezměnil od dob před Římany.\nŘímská kultura byla pod silným řeckým vlivem, což přiznával i samotný Horatius ve svém proslulém verši: \"„Graecia capta ferum victorem cepit“\" („poražené Řecko přemohlo hrubého vítěze“). Homérovy eposy inspirovaly Vergilia k napsání Aeneidy a mnozí jiní autoři jako například Seneca mladší se pokoušeli psát řecky. Římská nobilita, která pohlížela na Řeky jako na zaostalé římské poddané, byla hlavním politickým oponentem lidí jako Scipio Africanus, kteří inklinovali ke studiu řecké filozofie a hodnotili řeckou kulturu a vědu jako příklad hodný následování.\n\nPro řeckou kulturu mělo slabost rovněž mnoho římských císařů. Nero navštívil Řecko v roce 66 a závodil na olympijských hrách navzdory pravidlům, která zakazovala účast Neřekům. Samozřejmě zvítězil v každé disciplíně, které se zúčastnil. V roce 67 vyhlásil svobodu Řeků na isthmických hrách v Korintu, podobně jako Flamininus před více než 250 lety. Nero poskytl Řekům četná privilegia, která jim ovšem jeho nástupci zase odebrali. Taktéž Hadrianus byl nakloněn Řekům. Předtím než se stal císařem vykonával úřad archonta v Athénách a obohatil toto město o některé z jeho architektonických skvostů. Řecko se stejně jako větší část římského Orientu dostávalo již od prvních staletí našeho letopočtu pod stále větší vliv křesťanství. Apoštol Pavel kázal v Korintu a Athénách a Řecko se velice brzy stalo jednou z nejvíce christianizovaných částí říše.\n\nV době principátu bylo Řecko rozděleno do provincií Achaea, Macedonia a Epirus. Během vlády Diocletiana na konci 3. století náleželo území Řecka do diecéze Moesie a jeho vládcem byl císař Galerius. Za Konstantina Velikého se stalo součástí diecézí Makedonie a Achaea. Theodosius I. rozdělil diecézi Makedonie do provincií Creta, Achaea, Thessalia, Epirus Vetus, Epirus Nova a Macedonia. Egejské ostrovy byly jako provincie Insulae součástí diecéze Asiana. Ve 3. a obzvláště na konci 4. století, za vlády Theodosia I., bylo Řecko vystaveno ničivým vpádům germánských kmenů. Za Arcadia pronikli Vizigóti vedení náčelníkem Alarichem do Řecka a následně vydrancovali Athény, Korint a Peloponés. Alarich a jeho Gótové později opustili Balkán a vydali se do Itálie, kde v roce 410 vyplenili Řím.\n\nAčkoli Řecko zůstalo součástí relativně stabilní východní poloviny říše, země se nikdy plně nezotavila z římského dobytí z doby před více než 500 lety. Řecko se stalo chudou a málo zalidněnou zemí, přičemž těžiště řecké kultury se postupem doby přesunulo do Anatolie a Konstantinopole. Athény, Sparta a ostatní obce se ocitly na periferii říše. Mnoho z jejich soch a umělecké výzdoby bylo odstraněno a převezeno do Konstantinopole. Přesto tato oblast zůstávala jedním z nejmocnějších center křesťanství v pozdně římském a raně byzantském období. Důležitý mezník řeckých i římských dějin představuje rok 330, kdy Konstantin Veliký přesunul hlavní město říše do řecké osady Byzantion při Bosporu. Tato událost symbolizuje počátek nové etapy římských a řeckých dějin – zrod byzantské říše.\n\n\n\n\n"}
{"id": "69809", "url": "https://cs.wikipedia.org/wiki?curid=69809", "title": "Alegría", "text": "Alegría\n\nAlegría (španělsky radost, oslava) je kočující show moderního cirkusu Cirque du Soleil.\n\nAlegría je jedna z nejpopulárnějších cestujících show Cirque du Soleil, uvedená roku 1993. Vypráví o naději a vytrvalosti. Hlavní téma Alegríe je zneužití moci, ať už králi, tyrany či diktátory. Show má za cíl inspirovat diváky, aby se snažili být lepšími jednotlivci a zároveň pracovali společně ku prospěchu všech. Dává nahlédnout do hrůz minulosti i velkých možností budoucnosti. Především však ukazuje podivuhodné akrobatické výkony a možnosti lidského těla.\n\nShow je doprovázena původní živě hranou hudbou a vystupují v ní pouze lidé. Základní linie představení zůstává stejná, jednotliví účinkující a konkrétní složení scén se však často obměňuje.\n\n"}
{"id": "69811", "url": "https://cs.wikipedia.org/wiki?curid=69811", "title": "Music for the Masses", "text": "Music for the Masses\n\nMusic for the Masses je šesté studiové album skupiny Depeche Mode, vydané 28. září 1987 hudebním vydavatelstvím Mute Records. Skupině znovu přineslo široký úspěch v USA, poprvé od doby vydání alba \"Some Great Reward\". Nové styly, které se objevily již na jejich předchozím albu \"Black Celebration\", vytvořily základ pro průlomový počin Depeche Mode - \"Violator\". Tato tři alba se všeobecně považují za vrchol tvorby skupiny, jak po hudební, tak i po stránce textů, a to hlavně díky zralému pěveckému umu Martina Gora a Wilderově syntetické instrumentaci.\n\nToto je třetí a zatím poslední album, kde je uvedena plná kompozice bez textu („Pimpf“), jako standardní skladby. Předchozí dvě byla: \"Speak & Spell\" se skladbou „Big Muff“ a \"A Broken Frame\" se svým „Nothing to Fear“. Ačkoli \"Ultra\", \"Exciter\" a \"Playing the Angel\" měly vždy minimálně jednu čistě instrumentální skladbu, tyto jsou obecně považovány pouze za krátké pauzy a ne za plnohodnotné instrumentální kompozice.\n\nAlbum se umístilo na nejlepších místech v žebříčcích USA, které do té doby skupina dosáhla (35. v Billboard 200). Obsahovalo také více hitových singlů, než kterékoli v jejich předchozích alb, i když měli v minulosti několik průměrně populárních singlů („People Are People“ z \"Some Great Reward\", který dosáhl 13. v Billboard Hot 100), všechny jejich tři singly se umístily v Hot 100, což byl další důležitý krok pro Depeche Mode.\n\nPrvní singl tohoto alba „Strangelove“ dosáhl pouze 76. místa v žebříčku a po svém vypuštění se v něm vydržel jen 6 týdnů. „Never Let Me Down Again“ byl poté vydán a umístil se 63., přičemž byl v žebříčku 10 týdnů. Jeho úspěch byl následován „Behind the Wheel“, jehož umístění bylo podobné. Toto popohnalo „Strangelove“ na 50. místo, čímž se z něho stal nejlépe umístěný singl z alba.\n\nPodobný příběh se odehrál i v UK. Ačkoli žádný ze singlů nepřekonal výšiny, kterých se dotkli jejich předchůdci z doby rané tvorby Depeche Mode, singl „Strangelove“ se stal druhým nejlépe umístěným od roku 1984, když se vyšplhal na 16. pozici. Ostatní singly se dostaly do horních dvaceti. Samotné album dosáhlo pouze 10. pozice.\n\nVšechny skladby složil Martin Gore.\n\n\n\n\n\nBonusové skladby (PCM Stereo):\n\nBonusové 5.1 Mixy (DTS 5.1, Dolby Digital 5.1 a PCM Stereo):\n\nDalší materiál:\n\n\n"}
{"id": "69812", "url": "https://cs.wikipedia.org/wiki?curid=69812", "title": "Pestrý týden", "text": "Pestrý týden\n\nPestrý týden patřil k ilustrovaným časopisům, které vycházely v období první a druhé československé republiky a během Protektorátu Čechy a Morava. Po celou dobu existence (2. listopadu 1926 až 28. dubna 1945) si udržoval vysoký standard psaného i obrazového zpravodajství. Díky němu se prosadili špičkoví fotoreportéři 30. let jako Karel Hájek, Václav Jírů nebo Ladislav Sitenský. Týdeník Pestrý týden vydávaly a tiskly Grafické závody Václav Neubert a synové, které měly sídlo na pražském Smíchově. V průběhu necelých dvaceti let existence Pestrého týdne vyšlo 963 běžných čísel.\n\nVznik časopisu Pestrý týden inicioval Karel Neubert, který ho řídil až do jeho zániku v roce 1945.\n\nRedakční kruh v prvních letech tvořili: novinářka Milena Jesenská, grafik Vratislav Hugo Brunner, malíř, básník a zakládající člen Devětsilu Adolf Hoffmeister a vydavatel Karel Neubert. Tato skupina redaktorů usilovala o vytvoření intelektuálního magazínu. Koncem dvacátých let tuto redakci střídá skupina okolo Jaromíra Johna, která přinesla přeměnu Pestrého týdne z elitní revue na obrazový celorodinný týdeník pro střední vrstvy. Díky tomuto novému zaměření se Pestrý týden v krátké době stal periodikem tištěným ve statisícovém nákladu. Dokázal se natrvalo prosadit ve značné konkurenci prvorepublikových periodik (např. \"Pražský ilustrovaný zpravodaj\", \"Letem světem\", \"Světozor\", \"Ahoj\", \"Star\", \"Světový zdroj zábavy\", \"Eva\", \"Hvězda československých paní a dívek\" či \"List paní a dívek\").\n\nVrcholným obdobím \"Pestrého týdne\" byly ročníky 1938–1939. Tehdy se \"Pestrý týden\" kvalitativně postavil na úroveň světových obrazových týdeníků své doby. Ve vypjaté atmosféře, kdy dějiny převracely svět naruby, otiskoval tento časopis snímky naprosté špičky reportážních fotografů z českých zemí, a to v míře v konkurenčních listech nevídané.\n\nOd roku 1940 se \"Pestrý týden\" stává oficiálním listem \"Radosti ze života\" – odnože jediného společensko-politického hnutí v protektorátu – Národního souručenství (organizaci \"Radost ze života\"). Protektorátní období je pro časopis časem pozvolného kvalitativního úpadku. Postupně se Pestrý týden rozchází s pojmem zpravodajský list a až na výjimku z Německa dodávaných – ideologicky překroucených – aktualit píše o tématech časově neurčitých. Na druhou stranu díky svému vydavateli a šéfredaktorovi Karlu Neubertovi nepropagoval nacistickou ideologii více, než byl úřady nucen.\n\n\"Pestrý týden\" přestal vycházet těsně před vypuknutím pražského povstání v roce 1945. Během necelého měsíce zformovali bývalí redaktoři \"Pestrého týdne\" nový zpravodajský týdeník, který nazvali \"Svět v obrazech\".\n\n\n"}
{"id": "69817", "url": "https://cs.wikipedia.org/wiki?curid=69817", "title": "Chorál", "text": "Chorál\n\nChorál (z lat. \"cantus choralis\", sborový zpěv, od řec. \"choros\", taneční kolo, sbor) je jednohlasý zpěv, zpívaný většinou větším počtem osob, původně bez doprovodu hudebních nástrojů. Texty chorálů bývají často latinské, buď převzaté z \"Bible\" (nejvíce z žalmů) nebo mají charakter modlitby. Chorál je původně duchovní písní, využíval se však též jako píseň bojová, demonstrující odvahu vojsk.\n\nZpěv chorálu může být sylabický, kdy na každou slabiku připadá jedna nota, anebo melismatický, když chorál obsahuje bohatou melodickou ozdobu jedné slabiky, tzv. melismata.\n\nNejstarším českým chorálem je \"Hospodine pomiluj ny\", nejznámějšími pak \"Svatováclavský chorál\", který je českou církevní hymnou, a bojový chorál husitských vojsk \"Ktož jsú boží bojovníci\".\n\nChorál nemá takt ani metrum (tj. pravidelné střídání přízvučných a nepřízvučných dob), rytmus je určen zpívaným textem. Zvláštní význam mají tyto pauzy: \n\n"}
{"id": "69821", "url": "https://cs.wikipedia.org/wiki?curid=69821", "title": "Lamelová spojka", "text": "Lamelová spojka\n\nLamelová spojka je strojní součást, která se používá především u automobilů a motocyklů. Velikost přenášeného točivého momentu závisí na:\n\nU motocyklů je nejčastěji používána lamelová mokrá spojka v olejové lázni. Suché spojky se využívají jen na sportovních motocyklech, výjimečně na sériových, jako např. BMW nebo Ducati. V automobilech se převážně používají spojky s jedním třecím kotoučem. V tom případě mluvíme o spojce kotoučové.\n\n"}
{"id": "69822", "url": "https://cs.wikipedia.org/wiki?curid=69822", "title": "Epanastrofa", "text": "Epanastrofa\n\nEpanastrofa (z řeckého \"epanastrofé\" - obrácení) nebo také palilogie (z řeckého \"palillogiá\" - opakování řečeného) je básnická figura, která je založena na opakování stejného slova či slovních spojení na konci jednoho a na začátku následujícího verše. Používá se rovněž v rétorice.\n\n"}
{"id": "69823", "url": "https://cs.wikipedia.org/wiki?curid=69823", "title": "Nikola Šuhaj", "text": "Nikola Šuhaj\n\nNikola Šuhaj (3. dubna 1898 Nižní Koločava – 16. srpna 1921 polonina Žalopka) byl podle jednoho názoru podkarpatský národní hrdina, podle názoru jiného zločinec, který se vzpíral spravedlnosti práva. Každopádně se díky knize Ivana Olbrachta, vydané poprvé roku 1933, stal legendou.\n\nNikola Šuhaj (původně Mykola Sjuhaj, Микола Петрович Сюгай, Miklós Szuhaj) se narodil roku 1898 v Nižní Koločavě- místní část Suchar (dnešní Ukrajina) Petrovi a Hafii Šuhajovým. V roce 1917 narukoval k 85. uherskému pluku. Na frontu se však nikdy nedostal; zběhl a do konce první světové války se skrýval v okolí Koločavy v údolí Terebly u Dragova směrem na Chust v jeskyních. Nebyl sám, vojenských zběhů se tam ukrývalo více. \nPo konci války se vrátil do Koločavy a oženil se s Eržikou Dračovou, kvůli níž utekl z vojny. Rok a půl vydržel žít jakž takž spořádaně, byť v nuzných poměrech té doby. Postupně byl pronásledován uherskými, rumunskými a poté, co byla Podkarpatská Rus v roce 1919 přičleněna Malou Saint-Germainskou smlouvou k ČSR, i československými četníky. Proto, když v roce 1920 Nikola opět přestupuje zákon, zprvu si neví československé četnictvo rady a zdá se, že tyto skutečnosti dokonce ignoruje. Kdo by dělal povyk kvůli pár krádežím sýra na kolibách a salaších. Nikola je jednou dopaden a zatčen. A tu se různí výklad, jak se Nikola dostal na svobodu: buď závodčího, který konal ostrahu cely uplatil, nebo zabil. Měl by to být Nikolou zabitý čtvrtý četník, kterého nezabil, jak líčí Olbracht, za návštěvu jeho ženy Eržiky, ale při jeho ostraze na četnické stanici. Jisté je to, že se dostal na svobodu.\n\nPo útěku z vězení kolem sebe Šuhaj zorganizoval celou zbojnickou tlupu. Když se množí krádeže a olupování, četnictvo ve spolupráci s armádou rozhodne o razantním zákroku. Zde vidí možnost demonstrovat svou moc v nově nabytém území. Nikola se pohybuje v okolí Koločavy, mezi lidi schází málokdy, ale díky svým kumpánům má přehled o tom, co se děje. Na mušku si bere zámožné lidi, zejména židovské obchodníky. Krade zboží a peníze. Daleko, daleko je u něj do romantické představy, že bohatým bral a chudým dával.\n\nS jídlem roste chuť a Nikola si bere se skupinou na mušku i kostely. Tato skutečnost je v oblasti, kde je v lidech víra hluboce zakořeněna, velmi nezvyklou. V průběhu zboje se k Nikolovi přidává i jeho mladší bratr Jura. Ten se zdá být horším a mnohem krvežíznivějším než jeho bratr. Celá zbojnická historie se udála v období jen jednoho roku a něco. A přes to Nikola dokázal celý koločavský kraj držet v šachu strachem. Když onemocněl na tyfus a poslal pro lékaře do Volového (nyní Mižhir´ja) měl doktor na vybranou: buď přijdeš a vyléčíš mne, pak ti dobře zaplatím, nebo nepřijdeš a potom zemřeš a tvoje statky lehnou popelem.\n\nNa celou akci dopadení Nikoly bylo vynaloženo spousty prostředků a sil, jak o tom mluví historické dokumenty. Byl zapůjčen vojenský telefon a do kraje byly odveleny spousty četníků a vojska, které pročesávaly kraj. Leč marně. Nikola měl štěstí, věděl o tom, nebo mu to donesli lidé, kteří pro něj pod pohrůžkou pracovali.\n\nV roce 1921 byla za jeho dopadení vypsána odměna tří tisíc korun. To byly tehdy závratné peníze, za něž se dalo na Zakarpatí koupit malé hospodářství, nebo jeden až dva dobří koně. 16. srpna 1921 byl spolu se svým bratrem Jurajem zavražděn třemi svými bývalými přáteli, a to tak, že oni bývalí přátelé - členové Nikolovy bandy přinesli do lesa, kde se Nikola a Jura skrývali, vodku a opili je. Když byli Nikola a Jura opilí, umlátili je sekyrami a potom zavolali strážní oddíl, který byl Nikolovi na stopě. Četníci potom zabitého Nikolu (věk 23 let) a Juru (15,5 let) vyfotografovali na památku.\n\nV prosinci 1921 se Eržice narodila dcera Anna, provdaná Štajerová. Eržika se záhy provdala za souseda Derbaka. Zemřela v roce 1987 a je pochována na hřbitově v Koločavě.\n\nJe zajímavé, že Nikolův bratr Ivan a jeho synovec Vasil se roku 1946 přidali k ukrajinským nacionalistům (UPA) a bojovali proti sovětské armádě. Později Ivan zahynul v přestřelce s NKVD a Vasil spáchal sebevraždu výbuchem granátu, když byl obklíčen jednotkou NKVD. Další jeho příbuzný Michal Štajer byl popraven v roce 1957 jako \"ukrajinský buržoazní nacionalista\". Šuhajův nejmladší bratr, Andrej Šuhaj, byl za 2.světové války vysazen v obci Široká Niva na Bruntálsku. Jeho dva synové, Vasil a Jozef, dodnes žijí.\n\nSnad poměry v té době a Nikolova instinktivní touha po svobodě, nezávislosti jej znovu přiměly k zbojnickému životu. Tím se zařadil do linie, která čítá slovenského Jánošíka či podkarpatský fenomén 18. století Oleksu Dovbuše. Hlavními atributy šuhajovské legendy jsou nezranitelnost, láska k Eržice a horám a smysl pro spravedlivý soud.\n\n\n\n\n\n"}
{"id": "69827", "url": "https://cs.wikipedia.org/wiki?curid=69827", "title": "Durynkové", "text": "Durynkové\n\nDurynkové (v latinských pramenech \"Thuringi\" nebo \"Thoringi\") byli příslušníci jednoho ze západogermánských kmenů, které sídlily mezi Labem, Sálou a Krušnými horami. Na tomto území vytvořily poměrně mocnou říši, o níž jsou první zprávy v pramenech kolem roku 400. K jejímu rozmachu došlo především po pádu Hunů v polovině 5. století. Roku 531 byla říše Durynků dobyta Franky a zanikla.\n\nDurynkové postupně splynuli s ostatními německými kmeny, ovšem zůstal po nich název historické země – Durynska (ve středověku lankrabství v rámci Svaté říše římské, od roku 1990 spolková země SRN).\n\n"}
{"id": "69831", "url": "https://cs.wikipedia.org/wiki?curid=69831", "title": "Burgundi", "text": "Burgundi\n\nBurgundi patřili mezi východogermánské kmeny, které sídlily původně na baltském pobřeží mezi ústím Odry a Visly. Ve 3. století je prameny zachycují ve středním Poohří a na území pozdější Lužice. Počátkem 5. století překročili spolu s dalšími kmeny \"limes romanus\" na Rýnu a vtrhli do Galie. Kolem roku 413 založili říši, která se rozkládala kolem města Wormsu (Wormská říše je známá ze středověkého eposu Píseň o Nibelunzích) a Mohuče. Ta byla v letech 435–437 zničena Huny.\n\nRoku 443 usadil římský vojevůdce Flavius Aetius Burgundy v okolí Ženevského jezera. Jejich úkolem se stalo bránit římskou říši před Alamany, kteří tehdy sídlili na území dnešního jihozápadního Německa. Roku 457 obdrželi Burgundi status římských foederátů. V té době se však burgundská říše osamostatnila. Burgundská aristokracie postupně splynula s římskou, odlišovalo je však vyznání, neboť Burgundi byli ariáni. Později král Sigismund (516–524) přestoupil ke katolictví a ke konverzi přinutil také zbývající ariánské obyvatelstvo.\n\nRoku 500 byli Burgundi poraženi franským králem Chlodvíkem, ale uchovali si ještě samostatnost. Teprve za vlády Chlodvíkových synů bylo Burgundsko po dlouhých bojích roku 534 dobyto a připojeno k franské říši. Později, v dobách oslabení ústřední moci, se stalo jedním z dílčích království franské říše.\n\nJejich jazyk, germánská burgundština, zanikl kolem roku 700.\n"}
{"id": "69832", "url": "https://cs.wikipedia.org/wiki?curid=69832", "title": "Alani", "text": "Alani\n\nAlani byli kmenový svaz íránského původu, který významně zasáhl do evropských poměrů v době stěhování národů.\n\nPoprvé jsou zmíněni severně od Kaspického moře, jako kočovníci mezi Volhou a Aralským jezerem. Číňanům byla jejich země známá jako \"Alanliao\" (阿蘭聊). Okolo 1. století se přesunuli do míst dnešní Ukrajiny a obsadili území okolo Azovského moře a řeky Don (Tanais). Podnikali nájezdy do Persie, Zakavkazska a okolo 4. století se objevují na římských hranicích podél Dunaje.\n\nOkolo roku 370 byli napadeni Huny. Rozdělili se do 2 skupin. Jedna část se přesunula na západ a je označována jako \"západní\". Tato skupina se připojila ke germánským kmenům (Vandalům, Svébům) při invazi do Galie, většina z nich odešla do Španělska. Později se s Vandaly přesunuli do severní Afriky.\n\nAlani, kteří zůstali v područí Hunů, jsou označováni jako \"východní\". Tito Alani jsou zřejmě předkové dnešních Osetinců, Karačajců a Balkarů, žijící v kavkazských republikách jižního Ruska.\n\n\n"}
{"id": "69833", "url": "https://cs.wikipedia.org/wiki?curid=69833", "title": "Fluorit", "text": "Fluorit\n\nFluorit, česky kazivec, je krychlový minerál skládající se z fluoridu vápenatého, CaF. Autorem jeho českého a slovenského názvu je Jan Svatopluk Presl.\n\nTvoří nejčastěji krystaly ve tvaru krychle, vzácněji oktaedry, někdy jsou poměrně často vyvinuty plochy rombického dodekaedru. Velmi časté jsou kombinace těchto tvarů.\n\nBylo stanovena následující posloupnost změny tvarů v procesu jejich růstu s všeobecnou tendencí evoluce od oktaedrického vzhledu ke krychlovému a v návaznosti na to s vývinem tvarů v následující posloupnosti: {111} - {100} - {110} - {hkk} - {hkl} (tendence k vývoji ploch s menšími „retikulárními“ tvary).\n\nJsou známy kostrovité krystaly oktaedrického habitu, jejichž plochy jsou pokryty orientovanými nárůsty drobných krystalků fluoritu s plochami {110}, {100} a {hk0}; běžné jsou srůsty drobných krychlových krystalů uspořádaných do jednoho velkého osmistěnu se stupňovitými plochami tvořenými těmito srostlými krychličkami. Také nárůsty drobných krystalů fluoritu, s nejrůznějšími kombinacemi běžných tvarů, které narůstají na vrcholy osmistěnu. Někdy jsou krystaly zřetelně protažené podle jedné z ploch krychle.\n\nPlochy oktaedrů jsou obvykle nerovné, matné; hrany krychlí pak hladké a lesklé, ale někdy i s rýhováním rovnoběžně s hranami krychle nebo mají parketovité uspořádání.\n\nNa krystalech je někdy přítomno přírodní naleptání ploch ve formě prohlubní na plochách a otupení vrcholů a hran krystalů. Uměle lze kyselinami na povrchu ploch krychle fluoritu vyleptat čtyřboké pyramidy, jejichž vrcholy jsou orientovány dovnitř, ale alkáliemi lze vyvolat pouze „vlnkovaný“ povrch.\n\nByla pozorována zákonitá krystalografická orientace „šestovatých“ krystalů: L3 fluoritu je orientována ve směru protažení, štěpnost podle {111} je orientována kolmo k protažení (např. Kalanguj v Čitinské oblasti, Redruth v Cornwallu).\n\nNa krystalech jsou uváděny tvary: \"a\" {100}, \"d\" {110}, \"o\" {111}, \"e\" {210}, \"f\" {310}, \"n\" {211}, \"m\" {311}, \"t\" {421}.\n\nVzácné, vicinální nebo nevěrohodné tvary: 870, 810, 922, 552, 543, 21.12.4, 17.7.5, 540, 910, 15.2.2, 772, 751, 17.9.4, 10.4.3, 970, 10.1.0, 811, 11.11.3, 13.9.2, 24.12.5, 521, 320, 32.1.0, 10.1.1, 992, 10.7.2, 19.9.5, 15.6.2, 530, 35.1.0, 12.1.1, 551, 20.14.3, 15.7.4, 25.10.3, 940, 40.1.0, 17.1.1, 661, 641, 11.5.2, 621, 12.5.0, 877, 19.1.1, 771, 11.7.2, 942, 11.3.2, 11.3.0, 766, 776, 881, 16.10.3, 16.7.4, 821, 720, 433, 775, 432, 531, 32.14.9, 25.6.2, 510, 733, 774, 431, 14.8.3, 732, 20.4.3, 610, 722, 553, 861, 952, 24.10.7\n\nFluorit tvoří typické kokardovité textury v žílovině, kdy lalokovité útvary fluoritu tvoří jádro z masivního fluoritu nebo úlomku vmíšeného, cizorodého úlomku horniny. Nejhojnější jsou však jeho zrnité, celistvé nebo stébelnaté agregáty, nezřídka s vřídlovcovitou strukturou.\n\na=5,46305; V=163,04 Å; Z=4; h=3,18\n\nFm3m\n\nStrukturní mřížka fluoritu je typická pro obdobné sloučeniny. Vápník v ní vytváří plošně centrovanou kubickou mřížku, ve které každý jeho atom je obklopen 8 atomy F a každý atom fluoru je obklopen 4 atomy Ca. Obsahuje často stopy TR.\n\n Čís. x/a y/b z/c B(j) obs.\n\nd(I,hkl) (7 nejintenzivnějších): 3.155(92;111); 1.932(100;220); 1.647(33;311); 1.366(10;400); 1.253(9;331); 1.115(17;422); 0.864(8;620)\n\nMá nekovový vzhled, vryp bílý, bezbarvý, lesk skelný až jen mdlý v masivních agregátech, bývá průhledný i průsvitný. Je křehký, vyniká dokonalou štěpností podle {111}, nezřetelná štěpnost nebo dělitelnost podle {110}, špatná až nedokonalá štěpnost některých fluoritů bývá způsobena přítomností hojných vrostlic jiných minerálů (křemene, barytu aj.), a „svilevataja“ povrch štěpných ploch pak přítomností plynných, plynokapalných i pevných uzavřenin, je křehký, lom ploše lasturnatý do hákovitého nebo nerovného, T=4, přičemž fluority s tmavším zabarvením mívají tvrdost vyšší, h=3.180 (pro bezbarvý, průhledný fluorit). Přítomnost vzácných zemin ve fluoritu jeho hustotu zvyšuje.\n\nPři dlouhodobém jednostranném tlaku se na fluoritu objevuje plastická deformace. Při působení tlaku na krychle se na plochách objevuje jemné rýhování, na plochách oktaedru se objevuje rýhování, rovnoběžné s hranami (111):(100). Rovina translace T(100), pravděpodobný směr translace t±[110]. V důsledku deformace se ve fluoritu objevuje dvojlom ve výši řádově 0.0001. Energie krystalové mřížky dle Kapustinského je 624.7 kcal/mol, podle Fersmana 638 kcal/mol.\n\nNevede elektrický proud, je diamagnetický, při nízkých teplotách paramagnetický, dielektrická konstanta fluoritu \"epsilon\" =6.9-7.0. Na plochách krychle byla zjištěn rozdíl elektrických potenciálů mezi středy ploch a jejich kraji, který vznikl účinkem světla (fotoelektrický jev) nebo tepla (termoelktricky). Obtížně taje s bodem tání 1360 °C, teplota varu 2450 °C. Bývá někdy radioaktivní. Před dmuchavkou se rozstřikuje, světélkuje a s obtížemi se otavuje na okrajích. Po uvolnění veškerého F vzniká netavitelný CaO.\n\nTermická křivka zahřívání fluoritu je rovná čára. Při zahřívání purpurových fluoritů z uranových ložisek přítomen exotermický pik při 320-360 °C. Koeficient lineární roztažnosti v teplotách 40-260 °C roste od 20.9×10 do 23.8×10, dle jiných autorů 19.36×10 při 43 °C, 36.70×10 při 637.3 °C; střední tepelná kapacita CaF 0.2356 cal/g.K v intervalu 15-300 °C, 0.2482 v intervalu 15-1000 °C, či 0.2097 v intervalu 18-181 °C a 0.2736 v intervalu 18-1217 °C. Indexy lomu nerostu i hustota se při zahřívání snižují.\n\nMetodou elektrické paramagnetické rezonance byly v syntetických a i v některých přírodních materiálech zjištěny paramagnetické příměsi (10 až 10 %): Mn, Co, Cr, Ce, Nd, Eu, Gd, Tb, Dy, Er, Yb, U, U.\n\nBarva fluoritu nemusí být také vždy rovnoměrná, známe barevně zonální krystaly s barevnými zónami orientovanými rovnoběžně s plochami krychle nebo pyramidami přirůstání krystalů. Někdy je barevná nehomogenita vyvolána pleochroickými dvůrky. V masivním, sloupcovitém nebo vláknitém fluoritu můžeme často pozorovat paralelní pásy různé barvy.\n\nBarevnost fluoritu má nejrůznější příčiny. Obvykle je dávána do souvislosti s existencí barevných center a různých chemických příměsí (přítomnost vzácných zemin, uhlovodíků, neobsazených pozic ve strukturní mřížce ap.) a různých druhů záření, zahřátím na několik set stupňů takové zbarvení zmizí.\n\nPůvodně byla barevnost fluoritu spojována s příměsemi různých prvků: např. fialová barva byla spojována s přítomností „semivalentnogo“ manganu; mangan byl zjištěn také v růžovém fluoritu, nepřítomnost manganu byla zjištěna v zeleném, žlutém, modrém a bezbarvém fluoritu. Bylo také zjištěno, že růžovočervený fluorit na slunečním světle ztrácí během několika dní barvu a stává se bezbarvým. Purpurová barva je vyvolána radioaktivním zářením. Ukázalo se také, že přítomnost různých prvků vzácných zemin má vliv na barvu fluoritu: nejméně vzácných zemin je ve fialovém fluoritu, nejvíce v zelených. V modrých a fialových fluoritech byly zjištěny volné, elektricky neutrální atomy F a Ca. Zelená barva může mít i řadu dalších příčin, např. byla vyvolána radioaktivním ozářením a přítomností Eu (7 absorpčních linií v intervalu 200-600 nm), zelená barva je také spojována s přítomností Sm (intenzivní absorpční linie při 632 a 425 nm), které vzniká ze Sm v důsledku účinků radioaktivního záření.\n\nBarevnost fluoritu je tepelně nestálá: při zahřívání často mizí a znovu se obnovuje při ozařování rentgenovým zářením. Po zahřátí jednotlivé tmavě fialové variety přecházejí do ametystové barvy, tepelně nejstálejší je purpurová barva.\n\nNěkteré fluority, které se staly po zahřátí bezbarvé, nabývají své původní barvy při uschování v temnotě. Při ozáření rentgenovým zářením se původní fialové fluority opět stávají fialovými, bezbarvé přecházejí do zelených nebo modrých, modré se zbarvují do purpurově červených.\n\nÚčinkem katodového záření se krystaly fluoritu na povrchu stávají sytě fialové, a záření Ra v bezbarvých krystalech vyvolává modré nebo zelené zbarvení pronikající do hloubky krystalu. Fialové zbarvení, které bylo vyvoláno uměle, je méně stálé než přírodní; záření vyvolává „polosčatuju“ barvu.\n\nNa sytě zbarvených krystalech je patrná po zahřátí fluorescence, v dlouhovlnném UV záření září většinou modrobíle, zelenavě i s odstínem do červena, září v katodovém záření. Svítí i po vypnutí zdroje záření (zbytková luminiscence), září i v důsledku zahřívání, přičemž termoluminiscence může být vyvolána libovolným zdrojem tepla, zahříváním v ruce nebo na slunečním světle. Záření je obvykle modravé nebo fialové, také červené, někdy po zahřátí zelené (tzv. chlorofán nebo pyrosmaragd). Aktivačními prvky, odpovědnými za tuto luminiscenci jsou nejspíše vzácné zeminy; modré záření v UV-světle je přičítáno přítomnosti Eu, termoluminiscence - TR.\n\nU umělých fluoritů aktivovaných vzácnými zeminami, odpovídají spektra luminiscence přírodnímu materiálu. Někdy lze pozorovat triboluminiscenci. Byla zjištěna polarizovaná luminiscence F-center v intenzivně zbarvených červených krystalech CaF, závisející na vlnové délce iniciačního záření.\n\nV procházejícím světle je v tlustých zrnech nebo intenzivně zabarveném materiálu bezbarvý nebo zelený, purpurový aj. zbarvený. Často mívá slabý anomální dvojlom, zejména na rozštípnutých nebo tlakově postižených krystalcích a to zejména v řezech paralelních (100). Pro fluorit je typická vysoká propustnost světla jak ve viditelné oblasti, tak i v oblasti IČ u UV, což z fluoritu činí cenný optický materiál. Propustnost ve viditelné oblasti spektra se pohybuje kolem 86% při síle destičky 0.4 cm, propustnost v ultrafialové oblasti spektra roste se vzrůstající vlnovou délkou, v infračervené ze znatelně snižuje:\n\nPři měřeních byly zjištěny rozdíly v propustnosti přírodního a umělého materiálu, zejména v ultrafialové oblasti. Absorpční pásy 3570 a 1667 cm-1 v ultrafialové oblasti jsou typické pouze pro přírodní materiál.\n\nTmavě zbarvené fluority bývají v odraženém světle modré.\n\nChemicky je to fluorid vápenatý. V nevelkém množství je Ca nahrazován Y a Ce; přechodné stavy tohoto nahrazování nejsou známy. CaF tvoří s YF a (Ce,La)F směsné krystaly, které zachovávají strukturní typ fluoritu se změněnými parametry mřížky. V umělých systémech bylo dosaženo maximálního obsahu YF 50%, při vyšších obsazích docházelo k narušování strukturní mřížky fluoritu. Nejvyšší koncentrace vzácných zemin se objevuje ve fluoritech hydrotermálního původu geneticky spjatých s alkalickými horninami. Fluority s nejmenšími obsahy TR jsou z dolomitů. Vápník je ve fluoritu v malé míře nahrazován Sr. Na základě spektrálních a chemických analýz byly ve fluoritu zjištěny: Li, Na, K, Beryllium, Mg, Cu, různí zástupci skupiny TR,Fe, Mn, Ge, Cd, Cl. Přítomnost Al, Si, Fe, S bývá způsobena přítomností inkluzí různých minerálů. K, Na, Mg a Cl jsou obsaženy v kapalných uzavřeninách, tak hojných v některých fluoritech. V kapalných uzavřeninách jsou také obsaženy Ca, F, HCO.\n\nJsou známy také fluority s obsahem organické hmoty, některé fluority (antozonit) dávají při drcení zápach ozónu, obsahují v uzavřeninách ozón a volný F a Ca, vzniklých vlivem radioaktivního záření pocházejícího z doprovodných radioaktivních minerálů.\n\nS kyselinou uvolňuje fluorovodík. Ve vodě je za normálních teplot téměř nerozpustný, ale jeho rozpustnost znatelně roste se stoupající teplotou: rozpustnost v roztoku zjištěny - při 0 °C - 11 mg/l F, při 20 °C - 15 mg/l F, při 100 °C - 30.0 mg/l F. Přítomnost CaSO a CaCO ve vodě snižuje rozpustnost CaF (v přítomnosti sádrovce roztok obsahoval pouze 6-8 mg/l F při pokojové teplotě); při zvyšování koncentrace NaCl v roztoku se rozpustnost CaF postupně zvyšuje a dosahuje maxima 18mg/l F při 100g/l NaCl; přítomnost NaSO v roztoku nemá znatelný vliv na rozpustnost fluoritu, při obsahu 10 g/l MgSO a více rozpustnost CaF prudce roste, v roztocích s nízkou koncentrací MgSO (kolem 2 g/l) je rozpustnost fluoritu neznatelná.\n\nRozpustnost CaF ve vodných roztocích se znatelně zvyšuje v přítomnosti solí aluminia (vzniká málo disociovaný iont AlF). Plně se rozpouští v koncentrované kyselině sírové za vylučování HF; rozpouští se také v kyselině chlorovodíkové za nevelké přítomnosti kyseliny borité.\n\nDrobné oktaedrické, krychlové nebo kubooktaedrické krystaly byly připraveny uměle nejrůznějšími cestami: difúzí NHF do roztoku CaCl; odpařením roztoku CaF v HCl; reakcí vápenatého fluorsilikátu a CaCl při ochlazování roztoku; reakcí roztoku HF na sklo obsahující Ca. V současné době se syntetický fluorit (pro celou oblast UV optiky) připravují z přírodního materiálu metodou Stockbargera z průmyslové optické fluoritové suroviny ve vysoce vakuovaném prostředí při teplotě 1450 °C a vakuu 10 mm rtuťového sloupce v molybdenových nebo grafitových tyglících.\n\nNazván z lat. fluore - téci pro snadnou tavitelnost různých rud ve směsi s tímto minerálem, název fluorit se používá od dob Agricolových.\n\nneuvedeno\n\nG - uznané nerosty popsané před založením komise (grandfathered)\n\n9.2.1. (Dana); III.A.08. Řada fluoritu (Strunz); 3.AB.25 Skupina fluoritu (Nový Strunz)\n\nAndrodamant, Bruiachit, Bruiachita, Bruiachite, Cam, Chrome-Fluorite, Derbyshire Spar, Fluor, Fluorbaryt, Fluorbaryte, Fluorine, Fluorita, Fluorspar, Flusspat, Liparit (Glocker), Lysspat, Murrhina\n\nPargeneze podle Bernarda:\n\nI. v magmatických horninách není fluorit hojný. Vzniká jako rozptýlený deuterický minerál typů žul bohatých na F, někdy cínonosných.\n\nII. v některých nefelinických syenitech a felzitických horninách, tinguitech, fonolitech, alkalických granitech, mikrogranitech aj.\n\nIII. nehojně se vyskytuje v pegmatitech. Pokud nebyly pegmatity později tektonizovány, mohou v dutinách obsahovat pěkné krystaly fluoritu, někdy i optické kvality.\n\nIV. Bývá častým nerostem v žulových miarolách.\n\nV. Na ložiskách Sn-W spojených s greiseny je fluorit obvykle mladším akcesorickým minerálem, zatímco topaz bývá starší akcesorií.\n\nVI. Skarny.\n\nVII. Na hydrotermálních žilách, kde tvoří samostatná ložiska.\n\nVIII. Mezotermální Pb-Zn žíly obsahují fluorit jako akcesorii, často spolu s hojným barytem.\n\nIX. Hlavní uplatnění fluoritu je na hydrotermálních ložiskách nesulfidického charakteru, kde je v různém poměru uplatněn vedle křemene, barytu, kalcitu, hematitu a akcesorických sulfidů (sfaleritu, galenitu, pyritu a Cu-sulfidů).\n\nX. Mnohem více ložisek náleží různým typům fluorito - barytových mineralizací (s příměsí křemene, někdy i karbonátů a sulfidů ).\n\nXI. Sedimentární je nehojný.\n\n\n\n\nV cizině je v Německu v okolí Oelsnitz, dále Wőlsendorf, Kongsberg (Norsko), Alston Moore (Anglie), Kalanguj, Abagajtuj (Zabajkalí, Rusko), Amderma (Ural), Salem, Rosiclaire (USA), Mexiko,Kletno(Polsko), Nui Phao (Vietnam)\n\nJe pseudomorfován často jílovými minerály a nejrůznějšími oxidy železa, manganu, a také dolomitem, kalcitem, sideritem, cerusitem, smithsonitem, pyritem, markazitem, sfaleritem, hemimorfitem, mastkem, chloritem, živci, nontronitem, křemenem a chalcedonem. Pseudomorfózy křemitých hmot po fluoritu byly popsány pod názvem kubosilicit (smaltově modré krychlové chalcedonovité pseudomorfózy z Transvaalu), kubait aj.\n\nPoužívá se především jako surovina k výrobě fluorových preparátů (umělých hmot, kapalin na přenos chladu, kyseliny fluorovodíkové), v hutnictví, sklářství, při výrobě cementu, bezbarvé čiré krystaly v optice aj. viz také fluor.\n\nKřemen - vyšší tvrdost, topaz - vyšší tvrdost; sádrovec, halit, sylvín, kalcit - jsou měkčí a mají odlišné směry štěpnosti; kryolit - má odllišnou paragenezi a je měkčí; baryt - má vyšší hustotu a pravoúhlou štěpnost různé kvality.\n\n\n\n"}
{"id": "69836", "url": "https://cs.wikipedia.org/wiki?curid=69836", "title": "Věra Čáslavská", "text": "Věra Čáslavská\n\nVěra Čáslavská (3. května 1942 Praha – 30. srpna 2016 Praha) byla československá sportovní gymnastka, trenérka a významná sportovní funkcionářka, sedminásobná olympijská vítězka, čtyřnásobná mistryně světa, jedenáctinásobná mistryně Evropy a čtyřnásobná Sportovkyně roku Československa. Po sametové revoluci byla v letech 1990–1996 předsedkyní Československého olympijského výboru a v letech 1995–2001 také členkou Mezinárodního olympijského výboru.\n\nSpolu s Ruskou Larisou Latyninovou je jednou ze dvou gymnastek historie, kterým se podařilo získat zlaté medaile ve víceboji na dvou po sobě jdoucích olympijských hrách. Zlato z víceboje také vyhrála na Mistrovství světa v roce 1966 a Mistrovství Evropy 1965 a 1967. Přes čtyřicet let již drží mezi gymnasty rekord v absolutním počtu individuálních zlatých olympijských medailí. V letech 1964–1968 nebyla na velkém závodu ve víceboji poražena.\n\nOd dětství se věnovala baletu a krasobruslení. V roce 1957 v necelých 15 letech se setkala s Evou Bosákovou a začala pod jejím vedením trénovat gymnastiku. V témže roce vyhrála gymnastické mistrovství republiky dorostenek i juniorek. V roce 1958 na mistrovství světa ve sportovní gymnastice v Moskvě obsadily československé gymnastky v soutěži družstev druhé místo, ve víceboji jednotlivců skončila Čáslavská osmá. Téhož roku obsadila na mistrovství Československa druhé místo za Bosákovou. O rok později (1959) Čáslavská získala na mistrovství Evropy v Krakově svou první zlatou medaili za cvičení na kladině a stříbrnou za přeskok. V roce 1959 začala Věra Čáslavská spolupracovat s trenérem Vladimírem Prorokem, který ji vedl do olympijských her v Tokiu, po něm s trenérkou Slávkou Matlochovou. \n\nRoku 1960 byla členkou stříbrného československého olympijského družstva na OH v Římě, v individuálních soutěžích skončila ve víceboji žen osmá a na kladině šestá.\n\nVýznamný úspěch zaznamenala v roce 1962 na mistrovství světa v Praze, kde vyhrála přeskok, ve víceboji jednotlivců skončila druhá a v prostných třetí. Československé družstvo získalo stříbrnou medaili.\n\nDalším vrcholem její kariéry byl rok 1964, především pak Letní olympijské hry 1964 v Tokiu, kde získala zlatou medaili ve víceboji jednotlivců, v přeskoku a na kladině. Československé družstvo skončilo druhé. O rok později na mistrovství Evropy v Sofii získala pět zlatých medailí (bradla, kladina, prostná, přeskok, víceboj).\n\nNa mistrovství světa v Dortmundu v roce 1966 zvítězila ve víceboji jednotlivců a v přeskoku, dále získala stříbrnou medaili na kladině a v prostných. V soutěži družstev pak československé gymnastky získaly zlatou medaili.\n\nV roce 1967 na mistrovství Evropy v Amsterdamu získala zlato ve všech soutěžních disciplínách.\n\nV roce 1968 se účastnila Letních olympijských her v Mexiku, kde získala zlato za víceboj, přeskok, bradla a prostná. Stříbro pak za kladinu a v družstvech. V průběhu těchto her se vdala za Josefa Odložila (11.11.1938 Otrokovice - 10.9.1993 Domašov), českého reprezentanta v běhu. Na těchto olympijských hrách ukončila svoji sportovní kariéru. Během slavnostního ceremoniálu předání medailí gesty protestovala proti okupaci Československa, když stála společně na stupínku se sovětskou závodnicí. Během slavnostního hraní sovětské hymny otočila hlavu od soupeřky směrem do země. V témže roce byla vyhlášena nejlepší sportovkyní světa.\n\nV roce 1969 se jí narodila dcera Radka, v roce 1974 syn Martin. Manželství s Josefem Odložilem se rozpadlo, ale po sametové revoluci se Věře Čáslavské začalo dařit ve společenské sféře. Dostala nabídky na místo primátorky hlavního města nebo velvyslankyně v Japonsku, ale přijala až místo poradkyně prezidenta Václava Havla. Stala se také předsedkyní Československého a poté Českého olympijského výboru.\n\nV srpnu 1993 ji potkala životní tragédie, když její bývalý manžel Josef Odložil zemřel po potyčce se synem Martinem. Čáslavská měla syna ve své výlučné výchově a podle informací ze soudních spisů jej vedla k nerespektování otce. Syn byl po dlouhém procesu a mediální kampani odsouzen k trestu odnětí svobody na čtyři roky, ale v roce 1997 byl osvobozen milostí Václava Havla, o kterou Čáslavská nežádala. Noviny to tehdy popsaly tak, že milost dostala především ona. Během tohoto období jí došla životní energie a v roce 1996 se začala stahovat do ústraní. Následujících deset let se téměř s nikým nestýkala a nikde nevystupovala, žila v domě s pečovatelskou službou. S depresemi se léčila v psychiatrické léčebně v Bohnicích a k nim se přidala i závislost na lécích na spaní. Později se o depresi vyjadřovala jako o strašné věci, kvůli které ztratila patnáct let života. V roce 2007 se začala Čáslavská s ohromným elánem vracet mezi lidi a začala pomáhat českým sportovcům. V létě 2015 ale onemocněla rakovinou slinivky, která se v létě 2016 zhoršila. Dne 30. srpna jela na prohlídku do IKEMu, kde ale zůstala a ve 21:55 na následky vleklé nemoci zemřela. Její pohřeb se konal v úzkém rodinném kruhu ve čtvrtek 8. září 2016 a její ostatky byly zpopelněny v šumperském krematoriu. Oficiální rozloučení pro představitele státu, sportovce a veřejnost proběhlo v pondělí 12. září 2016 v 10 hodin v historické budově Národního divadla v Praze. Rozloučení mělo formu komponovaného pořadu, který moderoval Marek Eben a na gymnastku zde zavzpomínali čeští sportovci.\n\nV roce 1968 se zapojila do politického života a podepsala petici \"Dva tisíce slov\". V roce 1971 byla vyloučena z řad členů ČSTV. V roce 1974 vystudovala Fakultu tělesné výchovy a sportu Univerzity Karlovy v Praze a věnovala se trenérské činnosti. Později jí bylo dovoleno vykonávat trenérskou činnost v Mexiku (1979–1981).\n\nV lednu 1990 se stala poradkyní prezidenta ČSR Václava Havla pro sociální otázky a pro sport, od roku 1991 pak působila jako jeho asistentka.\n\nV letech 1990–1992 zastávala funkci předsedkyně Československého olympijského výboru a poté byla až do roku 1996 předsedkyní Českého olympijského výboru a členkou Mezinárodního olympijského výboru (1995–2001).\n\nV prezidentských volbách v roce 2013 aktivně podpořila Karla Schwarzenberga, naopak hlasitě protestovala proti Miloši Zemanovi a Janu Fischerovi kvůli jejich bývalému členství v KSČ. V září 2015 napsala otevřený vzkaz adresovaný české veřejnosti, v němž apelovala na solidaritu a pomoc těm, kteří prchají před válkou během uprchlické krize.\n\n\n\nJejí jméno nese planetka (26986) Čáslavská (provizorní jméno 1997 VC5). K Čáslavské 70. narozeninám (2012) byla vydána poštovní dopisnice s portrétem, autorem je Oldřich Kulhánek.\n\nPodle Věry Čáslavské je pojmenována nová sportovní hala v Černošicích, pro kterou byla i zároveň patronka při výstavbě.\n\n\n\n"}
{"id": "69837", "url": "https://cs.wikipedia.org/wiki?curid=69837", "title": "Meditace", "text": "Meditace\n\nMeditací se nejčastěji rozumí různé praktiky prohlubování soustředění. Ačkoli se meditace obvykle považuje za součást východních náboženství s počátkem ve védském hinduismu, je součástí mnoha náboženských systémů a filosofických škol. Důkazem toho je např. islámský súfismus.\n\nPod pojem meditace řadíme několik činností, z nichž řada je spojována s dosažením změněného stavu vědomí. Cílem meditace je ale zejména kultivace mysli (její zklidnění) a získání vhledu (ať už do smyslu lidské existence a vesmíru nebo do osobních záležitostí). Někdy tento pojem označuje i prosté rozumové přemítání a v některých náboženstvích také určité druhy modlitby. Ta je podle Osha jedním z typů meditace, stejně jako imaginace (denní snění). K meditaci přistupuje každá škola různě. Některé používají pouze lidskou mysl, které nabízí primární meditační bod (theravádový buddhismus), jiné užívají externí pomůcky, jako jsou např. mandaly.\n\nMetaanalýza publikovaná v roce 2018 ukázala, že meditace nemusí člověka dělat lepším a že předchozí studie měly často metodologické chyby. Jiná metaanalýza z roku 2018 ukázala, že vědecké studie, které se snaží podpořit prospěšnost meditace, jsou velmi často metodologicky závadné. Chabou metodologickou kvalitu prokazuje i metaanalýza z roku 2007. Léčebné meditační techniky jako jsou například transcendentální meditace či čínská meditační léčebná metoda jsou považovány za pseudovědecké.\n\nOvšem, jelikož je meditace věc zcela subjektivní, tak platí, že, pokud nepůsobí a tedy nefunguje na jednoho jedince, na druhého fungovat může. I přes to, že je hodně studií, které neprokazují její prospěšnost, tak je tu současně i hodně těch, které se snaží bránit její hodnoty a poukázat na již zmíněný fakt citovaný dříve.\n\nSlovo \"meditace\" pochází z latinského „meditatio“, které znamená „rozjímání“. V tomto významu se používá v křesťanství, například „meditace o utrpení Krista“. V křesťanství se vyskytuje také rozjímání během chůze v labyrintu nebo rozprava s Bohem během modliteb. Podle Tomáše Halíka má jít v meditaci o to, aby se člověk osvobodil „od obrazů“ a tím „vyprázdnil mysl“ a stal se duchovně svobodným.\n\nNa konci 19. století začali teosofové toto slovo používat k označení různých duchovních praktik zejména z hinduismu a buddhismu. Termín „meditace“ tedy nelze přiřadit k jednomu konkrétnímu konceptu, ale lze jím přeložit například sanskrtská slova samádhi, bhávaná nebo pránájáma.\n\nMeditací se obvykle míní jedno z následujících:\n\n\nMeditace se nejčastěji objevuje v náboženském kontextu a dnes je rozvíjena v mnoha spirituálních hnutích, jako je práma jóga, New Age a omezeně i v křesťanství. Je však využívána i jinde, například v bojových uměních nebo ve zdravotnictví jako metoda zvládání stresu.\n\nMeditace je v buddhismu ústředním pilířem všech nauk Buddhy. Šákjamuni Buddha předal 84 000 nauk, které jsou protilékem na 84 000 zmatených stavů mysli. Meditace slouží k odstranění či transformování těchto zmatených pocitů v dokonalé vlastnosti jakými jsou například soucit, moudrost, radost, vnitřní síla, pronikavý vhled apod.\n\nKaždá z úrovní buddhismu (Hínajána, Mahájána, Vadžrajána) má své specifické metody meditace. V krátkosti se dá říci, že všechny meditace v buddhismu slouží ke zklidnění mysli, rozvíjení dobrých lidských vlastností a získání vhledu do podstaty mysli.\n\nNásledující dvě meditace se používají ve všech tradicích buddhismu.\n\nMeditace zklidnění mysli (tib. šinä; skt. šamatha): pokojná meditace, která rozvíjí klidnou mysl. Jde o hluboké soustředění se na jeden bod - často proud dechu na špičce nosu, sošku Buddhy, či chůzi.\n\nMeditace vhledu (tib. lhagtong; skt. vipášana): meditace, která rozvíjí vhled do podstaty mysli. Někdy je popisována jako analytická meditace, nebo meditace pronikavého vidění.\n\nV tibetském buddhismu se například používají meditace: výše zmiňované, tzv. Přípravné praxe (tib. Ngöndro), meditace na jidam, Šest nauk Náropy, Velká pečeť, atd.\n\nV theravádovém buddhismu je dále používána také meditace mettá a meditace chůze (čankamana).\n\nMandala je obrazec, který lze považovat za nadkulturní symbol jednoty a rovnováhy. V mnoha kulturách je používána jako prostředek sloužící ke zklidnění mysli, meditaci a případně komunikaci s bohem.\n\nPodle Rudolfa Steinera existují tři cesty okultního vývoje:\nProto existují i tři školení, meditace, které vedou ke stejnému cíli, ale liší se navzájem jen stupněm oddanosti žáka k učiteli.\n\nMeditace, zvané také jóga, je vývoj, při kterém se jednotlivý, na fyzické úrovni žijící zasvěcený člověk stane učitelem, tak zvaným „guru“ (sanskrt. guru – ctihodný, učitel) jiného člověka. Žák se pak úplně (i ve všech jednotlivostech) spoléhá na svého učitele a závisí na něm. To je cesta vhodná pro indickou povahu. Vylíčeného stavu lze nejlépe dosáhnout, když žák po dobu vývoje úplně vypne své „já“ a přenechá je svému učiteli. Učitel musí dokonce dávat rady i při iniciativě k jednání. Evropská kultura takovou oddanost vůbec nepřipouští.\n\nV orientálním školení platí přísný požadavek, aby se žák podrobil svému učiteli. Pokyny, které učitel v orientální okultní výchově dává nelze udělovat veřejně.\n\nTo, co je podáváno jako pokyny, lze rozdělit do osmi skupin: 1. Jama, 2. Nijama, 3. Ásana, 4. Pránájáma, 5. Pratjáhára, 6. Dhárana, 7. Dhjána, 8. Samádi.\n\nMeditace je vývoj, který staví na místo jednotlivého učitele samotného Ježíše Krista, pro všechny. Cit pospolitosti ke Kristu Ježíši, být s ním zajedno, může nahradit oddanost k jednotlivému učiteli. Ale je nutné, abychom k němu byli teprve dovedeni pozemským učitelem. I zde je člověk na fyzické úrovni v jistém směru závislý na učiteli.\n\nCestu křesťanského školení může žák nastoupit na radu učitele, který ví, co je nutné dělat, a který vždy může při každém kroku napravit to, v čem se stala chyba. Ale velikým učitelem je tu sám Ježíš Kristus. Proto je nutná dostatečná víra v to, že Ježíš Kristus skutečně žil. Bez této víry je citové spojení s ním nemožné.\n\nTo, co se podává jako zasvěcení, lze rozdělit do sedmi stupňů: 1. Mytí nohou, 2. Bičování, 3. Korunování trnovou korunou, 4. Nesení kříže, 5. Mystická smrt, 6. Kladení do hrobu, 7. Zmrtvýchvstání.\n\nNejsamostatnější je člověk při rosekruciánském školení, meditaci. Učitel zde není vůdcem, ale rádcem; je tím, kdo dává pokyny, co je vhodné dělat. Zároveň pečuje o to, aby souběžně s okultním školením pokračoval rozhodující vývoj myšlení, bez kterého nelze vůbec okultní vývoj prodělat.\n\nPodstatu tohoto rosekruciánského školení lze označit slovy „pravé sebepoznání“. Přitom je nutné rozlišovat dvě věci (a rosekruciánský žák je nesmí rozlišovat pouze teoreticky, ale i prakticky, tj. musí se snažit své poznání uvést do praktického života).\n\nJsou dva druhy sebepoznání:\n\nStupně rosekruciánského školení jsou spíše vnitřními stupni a vyžadují, aby člověk pěstoval vyšší duševní život subtilním způsobem.\n\nLze je rozdělit do sedmi skupin: 1. Studium, 2. Imaginace čili imaginativní poznání, 3. Učení se okultnímu písmu, 4. Rytmizování života a dechu, 5. Shoda mikrokosmu s makrokosmem, 6. Pobývání nebo pohroužení se do makrokosmu, 7. Božská blaženost.\n\nSkutečně vystoupit mimo svou bytost znamená zřeknout se sebe. Proto směřuje rosekruciánská výchova k tomu, aby se nižší „já“ dostalo z člověka. V theosofii se podle R. Steinera na počátku jejího působení dělala nejhorší chyba tím, že se říkalo: „Je nutné nehledět k vnějšímu světu, ale zírat do svého nitra.“ To byla velká iluze. Tady člověk nachází jen své nižší „já“, čtvrtý článek své bytosti, který se domnívá, že je něčím božským, zatímco ničím božským není. Abychom poznali božství, je nutné vystoupit mimo sebe.\n\n\n"}
{"id": "69840", "url": "https://cs.wikipedia.org/wiki?curid=69840", "title": "Empír", "text": "Empír\n\nEmpír [\"em-\"] nebo empir [\"ampír\"](z franc. \"empire\", císařství), zvaný také císařský sloh, označuje sloh období klasicismu, který se rozšířil z Francie začátkem 19. století, za vlády Napoleona Bonaparte. Sloh se uplatnil především v architektuře a v designu oblečení, nábytku i různých uměleckých předmětů. Ve střední Evropě v první polovině 19. století po něm nastupuje v architektuře romantismus (období romantického historismu) a v zařízení měšťanských domácností včetně nábytku biedermeier.\n\nJako se Napoleonovo císařství odvolávalo na svůj římský vzor, také architektura se proti ozdobnému slohu rokoka vrátila ke strohému klasicismu. Stavby jsou přísně souměrné, převládají přímé geometrické tvary a průčelí jsou většinou jednobarevná a jen střídmě zdobená. K nejoblíbenějším prvkům patří střední portikus se sloupy a často i monumentálním širokým schodištěm. Plastická výzdoba se soustřeďuje do trojúhelného tympanonu nad architrávem. Od Napoleonovy výpravy do Egypta (1798–1799), která přivezla mnoho egyptských památek, oživila zájem o starověký Egypt a nakonec umožnila rozluštění hieroglyfů (Champollion 1822) se silně projevuje i egyptská inspirace.\n\nV českých zemích se v tomto slohu stavěly zejména zámky (Kačina, Kozel, Dačice, Veltrusy), kostely (např. kostel sv. Kříže na Příkopě v Praze), veřejné budovy (např. dům U Hybernů, přestavěný na celnici) a později i první činžovní domy. K empirovým zámkům patří rozsáhlé anglické parky, často s plastikami a drobnými stavbami (např. sfingy v parku ve Veltrusích).\n\nEmpirový nábytek se vyznačuje vynikajícím řemeslným zpracováním a je často inspirován egyptskými vzory. Má jednoduché, přímé a štíhlé linie, bývá často dýhován ušlechtilým dřevem a zdoben intarzií a bronzovým zlaceným kováním. Empirové židle jsou obvykle čalouněné a lehké, mají štíhlé přímé nebo mírně prohnuté nohy, skříně jsou hladké s ornamentálními ozdobami. Mezi tvůrce empirového slohu patřili francouzští architekti Charles Percier a Pierre Fontaine.\n\nOděv na konci 18. století a začátku 19. století prošel velkými změnami a to zejména v souvislosti s postupující emancipací vzdělaných žen. Kultura odívání je ovlivněna antickým uměním, které se projevilo v uvolněnosti a splývavosti ženského oděvu s vysokým pasem a velkou dekoltáží, kterou zahaloval šátek. Nová vlna zachvátila nejen ženskou módu, ale ovlivnila i způsob života a ostatní druhy užitého umění. Volný ženský oděv si udržuje dlouhé splývavé záhyby s postupným odstraněním vlečky. V dalších letech se postupně zkracuje sukně a odhalují se boty, po roce 1810 i kotník. Do Paříže se začaly dovážet první kožešinové pláště a pravé kašmírové šály z Egypta. Módu v tomto období začínají propagovat první módní časopisy – \"Journaux\", \"Gazettes et Revues\", které začaly vycházet od roku 1770.\n\n\n\n"}
{"id": "69841", "url": "https://cs.wikipedia.org/wiki?curid=69841", "title": "Melior Annis", "text": "Melior Annis\n\nMelior Annis je jednou z nejstarších českých textových strategických webových her. Hra byla spuštěna pod hlavičkou Bonuswebu 10. dubna 2001, ale její prvopočátky jsou již v roce 1999. Po týdnu bylo zaregistrováno přes 5 000 hráčů.\n\nDnes je Melior Annis (MA) provozována ze soukromých zdrojů a v současné době je zcela zdarma. V roce 2010 bylo uváděno již jen 1000 hráčů, což bylo přičítáno obecně špatnému marketingovému a obchodnímu modelu českých online her.\n\nV rámci hry probíhají souboje o území s ostatními hráči, výstavba ekonomických, magických a válečnických budov, sesílání kouzel (obranných, útočných, bojových), obchodování aj.\n\nCílem hry je projít osm bran, které střeží strážce brány se svou armádou a které spojují svět dobra a zla. Překonání brány s sebou nese i zisk v podobě lepších kouzel a jiných výhod. Za poslední branou je hlavní město záporného, neutrálního nebo kladného panovníka, jehož armádu je třeba rozdrtit a dosáhnout konečného vítězství. Hra probíhá v cyklech. Jeden cyklus se nazývá „věk“ a trvá obvykle tři až čtyři měsíce.\n\nSoubojový systém je velmi propracovaný a souboje probíhají v reálném čase, takže výsledek a průběh souboje je okamžitě vidět.\n\nKaždý hráč může být součástí aliance jiných hráčů, což přináší možnosti spolupráce vojenské, ekonomické i magické. S dalšími dvěma spolubojovníky v alianci je možné uzavřít úzká spojenectví – pakty. Tím se armády spojenců prováží a je možné využívat spojenou sílu jak při útoku, tak při obraně území.\n\nNa začátku hry si hráč volí povolání, které chce zastávat. Každé povolání má své vlastní jednotky, s kterými lze útočit, i speciální budovy. Jednotlivá povolání přísluší magickým barvám:\n\n"}
{"id": "69849", "url": "https://cs.wikipedia.org/wiki?curid=69849", "title": "Henri Fayol", "text": "Henri Fayol\n\nHenri Fayol (29. července 1841 Konstantinopol – 19. listopadu 1925 Paříž) byl francouzský neoklasický ekonom a teoretik, jehož teorie organizace pracovníků měly velký vliv na začátek 20. století. Je často spojován s Frederickem W. Taylorem, jehož teorie přispěly organizací výroby vzhledem k soutěživému podnikání, které musí hledět na výrobní náklady. Fayol byl první, kdo rozpoznal 4 funkce managementu: plánování, organizaci, vedení a kontrolu, ačkoli jeho původní verze se poněkud lišila: plánovat, organizovat, přikazovat, koordinovat a kontrolovat. Věřil, že množství manažerských principů, které by mohly pomoci vylepšit operace v podniku, je potenciálně nevyčerpatelné.\n\nHenri Fayol absolvoval důlní akademii v St. Etienne (\"École des Mines de Saint-Étienne\") roku 1860. Devatenáctiletý inženýr začal svojí kariéru u důlní společnosti \"Compagnie de Commentry-Fourchambeau-Decazeville\", kde se nakonec stal ředitelem (v letech 1888 až 1918). Jeho koncepce spravování byla založena hlavně na jeho osobních zkušenostech s vedením. Následujících 14 principů managementu bylo rozebráno do detailu v jeho knize vydané roku 1916 \"Administration industrielle et générale\" (\"Obecný a průmyslový management\"):\n\n"}
{"id": "69850", "url": "https://cs.wikipedia.org/wiki?curid=69850", "title": "Bhávaná", "text": "Bhávaná\n\nBhávaná je sanskrtské i pálijské slovo, které označuje buddhistickou praxi „kultivace mysli“. Do češtiny se obvykle překládá poněkud mlhavým termínem meditace. Dělí se na dva druhy:\n\n\nSoustředění uklidňuje mysl, očišťuje ji dočasně od poskvrn a je tak předpokladem vhledu do pravé podstaty skutečnosti, tj. do její pomíjivosti, neuspokojivosti a bezpodstatnosti. Tento intuitivní vhled pak vede k dosažení čtyř nadsvětských stezek (arija magga), které směřují k nirváně.\n\nTechniky rozvoje soustředění lze nalézt i v mnoha jiných náboženstvích a spirituálních směrech, naproti tomu rozvoj vhledu je specificky buddhistický.\n\n\"Bhávaná\" je jedním z Deseti záslužných činů.\n\nNásledující tabulka shrnuje několik nejpoužívanějších buddhistických meditačních technik:\n"}
{"id": "69851", "url": "https://cs.wikipedia.org/wiki?curid=69851", "title": "Airbus A400M", "text": "Airbus A400M\n\nAirbus A400M Atlas je evropský čtyřmotorový turbovrtulový transportní letoun. Vyvinutý byl společností Airbus Military (nyní Airbus Defence and Space) jako taktický letoun se strategickými schopnostmi jako náhrada za starší letouny jako Transall C-160 a Lockheed C-130 Hercules. Co do velikosti je A400M někde mezi C-130 a C-17; je schopný přepravovat těžší náklad než C-130 a schopný provozu na nezpevněných plochách. Pokud je vybaven příslušným zařízením může letoun A400M vedle přepravní role provádět tankování paliva za letu a lékařskou evakuaci.\n\nPrvní let byl plánován na rok 2008, ale nakonec se uskutečnil 11. prosince 2009 v Seville ve Španělsku. Mezi lety 2009 a 2010 čelil A400M stornování v důsledku zpoždění vývojového programu a překročení nákladů; zákaznické země se však podporu projektu rozhodly zachovat. V červenci 2011 se 8 zemí rozhodlo celkem objednat 174 letounů A400M. V březnu 2013 letoun obdržel certifikaci Evropské agentury pro bezpečnost letectví (EASA) a první letouny byly francouzskému letectvu dodány v srpnu 2013. Mimo Evropu byl objednán Tureckem a Malajsií.\n\nNa počátku projektu byla skupina firem \"Future International Military Airlifter\" (FIMA) založená v roce 1982, kterou tvořily Aérospatiale, British Aerospace, Lockheed Corporation a MBB. FIMA měla vyvinout náhradu za stroje C-130 Hercules a C-160 Transall. Měnící se požadavky a komplikace mezinárodní politiky se podepsaly na pomalém pokroku. V roce 1989 Lockheed skupinu opustil a soustředil se na vývoj druhé generace C-130 Hercules (C-130J). Poté, co se přidaly Alenia a CASA, se ze skupiny Future International Military Airlifter stala Euroflag.\n\nNa počátku požadovaly partnerské země, Francie, Německo, Itálie, Španělsko, Velká Británie, Turecko, Belgie a Lucembursko celkem 212 letadel. Poté, co od projektu odstoupila Itálie a ostatní státy přehodnotily své požadavky, bylo objednáno celkem 180 letadel. První let nového typu je naplánován na rok 2008 a první dodávky na rok 2009. 28. dubna 2005 se k projektu připojila Jihoafrická republika.\n\nAirbus A400M nahradí v leteckých silách příslušných zemí stroje C-130 Hercules a C-160 Transall, které v nich po desítky let zastávaly funkci hlavních transportních letounů. A400M bude prvním letadlem od Airbusu od počátku projektovaným jako vojenské.\n\nAirbus A400M zvýší přepravní kapacitu a dolet oproti letounům, které nahradí. Očekává se, že přepravní kapacita vzroste na dvojnásobek (jak v hmotnosti nákladu, tak i v objemu) a dolet se rovněž významně prodlouží. Stejně jako ostatní letouny od Airbusu bude mít A400M „skleněný kokpit“ a fly-by-wire systém a bude představovat velký technologický skok oproti srovnatelným starším letounům C-130 a C-160.\n\nA400M bude možné provozovat v mnoha různých konfiguracích. Mezi ně bude patřit konfigurace pro přepravu nákladu, přepravu vojáků, MEDEVAC, vzdušný tanker a elektronický průzkum.\n\nProblematickou otázkou byl výběr dodavatele motorů EuroProp. Až do poslední chvíle byl za jistého vítěze považován Pratt & Whitney Canada díky výhodnějším nákladům a technologiím. Ale tlak evropských vlád na poslední chvíli změnil postoj Airbusu.\n\nPolitické a finanční průtahy s A400M způsobily, že britské letectvo odstartovalo program \"Short Term Strategic Aircraft\" (STSA), v kterém si vybralo C-17 jako prozatímní řešení nedostatku strategické přepravní kapacity než A400M vstoupí do služby. Následující zkušenosti s letouny C-17 vedly RAF k prodloužení původního pronájmu. 21. července 2004 oznámil Geoff Hoon, že RAF své čtyři stroje C-17 po skončení pronájmu odkoupí. Navíc si RAF objednala ještě jeden kus.\n\n9. prosince 2004 jihoafrické letectvo oznámilo, že zakoupí osm strojů a šest opcí na A400M. Tím se Jihoafrická republika připojila k týmu Airbus Military jako průmyslový partner. Stroje jsou dodávány od roku 2013.\n\n18. července 2005 chilské letectvo podepsalo memorandum o porozumění o nákupu tří letounů mezi lety 2018 a 2022.\nTato objednávka byla ale později zrušena.\n\n8. prosince 2005 si Malajsie objednala čtyři A400M, které nahradí její flotilu stárnoucích C-130.\n\nDalším potenciálním zákazníkem je Kanada. Na konci roku 2005 kanadské \"Ministerstvo národní obrany\" oznámilo, že 13 z celkem 19 stárnoucích strojů CC-130E bude nahrazeno 16 novými taktickými transportními letouny. Mezi typy, které by Kanada mohla nakoupit, patří mimo Airbusu A400 i Lockheed C-130J a Boeing C-17.\n\nA400M se začal vyrábět v Seville v závodě EADS Spain (součást Airbus Military) v říjnu 2006 tempem tři letouny za měsíc. První zkušební let se očekával v druhém čtvrtletí roku 2008, uskutečnil se ale až 11. prosince roku 2009 z španělské Seville.\n\nA400M obdrželo certifikaci v březnu 2013. První letadlo bylo Francouzskému letectvu doručeno v srpnu téhož roku.\n\nFrancouzské letectvo poprvé využilo A400M Operaci Serval 29. prosince 2013.\n\n10. září 2015 bylo Royal Air Force prohlášeno za lídra flotily A400M, pokud jde o letové hodiny, přičemž bylo nalétáno 900 hodin během 300 letů s flotilou čtyř letadel. V březnu 2015 došlo k první operační misi RAF na základnu RAF Akrotiri na Kypru.\n\nV prosinci 2004, Jihoafrická republika oznámila, že nakoupí osm letadel typu A400M v ceně zhruba 837 milionů eur, zároveň se vstupem do klubu Airbus Military jako průmyslový partner. Dodávky byly očekávány mezi roky 2010 a 2012. V roce 2009 Jihoafrická republika zrušila všech osm objednávek. Dne 29. prosince 2011 Airbus Military souhlasili s refundací plateb v plné výši – 837 milionů eur jihoafrické agentuře Armscor.\n\nAirbus Military v roce 2006 nabídlo A400M Kanadě v tendru na 17 nových taktických letounů jako náhradu za staré letouny Lockheed C-130E. Kanada však místo toho objednala čtyři letouny Boeing C-17 Globemaster III s 17 Lockheed C-130J Super Hercules.\n\nTurecko s 5,5% podílem v programu A400M obdrželo svůj první letoun 4. dubna 2014.\n\nV prosinci 2005 Malajsijské královské letectvo objednalo 4 A400M pro doplnění jejich flotily letadel Lockheed C-130 Hercules.\n\n\n\n\n\n\n\n"}
{"id": "69852", "url": "https://cs.wikipedia.org/wiki?curid=69852", "title": "Girandola", "text": "Girandola\n\nGirandola (z ital. \"la girandola\" větrník), česky také žirandola je osvětlovací těleso, rozvětvený svícen pro dvě a více svící, nejčastěji nástěnný, kombinovaný se zrcadlem a zdoben figurami či ornamenty. Někdy termín přechází i na svícen stojací na noze zvané kandelábr. Může být kombinován se zrcadlem a zdoben figurami či ornamenty.\n\nVyvinul se z chrámových stojanů na svíce (kovaných ze železa) a z nástěnných držáků na louče. Začal se používat koncem středověku. Renesanční stojan bývá masivní, má architektonický tvar sloupu s patkou a hlavicí a čtyři až osm ramen pro svíce. V polovině 17. století se začal rozvíjet v barokních tvarech jako součást luxusního vybavení interiéru. Řezanou výzdobu mívá nástěnné žirandolové zrcadlo i bez svící. \n\ndvou- a víceramenný na kandelábru\nnástěnný\n\n"}
{"id": "69854", "url": "https://cs.wikipedia.org/wiki?curid=69854", "title": "Groteska (rozcestník)", "text": "Groteska (rozcestník)\n\nGroteska (z italského \"grottesco\" – fantastický, podivný, od \"grotto\", jeskyně) může mít více významů. Výraz zavedl Raffael Santi pro živý a hravý sloh tehdy objevených dekorativních maleb v císařském paláci v Římě. Protože byly objeveny pod zemí, pokládali je za \"jeskynní\". Dnes může znamenat:\n\n\n"}
{"id": "69855", "url": "https://cs.wikipedia.org/wiki?curid=69855", "title": "Osciloskop", "text": "Osciloskop\n\nOsciloskop je elektronický měřicí přístroj s obrazovkou vykreslující časový průběh měřeného napěťového signálu.\n\n\n\nČasová základna je generátor pilového průběhu, který posunuje pozici aktuálně zobrazovaného bodu na obrazovce zleva doprava. Při návratu doleva (zpětný běh) se obraz zatmí. Pro generování se dříve používala kombinace doutnavky a kondenzátoru.\n\nSynchronizace spouští časovou základnu.\n\nRežimy synchronizace:\n\nSynchronizace může být:\n\nMůže pracovat v následujících módech:\n\n\n\n\n\n\n\n\n"}
{"id": "69858", "url": "https://cs.wikipedia.org/wiki?curid=69858", "title": "Petr III. Ruský", "text": "Petr III. Ruský\n\nPetr III. Fjodorovič, (rusky \"Пётр III Фёдорович\"), původním jménem \"Karel Petr Ulrich Holštýnsko-Gottorpský\" (21(10). února 1728, Kiel, Prusko – 6(17). července 1762, Ropša u Sankt Petěrburgu), vnuk Petra I. Velikého, byl holštýnsko-gottorpský vévoda a roku 1762 se stal ruským carem. Byl zakladatel romanovsko-holštýnsko-gottorpské dynastie ruských carů.\n\nPetrova matka, Anna Petrovna Romanovová, dcera cara Petra Velikého, zemřela pouhé tři týdny po narození svého syna. Jeho otec Karel Fridrich Holštýnsko-Gottorpský, od té chvíle malého Petra zanedbával a o jeho výchovu se starali určení učitelé a vychovatelé. Petr byl vychováván velmi tvrdě, často byl šikanován a trápen nejen svými vychovateli, ale i služebnictvem. Za sebemenší neposlušnost následovalo bití, několik hodin trvající klečení v koutě nebo dlouhodobé odpírání potravy. Tyto výchovné metody se podepsaly na chlapcově zdraví - neustále trpěl horečkami, křečemi a často upadal do bezvědomí. Když mu bylo jedenáct let, zemřel i jeho otec a chlapcovým poručníkem se stal strýc, evangelický biskup v Lübecku. Ani on se o dítě nestaral a vychovatelem zůstal i nadále hrabě Otto Fridrich Brümmer, hlavní strůjce tvrdých výchovných metod. Když se v Rusku dostala v roce 1741 k moci Alžběta Petrovna, Petrova teta, určila za svého nástupce právě tohoto svého třináctiletého synovce. Ten dorazil do Petrohradu v přísném utajení v lednu 1742 a nenáviděný vychovatel hrabě Brümmer tam dorazil s ním. Hrabě Brümmer se ale musel později o výchovu svého svěřence podělit s chápavějším a laskavějším profesorem filozofie Jakobem von Stählin. Petr se začal ve své nové vlasti učit rusky, vzdělávat se v pravoslavné víře, dějinách, zeměpise a technice. Největší zájem ale projevoval o hudbu a naučil se výborně hrát na housle. Ruština a pravoslavná víra mu k srdci příliš nepřirostly a Petr dával po celý svůj další život nepokrytě najevo svůj odpor ke všemu ruskému, což mu na popularitě nepřidalo. Jeho největší vášní pak byla armáda, vojenská cvičení a vojenské přehlídky. V roce 1742 přestoupil k pravoslaví, přijal jméno Petr Fjodorovič, titul velkoknížete a careviče. V roce 1743 dorazila do Ruska delegace ze Švédska a nabídla Petrovi švédskou královskou korunu, o kterou Petr vždy stál mnohem víc než o korunu carskou. Jeho teta, carevna Alžběta I. Petrovna, mu ale nakázala švédský trůn odmítnout, což její zoufalý synovec poslušně udělal. Po tomto velkém zklamání začal Petr propadat nejprve záchvatům agresivity a následně naprosté apatii a sklíčenosti.\n\nV roce 1744 byla pro mladého Petra vybrána nevěsta, jeho sestřenice Žofie Frederika z Anhalt-Zerbstu. Zpočátku choval Petr ke své budoucí snoubence Žofii náklonnost a považoval ji za jedinou spřízněnou duši u carského dvora. Žofie udělala velmi dobrý dojem na celé okolí, jelikož byla pravým opakem svého budoucího manžela, perfektně se naučila rusky a radostně a ochotně přijala pravoslavnou víru a své nové jméno, Kateřina Alexejevna. S určitou nelibostí pohlížela Žofie na Petrovu nejmilovanější zálibu. Přestože mu bylo šestnáct let, trávil její snoubenec celé dny tím, že si hodiny hrál s dřevěnými vojáčky. Když už mu nestačily dřevěné figurky, navlékl do uniforem sloužící a dával jim vojenské rozkazy. Na podzim roku 1744 dostal Petr neštovice, které měly velmi těžký průběh a silně poznamenaly jeho do té doby líbeznou tvář. Žofie (teď už Kateřina Alexejevna) svému snoubenci a jeho povaze vůbec nerozuměla a nyní ho navíc neshledávala už ani příliš přitažlivým. Petr se uzavřel před světem, žil jen ve společnosti svého služebnictva a propadl alkoholu. Svatba Petra a Kateřiny Alexejevny proběhla 21. srpna 1745. Po svatbě spolu manželé nežili, Kateřina trávila většinu času na zámku v Petěrgofu a Petr zase na svém zámku Oranienbaum. Až do roku 1752 spolu nežili ani intimně, jelikož Petr trpěl fimózou (zúžená předkožka). V roce 1752 ale podstoupil jednoduchou operaci a manželství bylo konečně naplněno. Jejich první dítě zemřelo při potratu, ale 20. září 1754, devět let po sňatku, přivedla Kateřina na svět syna Pavla. Zda byl jeho otcem skutečně Petr, je dnes předmětem spekulací – jako skutečný otec je většinou uváděn Kateřinin milenec Sergej Saltykov. Stejné pochybnosti měl Petr i ohledně svého dalšího dítěte, dcery Anny. Těsně před jejím narozením, 9. prosince 1757, Petr prohlásil: \"\"Nevím, kde moje žena ta svá těhotenství bere\".\" Tentokrát byl zřejmě skutečným otcem dítěte další Kateřinin milenec Stanislav August Poniatowski.\n\nCarevna Alžběta I. Petrovna zemřela 5. ledna 1762 a její synovec Petr se ještě téhož dne stal carem Petrem III. Armáda mu složila přísahu věrnosti a on se naplno věnoval vladařským povinnostem. Petr III. se projevil jako vládce tolerantní a velkorysý. Zrušil zničující daň ze soli a zakázal mučení při výsleších. Povolil návrat všem, které jeho předchůdkyně na trůně vyhnala ze země. Chtěl také osvobodit léta uvězněného a sesazeného cara Ivana VI., ale ten byl již tehdy v tak špatném zdravotním a psychickém stavu, že to nemělo smysl. Postaral se tedy o to, aby bylo s Ivanem konečně slušně zacházeno. Petr dále vydal zákon o svobodě šlechty: ruští šlechtici se tak mohli konečně sami rozhodnout, jak budou žít a zda budou či nebudou chtít sloužit státu jako úředníci nebo vojáci. Směli dokonce bez povolení vycestovat do zahraničí, což do té doby nebylo možné. \n\nDalším opatřením bylo zrušení obávané „tajné“ kanceláře, jejímž úkolem bylo vyšetřovat přečiny proti panovníkovi. Vyhlásil také náboženskou svobodu, čímž si zajistil nenávist mocné pravoslavné církve. Chystal se také zrušit nevolnictví, ale na to už mu nebyl dopřán čas. \n\nV roce 1762 se dopustil zásadní politické chyby, když během sedmileté války uzavřel mír s nepřítelem Ruska, tehdy již téměř poraženým pruským králem, Fridrichem II. Velikým, kterého osobně bezmezně obdivoval. Veškeré dohody s dosavadními spojenci, Francií a Rakouskem, byly zrušeny a bylo navázáno spojenectví s Pruskem. Petr tak zachránil Prusko před jistou zkázou. Není divu, že Fridrich II. Veliký se o carovi vyjádřil jako o svém \"\"nejlepším ministrovi\"\". Příklon k Prusku a obdiv ke všemu německému vyvolaly proti carovi v ruském prostředí brzy velký odpor. \n\nKateřina, která dávala okázale najevo smutek nad smrtí carevny Alžběty a kterou chtěl její manžel, který se s tím nijak netajil, poslat do kláštera, aby se mohl znovu oženit, získávala naproti tomu stále větší sympatie. V červnu vytáhlo ruské vojsko proti Dánsku, od kterého chtěl Petr získat část Šlesvicka, které původně patřilo k Petrovu rodnému Holštýnsku. Toto tažení bylo ale zanedlouho zastaveno, jelikož 28. června 1762 došlo v Rusku ke státnímu převratu a car Petr III. byl v Oranienbaumu zatčen. \n\nJeho manželka převzala vládu a vstoupila do historie jako carevna Kateřina II. Veliká. Při zatýkání Petr nekladl odpor, podepsal abdikační prohlášení a nechal se odvézt do loveckého zámečku Ropša. Po nedlouhém věznění byl svržený car zabit při hádce s důstojníky, kteří ho ve vězení střežili. Jeho smrt byla připsána na vrub Kateřině - Petr byl buď zabit přímo na carevnin rozkaz, nebo její příznivci, gardisté, vytušili carevnino nevyslovené přání zbavit se nepohodlného a svrženého legitimního vládce a postarali se o Petrův konec. V každém případě však viníci Petrovy smrti nebyli potrestáni, ale naopak všechny čekala odměna. Strůjce převratu Alexej Grigorjevič Orlov, který velel vězeňské stráži, se svým bratrem a carevniným milencem Grigorijem a dalšími, byl například povýšen do hraběcího stavu. Oficiálně vysvětlila Kateřina Petrovu smrt ve veřejném \"ukazu\" častými hemoroidními záchvaty, před jejichž fatálním následkem se ho nepodařilo přes péči lékaře zachránit.\n\nPo carově smrti se objevilo několik samozvanců, kteří prohlašovali, že jsou zázračně zachráněným Petrem. Nejznámějším z nich byl Jemeljan Pugačov, vůdce rozsáhlého povstání v letech 1773–1774.\n\nHodnocení Petrovy osobnosti je velmi rozporuplné. Mnohé se o něm dozvídáme z \"Pamětí carevny Kateřiny II.\", která manžela líčí jako neschopného a duševně nevyzrálého až méněcenného jedince. Někteří zahraniční vyslanci u petrohradského dvora jej však viděli zcela opačně a považovali ho za velmi inteligentního člověka. Faktem je, že Kateřina psala své paměti až na konci své vlády a měla důvod vylíčit svého předchůdce na trůně ve špatných barvách, aby odůvodnila jeho svržení.\n\n\n"}
{"id": "69865", "url": "https://cs.wikipedia.org/wiki?curid=69865", "title": "Petr II. Ruský", "text": "Petr II. Ruský\n\nPetr II. Alexejevič (rusky \"Пётр II Алексеевич\") (1715–1730), syn careviče Alexeje a německé princezny Sofie Šarloty Brunšvicko-Wolfenbüttelské, vnuk Petra I. Velikého, byl posledním ruským carem z rodu Romanovců v letech 1727–1730.\n\nNa trůn usedl jako nezletilý po smrti druhé ženy Petra Velikého Marty Skavronské, pozdější panovnice Kateřiny I. Zprvu za něj, coby poručník, krátkou dobu vládl kníže Alexandr Danilovič Menšikov, bývalý spolupracovník Petra Velikého, který však byl vzápětí sesazen a poslán do vyhnanství. \n\nPoté se stal třináctiletý vládce hříčkou v rukou významných šlechticů. Patřila mezi ně především čtyři knížata Dolgoruká a carův vychovatel a vicekancléř Andrej Ivanovič Ostermann. Hlavním zaměstnáním carského dvora, který přesídlil ze Petrohradu, založeného Petrem I., do Moskvy se místo vládnutí staly slavnosti, plesy a lovy, na nichž chlapec hýřil často celé noci. \n\nPočátkem roku 1730 nečekaně zemřel na pravé neštovice. Jeho osobou vymřel rod Romanovců po meči.\n"}
{"id": "69867", "url": "https://cs.wikipedia.org/wiki?curid=69867", "title": "Klikátko", "text": "Klikátko\n\nKlikátko (angl. \"clicker\") je jakékoliv zařízení, které vydává klikavý zvuk, zejména na podnět jeho uživatele. Může být rovněž doplněno o počítadlo, které zaznamenává počet stisknutí, například páčky.\n\nMalá klikátka do ruky se využívají například při výcviku zvířat. Většinou sestávají z kusu tenkého kovu, který je umístěn v kovovém obalu a je mírně zahnutý. Stlačením se tato část prohne a vydá hlasité kliknutí. Uvolněním se celý proces opakuje.\nKlikátka s počítadlem (angl. spíše \"hand counter\") se používají k usnadnění počítání opakujících se jevů či zaznamenání množství libovolných objektů, například při dopravních průzkumech či v mikrobiologii. Do povědomí české veřejnosti se dostalo v reklamě na parfém od fy AXE. \n"}
{"id": "69868", "url": "https://cs.wikipedia.org/wiki?curid=69868", "title": "Frankdicksonit", "text": "Frankdicksonit\n\nFrankdicksonit (Radtke, Brown 1974), chemický vzorec BaF, je krychlový minerál. Tvoří až 2 mm velká zrna a až 4 mm velké kubické krystaly s plochami {100}. Je bezbarvý, průhledný až průsvitný se skelným leskem a dokonalou štěpností podle {111}. T=3, h=4,89. Silně modrofialově září v katogovém záření, snadno se rozpouští. Nalezen na ložisku Carlin (Nevada, USA).\n\n\n"}
{"id": "69869", "url": "https://cs.wikipedia.org/wiki?curid=69869", "title": "Dekomodifikace", "text": "Dekomodifikace\n\nDekomodifikace je sociálněpolitický pojem pro osvobození života jedinců od závislosti na trhu. \n\nTento pojem zavedl do sociálních věd dánský sociolog Gøsta Esping-Andersen, který jej vysvětluje jako skutečnost, že se lidé mohou svobodně rozhodnout k neúčasti v práci, pokud to budou považovat za nutné, a nemusí se přitom obávat ztráty místa, příjmu nebo životní úrovně.\n\nNa základě míry a způsobu dekomodifikace klasifikoval Esping-Andersen sociální státy.\n\nZa projevy dekomodifikace mohou být považovány nástroje sociální politiky, jako jsou garantování životního minima či podpora při sociálních událostech (např. nemoc, stáří, mateřství, rodičovství).\n\nDekomodifikace nemusí být zajišťována jen státem, ale také rodinou, komunitou, církví apod.\n\nGosta Esping-Andersen. 1990. \"The Three Worlds of Welfare Capitalism\". Princeton.\n\n"}
{"id": "69874", "url": "https://cs.wikipedia.org/wiki?curid=69874", "title": "Tveitit-(Y)", "text": "Tveitit-(Y)\n\nTveitit-(Y) (Bergstol a kol. 1977), je velmi vzácný klencový minerál ze skupiny halidů. Pojmenován byl na počest majitele lomu v Norsku Johna P. Tveita, kde byl minerál objeven. Bývá komplikovaně zdvojčatělý s dvojčaty podle tří směrů. Dvojčatění může být výsledkem inverzních fázových přechodů při 670 °C.\n\nVzniká v pegmatitových žilách v amfibolitech, pravděpodobně inverzí yttrofluoritu.\n\n\nVyskytuje se společně s kainositem, fluoceritem, cerianitem, monazitem, berylem, topazem, muskovitem, mikroklinem a křemenem\n\nJedná se o sběratelskou raritu, vyhledávanou převážně do mineralogických sbírek. Vzhledem ke svému složení je předmětem studia výzkumu REE nosných pegmatitů.\n\n\n\n"}
{"id": "69877", "url": "https://cs.wikipedia.org/wiki?curid=69877", "title": "Epizeuxis", "text": "Epizeuxis\n\nEpizeuxis (z řeckého – připojení) je básnická figura, která je založena na opakování stejného slova nebo slovních spojení za sebou v jednom verši. Používá se rovněž v rétorice.\n\n"}
{"id": "69878", "url": "https://cs.wikipedia.org/wiki?curid=69878", "title": "Asyndeton", "text": "Asyndeton\n\nAsyndeton (z řeckého \"asyndetos\" - nespoutaný) je syntaktická básnická figura, která je založena na hromadění slov nebo veršů za sebou bez použití spojek.\n\n"}
{"id": "69880", "url": "https://cs.wikipedia.org/wiki?curid=69880", "title": "Gøsta Esping-Andersen", "text": "Gøsta Esping-Andersen\n\nGøsta Esping-Andersen (* 24. listopadu 1947 Næstved) je dánský sociolog a politolog zabývajíci se výzkumem sociálního státu a jeho roli v tržním kapitalismu.\n\nV současné době působí na univerzitě Pompeu Fabra v Barceloně.\n\nMezi hlavní oblasti jeho vědeckého zájmu patří: politická sociologie, veřejná politika, vývoj sociálního státu, sociální nerovnosti a sociální stratifikace.\n\nEsping-Andersen vytvořil nejznámější typologii sociálního státu, kterou publikoval v roce 1990 ve své knize \"Three Worlds of Welfare Capitalism\".\n\nNa základě míry dekomodifikace a způsobu sociální stratifikace rozlišil tři ideální typy sociálního státu:\n\n\n\n\n\n\n\n"}
{"id": "69882", "url": "https://cs.wikipedia.org/wiki?curid=69882", "title": "Focșani", "text": "Focșani\n\nFocșani je město v rumunské Moldávii. Je centrem župy Vrancea a má 103 000 obyvatel. Přesněji se rozkládá na říčce Milcov, 160 km severovýchodním směrem od metropole Bukurešti.\n\nNachází se nedaleko geologického zlomu, což ho činí zranitelným pro případná zemětřesení. V jeho okolí se pěstuje víno, také se ale těží i ropa, železná ruda, měď a uhlí. V městě samotném se pak vyrábí mléko, nábytek a textilie.\n\nMěsto se vyvinulo jako důležité obchodní centrum mezi Ruskem a jihovýchodní Evropou. V roce 1772 se nedaleko od něj konalo důležité jednání mezi ruskými a tureckými diplomaty. V roce 1789 zde bylo také poraženo osmanské vojsko při bitvě s Habsburky. 9. prosince 1917 tu bylo podepsáno příměří mezi Rumunským královstvím a ústředními mocnostmi.\n"}
{"id": "69883", "url": "https://cs.wikipedia.org/wiki?curid=69883", "title": "Hrdlív", "text": "Hrdlív\n\nObec Hrdlív leží ve Středočeském kraji necelé 4 km jižně od Slaného a 7 km severozápadně od Kladna, na silnici II/118, spojující tato dvě města. Nadmořská výška okolní krajiny s lesy a poli je 300 m. Žije zde obyvatel.\n\nPrvní zmínka o obci Hrdlív je v písemných historických pramenech činěna k roku 1316 a to nepřímo v přídomku Michala z Hrdlíva. Zřejmě šlo o držitele dvora. Vedle šlechtického majetku existoval ve vsi majetek církevní, protože v roce 1345 z pozůstalosti Přebora, probošta pražské kapituly, byla část vsi Hrdlív dána k oltáři sv. Diviše v chrámu sv. Víta na Pražském hradě. Církevní majetek v Hrdlívě nakonec patřil ke statku Budenice, který od Bohuslava z Rožďalovic v roce 1334 koupil Jan IV. z Dražic, pražský biskup. Ten Budenice určil jako nadání ke špitálu při klášteře augustiniánů v Roudnici nad Labem. Až do husitských válek zde vykonával vrchnostenská práva roudnický probošt.\n\nPo husitských válkách přišel snad právě tento majetek do držení nejvyššímu purkrabství. V roce 1420 císař Zikmund zapsal část vsi Hrdlív Janovi a Václavovi z Račiněvsi. Po husitských válkách je držení majetku v Hrdlívě nepřehledné. Z listiny z roku 1463 je zřejmé, že na základě Zikmundova majestátu patřila ves Hrdlív oltářníkům v chrámu sv. Víta v Praze. Část vsi byla v držení šlechtickém, protože v roce 1466 jistý Mikuláš z Hrdlíva zapsal manský statek v Hrdlívě Bořitovi z Martinic a jeho synům Markvartovi a Janovi.\n\nTi se však v roce 1479 museli vzdát části nabytého majetku ve prospěch původního vlastníka, t. j. některé církevní instituce. Světský majetek v Hrdlívě však Martinicům zůstal a je trvale připomínán jako součást panství Smečno. Například v roce 1536, kdy se o dědictví dělili Volf z Martinic a jeho synovec Jan. Na díl Janův připadlo Smečno a mezi příslušnými vesnicemi je i Hrdlív. Janův syn Jiří Bořita získal do držení celou ves Hrdlív. Jaroslavem hrabětem Bořitou z Martinic byl v roce 1633 zřízeno z panství Smečno rodinné svěřenství. Martinicové jako vlastnící panství Smečno, drželi i Hrdlív – a to až do vymření rodu v mužské posloupnosti Františkem Karlem hrabětem Bořitou z Martinic v roce 1789.\n\nJeho jediná dcera Marie Anna dědila Smečno a Slaný. V roce 1791 se vdala za Karla Josefa hraběte z Clamu. Ten v roce 1792 obdržel císařovo svolení aby se mohl psát hrabě z Clam-Martinic. Clam-Martinicové byli vrchností v Hrdlívě až do konce patrimoniální správy v roce 1850, kdy správa vrchnostenská byla nahrazena správou státní zřízením okresních úřadů.\n\nDr. Rudolf Koller ve své práci o regionálních dějinách u obce Hrdlív v kapitole zajímavosti zaznamenal, že se na Slánsku tradovalo, že na místních vinicích se vyskytovala vzácná planá žlutá růže. Vypráví se, že si ji před svou smrtí přál vidět malíř Josef Mánes. Po marném pátrání v Přelíci byla v roce 1954 nalezena v zahrádce Lomíčkových v Hrdlívě. Má květy jako každý jiný šípkový keř, ale jejich barva je svítivě žlutá (zlatavá).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nPopis znaku: V červeném štítě zlatá růže na stonku se dvěma listy nad stříbrnými vykořeněnými lekny. Červený štít a stříbrná lekna jsou erbem Martiniců jako dominantních vlastníků obce. Zlatá růže má oporu ve skutečnosti, že v Hrdlívě rostla zcela mimořádná barevná mutace žluté plané růže.\n\nPopis vlajky: List tvoří svislý žerďový červený pruh, široký polovinu délky listu, a dva vodorovné pruhy, bílý a žlutý. V červeném pruhu žlutá růže na stonku s dvěma listy nad bílými vykořeněnými lekny. Svislý pruh opakuje podobu znaku, vodorovné pruhy jsou odvozeny od barevnosti figur.\n\nVšechny komunikace v obci mají bezprašný povrch, obec má vodovod, dešťovou kanalizaci, plyn. Obec má vlastní mateřskou školu. V obci jsou dvě pohostinská zařízení, zahrádkářská kolonie ČZS. Přímo v centru obce je rozsáhlý sportovní areál Sokola Hrdlív s krásným travnatým fotbalovým hřištěm. Dále je zde tréninkové škvárové hřiště, tenisový kurt s asfaltovým povrchem, dětské hřiště s prolézačkami a vodní nádrž, která je využívána jako přírodní koupaliště.\n\n\n\n\n"}
{"id": "69890", "url": "https://cs.wikipedia.org/wiki?curid=69890", "title": "Amalthea (měsíc)", "text": "Amalthea (měsíc)\n\nAmalthea je jeden z menších Jupiterových měsíců. Byl pojmenován po víle Amaltheie (mytologická postava), která kojila kojence Jupitera kozím mlékem.\n\nObjeven byl v roce 1892 americkým astronomem Edwardem Emersonem Barnardem, když prováděl pozorování z Lickovy observatoře s 91 cm refraktorovým teleskopem. Amalthea byl poslední měsíc ve sluneční soustavě, který byl objeven přímým pozorováním. Byl to také první Jupiterův měsíc, který byl objeven od Galileova objevení 4 Galileových měsíců v roce 1610.\n\nJe neobyčejně nepravidelná, má rozměry okolo 270 × 165 × 150 km v průměru.\n\nJe hustě pokryta krátery, z nichž některé jsou relativně mimořádně rozsáhlé v souvislosti s velikostí měsíce. Pan, největší kráter, měří napříč 100 km a je nejmíň 8 km hluboký. Další kráter, Gaea, měří 80 km a je pravděpodobně 2x hlubší než Pan.\n\nNa měsíci Amalthea známe 2 hory, Mons Lyctas a Mons Ida s lokálním reliéfovým stoupáním víc než 20 km.\n\nPovrch je tmavý a načervenalý, podle všeho způsobené prášením síry vznikající ze sopek na měsíci Io. Jasné zelené skvrny se objevují na hlavních svazích měsíce Amalthea. Charakter této barvy je dosud neznámý.\n\nOtáčí se synchronně se svojí dlouhou osou směřovanou směrem k Jupiteru.\n\nProtože je Amalthea v těsné blízkosti Jupitera, je jeho povrch vystavený silnému radiačnímu poli Jupiteru. To způsobuje nepřetržité přijímání vysokých dávek energických iontů, protonů a elektronů, které produkuje Jupiterova magnetosféra. Navíc je bombardován mikrometeority a těžkými ionty síry, kyslíku a sodíku, které byly „odebrány“ z povrchu měsíce Io.\n"}
{"id": "69893", "url": "https://cs.wikipedia.org/wiki?curid=69893", "title": "Šerosvit", "text": "Šerosvit\n\nŠerosvit (italsky \"chiaroscuro\") je výtvarná metoda použití kontrastů mezi světlem a tmou. Hlavní metodou šerosvitu je tedy modelování světlem. Třetí rozměr je pak evokován světly a stíny.\n\nŠerosvit se jako malířská metoda vyvinul v 15. století v Itálii a ve Flandrech. Plnohodnotný šerosvit byl však uplatňován až v 16. století malíři, kteří jsou přičítáni ke stylům manýrismus a baroko.\n\nPojem \"chiaroscuro\" neboli šerosvit je pro tuto malířskou techniku v odborné literatuře používán až od konce 18. století.\n\nOdvozená metoda tmavých objektů dramaticky osvícených sloupem světla z nevelkého a často skrytého zdroje se nazývá temnosvit neboli tenebrismus. Vyvinuli jej Ugo da Carpi (1455-1523), Giovanni Baglione (1566-1643) a především Caravaggio (1573-1610).\n\n"}
{"id": "69894", "url": "https://cs.wikipedia.org/wiki?curid=69894", "title": "Nikájské císařství", "text": "Nikájské císařství\n\nNikájské císařství (oficiálně Římská říše, řecky \"Βασιλεία Ῥωμαίων\" – \"Basileía Rhōmaíōn\") byl stát existující v letech 1204-1261 na západě Malé Asie a exilové císařství Byzantské říše v Nikáji, kam přesídlil císařský dvůr z Konstantinopole.\n\nCísařství vzniklo poté, co byla Konstantinopol, hlavní město byzantské říše, a s ní i většina evropského území Byzance dobyta v roce 1204 4. křížovou výpravou. Hlavním městem byla Nikaia, důležité město v Anatolii nedaleko Marmarského moře. Území říše představovalo většinu toho, co Byzanci po 4. křížové výpravě zbylo – evropské území si mezi sebou rozdělili křižáci a většina ostrovů připadla Benátkám, které se na křížové výpravě podílely a které získáním tohoto území získaly velkou moc. Území kolem pobřeží Černého moře se odtrhlo jako Trapezuntské císařství a na západě Řecka se zformoval Epeirský despotát, takže Nikaii zbylo jen území západní Anatolie. Nikaiští císařové toužili obnovit Byzanc a v roce 1261 skutečně císař Michael VIII. Palaiologos z dynastie Palaiologů dobyl nazpět Konstantinopol. Dřívější největší a nejbohatší město Středomoří však bylo nenávratně poškozeno křižáckým rabováním a z velké části vysídleno, kvůli předchozímu exodu Řeků znechucených křižáckou nadvládou, kterou byla byzantská společnost morálně zdevastována. Byzantská říše, která předtím po několik staletí odrážela útoky svých asijských sousedů, byla strašlivě zmrzačena a byla už jen stínem své dřívější moci, slávy a bohatství. Další císařové z rodu Palaiologů neměli prostředky pro obnovu říše a ta tak postupně ztrácela své území ve prospěch Turků, až byla definitivně zničena v roce 1453.\n\n"}
{"id": "69897", "url": "https://cs.wikipedia.org/wiki?curid=69897", "title": "Trolejbusová doprava ve Zlíně a v Otrokovicích", "text": "Trolejbusová doprava ve Zlíně a v Otrokovicích\n\nV sousedících moravských městech Zlín a Otrokovice provozuje trolejbusovou dopravu Dopravní společnost Zlín–Otrokovice. Trolejbusy zde jezdí již od roku 1944, což ze Zlína tvoří nejstarší trolejbusovou síť na Moravě a po Plzni druhou nejstarší dosud provozovanou síť trolejbusové dopravy v Česku.\n\nS nárůstem populace a hlavně rozlohy města v úvodu Baťovy éry bylo potřeba řešit problém s přepravou obyvatel z různých částí města především do průmyslových závodů. Od roku 1899 nesla hlavní tíhu místní železnice, ta však procházela pouze středem města a nebyla tak schopna obsloužit dopravu nových vzdálenějších čtvrtí.\n\nJiž v roce 1928 tak přišla na řadu soukromá autobusová doprava Pavla Vaculíka, která obsluhovala východní část města a spojovala ji s Baťovými závody. Přeprava ale byla omezena pouze pro Baťovy zaměstnance. Krátce na to, v roce 1930, bylo uděleno povolení dalšímu soukromému subjektu, Františku Pavelkovi, který zavedl linku na téměř totožné trase, jako ji provozoval jeho konkurent. Obě firmy si tak konkurovaly.\n\nV roce 1940 se přidal další, nyní již Baťou ovládaný, provozovatel autobusové dopravy, Otrokovicko-zlínsko-vizovická dráha (OZVD). Její linka již vedla skrze město a zasahovala i západním směrem. Spojila čtvrti Podhoří a Díly na různých stranách města spolu s Baťovými závody. V roce 1943 nakonec převzala i ostatní dopravce a stala se jediným poskytovatelem dopravy ve Zlíně.\n\nPrvní úvahy o zavedení trolejbusů ve Zlíně sahají už do dob první republiky. Již v roce 1934 zaujala městskou radu ve Zlíně myšlenka trolejbusové dopravy, jakožto jedno z možných řešení tehdejších přepravních problémů, před nimiž město stálo. Podnětem bylo plánované zavedení trolejbusů v Brně, odkud si zlínská městská rada dokonce vyžádala materiály a informace týkající se nákupu a provozu trolejbusů jakožto i výstavby potřebné infrastruktury a dalších technických detailů. Kromě dopisu městu Brnu byly zaslány i další podobné dopisy, např. do Českomoravské-Kolben-Daněk a Škodových závodů v Plzni. Firma ČKD v reakci na zájem města dokonce vyslala svého odborníka. Zlínské radní ale nakonec odradila cena provozu, která by byla za stávajících cen elektrické energie ve srovnání s autobusy dražší.\n\nI přes neaktivitu ze strany města pozvaly v květnu roku 1936 Škodovy závody jeho představitele na předváděcí jízdu svého prvního vyrobeného trolejbusu.\n\nZájem o trolejbusy se ve Zlíně objevil opět až ve válečných letech. V roce 1940 vznikla akciová společnost Zlínská dopravní, kterou založilo město spolu s firmou Baťa a jejímž ředitelem se stal ředitel Vilém Pecina. Cílem nově vzniklé firmy byl provoz dopravy všeho druhu: \"dopravy autobusové, trolejbusové, letadly, autodopravy nákladní i osobní a dopravy vodní, zřizování dílen k opravě motorů a motorových vozidel, provozování pomocných závodů s dopravou souvisejících\". Město Zlín následně 7. prosince téhož roku podala žádost ministerstvu dopravy o vydání koncese ke stavbě a provozu trolejbusové dopravy ve Zlíně. Vzhledem k rychlému rozvoji města a nedostatku benzinu byla žádost po projednání 23. ledna 1941 shledána oprávněnou. Již 31. ledna bylo vystaveno povolení k přípravným pracím a jejím provedením byla pověřena Stavební akciová společnost Zlín.\n\nPředběžné povolení ke stavbě bylo vystaveno 5. března 1941. Po dokončení přípravných a projekčních prací trvalo ještě více než rok, než byla městu Zlín udělena koncese pro provozování trolejbusové dopravy. Tu město nakonec získalo po vleklém papírování financování 2. dubna 1943.\n\nV první polovině června 1943 nakonec probíhala řada politických zasedání jejíchž náplní bylo především projednání umístění závěsů trolejového vedení do zdiva soukromých domů nebo umístění stožárů na soukromých pozemcích. Po jejich sérii došlo již na samotnou stavbu, kterou zajišťovalo stavební oddělení Baťových závodů. Samotné trakční vedení pak dodala a montovala pokroková švýcarská firma Kummler-Matter a zařízení měnírny dodala firma BBC z Badenu. Během montáže vrchního vedení 13. září 1943 došlo při převrácení montážního automobilu také ke smrtelné nehodě jednoho ze švýcarských dělníků.\n\nZ dodaných trolejbusů byly tři švýcarsko–české výroby typu FBW-BBC a dva FBW-ČKD již ryze české výroby. První tři trolejbusy FBW-BBC byly zařízeny i na pojezd za pomoci baterie po odpojení od trolejového vedení.\n\nZkušební provoz zlínské trolejbusové sítě byl zahájen 13. listopadu 1943. Po úspěšném zakončení zkoušek byl ve Zlíně trolejbusový provoz slavnostně zahájen 27. ledna 1944. Akce se konala od 11 hodin ve Velkém kině za přítomnosti vedoucích představitelů města i německých okupačních orgánů. Zahájení bylo ostře sledovanou záležitostí o níž bylo napsáno nepřeberné množství novinových článků. O výstavbě, zahajovacím aktu a první jízdě trolejbusu ulicemi města natočili kameramani zlínských ateliérů krátký film a pořídili bohatou fotografickou dokumentaci.\n\nTrať tvořila jednostopý okruh na trase Náměstí Práce – Cigánov – Nemocnice – Podvesná – Náměstí Práce, z kterého vedly odbočky na Lesní čtvrť a do Prštného.\nVozidla byla vybavena původně dvojjazyčnými nápisy a označením linky písmeny A, B nebo C.\n\nKonec války s sebou nesl i problémy i pro trolejbusovou dopravu ve Zlíně. Letecké bombardování Baťových závodů 20. listopadu 1944 poškodilo závodní elektrárnu, trolejové vedení linky C v úseku Náměstí Práce – Strhanec a řadu dalších zařízení, což citelně narušilo provoz. Ani osvobozování města dne 2. května 1945 se neobešlo bez škod v různých částech města. K obnovení městské dopravy v plném rozsahu došlo již 14. května 1945.\n\nPo skončení války, v letech 1949 až 1953, byly všechny tratě zobousměrněny a také se pokračovalo ve výstavbě nových úseků. Otevřeny tak byly trasy do čtvrtí Vršava (6. listopadu 1947) a také směrem do Otrokovic postupně přes Malenovice (srpen 1949) a Kvítkovice (7. listopad 1950), kde bylo na křižovatce vybudováno provizorní obratiště. Po krátkém období, když byl Zlín přejmenován na Gottwaldov, byla 12. prosince 1953 dostavěna a v celé své délce otevřena dosud nejvýznamnější trať vedoucí až do Otrokovic, a ryze městská síť tak změnila svůj charakter. Výstavba trolejbusové sítě byla ukončena roku 1957, kdy byla zprovozněna nová trať na Podhoří.\n\nNa konci 60. a na začátku 70. let prožíval místní trolejbusový provoz stagnaci, přesto však Gottwaldov, na rozdíl od dalších československých měst, neplánoval závislou trakci zrušit. V roce 1977 následovala první změna, a to zjednosměrnění některých tratí v centru. Na ni navázala v roce 1979 výstavba nového velkokapacitního obratiště Sportovní hala. O rok později, 4. září 1980, byl ještě prodloužen úsek Náměstí Práce - Podhoří na novou smyčku Podhoří blíže nově vybudovanému sídlišti. Přelomovým dnem pro historii trolejbusů ve městě se stal 1. leden roku 1983, kdy došlo k reorganizaci linkového vedení, zároveň bylo písmenné označení předěláno na obvyklejší číselné. Téhož dne byl také otevřen nový úsek Příční - Příluky.\n\n3. června 1985 byl otevřel úsek na \"Bartošovu čtvrť\" a o čtyři roky později 28. května 1989 i na velké sídliště Jižní Svahy.\n\n1. července 1991 byl ukončen provoz obratiště v ulici Padělky IX a linka č. 5, která zde zajížděla, přesunuta na smyčku Bartošova čtvrť. Obratiště sloužilo ještě několik let pro občasné manipulační přesuny vozidel, v současnosti však není využíváno. Záhy po ukončení provozu byly v tomto místě demontovány veškeré výhybky. Přesto je zde dodnes zachováno vrchní vedení, které bylo dokonce v roce 2012 rekonstruováno.\n\nNa začátku 90. let se budovaly již jen krátké úseky. Nejprve se jednalo o výstavbu odbočky na Jižních Svazích zprovozněnou 31. května 1992, vedoucí ze zastávky Slunečná na novou smyčku Jižní Svahy, Středová. Další změnou, která souvisela s budováním prvního novodobého zlínského obchodního centra Malenovice Centro, byl přesun a rozšíření trolejbusové smyčky Malenovice - ZPS a její přejmenování na Malenovice Centro. Poslední úpravou tohoto období bylo v roce 2000 prodloužení trati mezi zastávkami Slunečná a Jižní Svahy, Česká o jednu zastávku na novou smyčku Jižní Svahy, Kocanda. Kuriozitou této trati je jednak její konstantní a poměrně příkré stoupání a také fakt, že na její výstavbu byly téměř z poloviny využity původní ocelové sloupy, které zde byly osazeny již při výstavbě prvotní trati na sídliště Jižní Svahy. Původní smyčka byla záhy zrušena, ačkoliv ještě mnoho let před výstavbou nové ulice Zelinova, se zde nacházelo původní již nevyužívané betonové obratiště.\n\nV roce 1992 byl zřízen integrovaný dopravní systém, jehož páteří jsou trolejbusy. Zahrnuje dopravu ve Zlíně a železniční trať spojující Otrokovice, Zlín a Vizovice. Od konce 90. let zahrnuje i příměstské autobusové linky.\n\nV roce 2010 začaly stavební práce na nové křižovatce Antonínova v centru města, nedaleko zlínského mrakodrapu. Součástí tohoto projektu bylo také vybudování nové smyčky Antonínova, která začala vznikat v roce 2013 (ačkoliv již při vzniku samotné křižovatky byl projekt z části připraven a v místě vjezdu na dnešní smyčku také vybaven sloupy trolejového vedení) společně s výstavbou Univerzitního Centra polymerů. Důležitá infrastruktura byla dokončena během června 2014. Poslední překážkou v používání smyčky bylo již jen zprovoznění sociálního zařízení pro řidiče MHD a dokončení prací na přilehlé budově Univerzity. Smyčka byla uvedena do provozu v pondělí 1. prosince 2014.\n\nV roce 2015 mělo dojít k rozsáhlé přestavbě frekventované křižovatky s ulicemi Mostní a Březnická a k vybudování nové zastávky, která měla zkrátit docházkovou vzdálenost k Velkému kinu i Univerzitě.\n\nOd 1. dubna 2019 je v provozu trolejbusová linka číslo 5, která společně s linkou 4 zajišťuje dopravní obsluhu místních částí Štípa a Kostelec. Na linky 4 a 5 jsou nasazovány parciální trolejbusy typu Škoda 30Tr SOR.\n\nDo budoucna se uvažuje například o prodloužení tratě až k nádraží Zlín - střed od zastávky U Zámku, které by se mělo společně s navazujícím autobusovým nádražím při této příležitosti rekonstruovat. Tento úsek je od roku 2013 obsluhován novou autobusovou centrální linkou č. 38.\n\nPlány počítají také s prodloužením trolejbusové tratě do průmyslové zóny Příluky, propojení obratiště Kocanda se Středovou na Jižních Svazích, vybudování trolejbusové tratě k novému vlakovému nádraží, kde by měly trolejbusy projíždět areálem Svitu. V neposlední řadě by mělo dojít k prodloužení trolejbusových linek po nadjezd v Otrokovicích, díky tomu se podaří zavést pravidelnou trolejbusovou dopravu na Štěrkoviště s využitím parciálních trolejbusů.\n\nAčkoliv tvoří trolejbusy podstatnou část zlínské městské hromadné dopravy, ne všechny plánované trolejbusové úseky byly postaveny.\n\nNapříklad při výstavbě trati do Otrokovic bylo v plánu vybudovat trolejové vedení až na smyčku Otrokovice, Štěrkoviště. Část trasy v centru města je dokonce osazena sloupy trolejového vedení, to zde však nikdy vybudováno nebylo.\n\nDalším neúspěšným projektem byla výstavba trolejbusové dráhy v centru Zlína v ulicích Zarámí a Vodní. Téměř celý úsek je osazen sloupy trolejového vedení, ale ani zde trolejbusy navzdory stále živému plánu dopravního podniku doposud nejezdí.\n\nExistují ale i další projekty, které tentokrát zůstaly jen na papíře. Snahou bylo například zatrolejování linek vedoucích do místní části Kostelec. Za zmínku stojí také trať na Paseky, která měla být budována současně s druhou etapou výstavby trolejbusové trati na sídlišti Jižní Svahy, tedy s úsekem Slunečná – Jižní Svahy, Středová. Jednalo by se tak o několikakilometrovou odbočkou ze stávající trati na sídliště Jižní Svahy.\n\nV minulosti, kdy byla trolejbusová doprava ve Zlíně ještě ranou novinkou, se uvažovalo i o zavedení trolejbusové dopravy do okolních obcí, především Holešova a Luhačovic.\n\nVětšímu rozvoji trolejbusové sítě ve Zlíně ale v současnosti brání především trend v nasazování trolejbusů osazených pomocnými dieselagregáty do okrajových částí města. Díky tomu nyní zajíždějí takto vybavené trolejbusy například do Louk, Lužkovic nebo Želechovic.\n\nSíť tvoří přibližně 33,5 km tratí pod napětím 600 V. Základnu sítě tvoří jediná vozovna dopravního podniku, vozovna Podvesná ve Zlíně.\n\nHlavní osu sítě tvoří trasa Otrokovice, žel. st. – (smyčka Malenovice, Centro) – Malenovice ZPS – Louky, křižovatka – Prštné – Náměstí Práce – Školní – Slovenská – Příční – Příluky, téměř souběžně s železniční tratí Otrokovice – Vizovice. Síť se větví na území Zlína. U náměstí Práce k jihozápadu vychází odbočná trať do Podhoří s krátkou, ale frekventovanou odbočkou do stanice Sportovní hala. Na náměstí Práce se odděluje krátká souběžně vedoucí trať přes zastávku Náměstí Míru. Mezi náměstím Míru a náměstím Práce odbočuje trať k severu na Jižní Svahy, která končí ve smyčce Jižní Svahy, Kocanda, odbočná trať končí v zastávce Jižní Svahy, Středová. Za zastávkou Školní, resp. na souběžné trati za náměstím Míru odbočuje k severu trať přes Cigánov do zastávka Vršava. V Cigánově z ní odbočuje k východu trať přes zastávku Baťova nemocnice do zastávky Bartošova čtvrť; u vozovny Podvesná poblíž zastávky Baťova nemocnice se k ní připojuje od jihu spojovací trať od zastávky Příční na trati do Příluk. Od stanice Slovenská k jihovýchodu vede trať na Lesní čtvrť.\n\nNa některých úsecích jsou od poloviny prvního desetiletí 21. století využívány pomocné dieselagregáty současných nízkopodlažních trolejbusů. Tyto tratě tak nemají trolejové vedení. Jedná se konkrétně o úseky Lazy škola – Lesní čtvrť přes Gymnázium Lesní čtvrť (linka 3 a 13), Louky křižovatka – Louky, točna (linka 3), Příluky – Lužkovice (+ Příluky, Za Kapličkou) (linka 11) a Příluky – Želechovice (linka 12). Z legislativního hlediska se však i úseky bez trolejového vedení považují za trolejbusové tratě – mimo trolejbusovou trať nesmí trolejbus jezdit.\n\nV červnu 2019 bylo v provozu 15 trolejbusových linek:\n\nK zahájení provozu byly dodány vozy FBW-BBC a FBW-ČKD. Od konce války se v provozu vystřídaly vozy typů Vetra-ČKD, Škoda 7Tr, Škoda 8Tr, Škoda 9Tr, kloubové kooperační Škoda-Sanos 200Tr (DP Zlín byl provozovatelem největšího množství těchto vozů v Československu, ve Zlíně jezdil i prototyp pod čísly 70 a 301) a nakonec od 80. let 20. století typy Škoda 14Tr a kloubový Škoda 15Tr.\n\nNa konci roku 2004 byl vozový park obnovován nízkopodlažními trolejbusy. Nově zakoupené vozy Škoda 24Tr Irisbus zahájily provoz 1. prosince 2004 a kloubové Škoda 25Tr Irisbus pět měsíců po nich. Od května 2013 do roku 2014 bylo postupně dodáváno Škodou Electric celkem 25 nových trolejbusů typů 24Tr (6 ks s dieselagregátem), 25Tr (4 ks s dieselagregátem), 26Tr (4 ks plně klimatizované) a 27Tr (11 ks plně klimatizovaných) v hodnotě přes 320 milionů korun. Díky této dodávce trolejbusů se stal Zlín prvním městem v ČR, kde byly do provozu uvedeny trolejbusy s klimatizací salonu cestujících. V roce 2016 byly dodány dodány dva trolejbusy 26Tr s pomocným bateriovým pohonem. \n\nPrvní vůz 25Tr (č. 401) je prototypem, prvním vyrobeným vozem tohoto typu a také jediným, který má karoserii Citybus. Ve Zlíně zároveň jezdí první vyrobený trolejbus 25Tr modernější verze (karoserie Citelis 1B, č. 407) a vůbec poslední vyrobené trolejbusy typů 24Tr (č. 220) a 25Tr (č. 413). Prototypem je i trolejbus č. 271, který se stal prvním bateriovým trolejbusem 26Tr pro český trh.\n\nV majetku DSZO se nachází také historický trolejbus Škoda 9Tr, který původně jezdil v Mariánských Lázních. Ten bývá mimo jiné nasazován na mimořádnou linku Vozovna (Severní brána) - Dlouhá - Sportovní hala a zpět při dni otevřených dveří v areálu DSZO, který se koná pravidelně od roku 2004 jeden z víkendů v červnu. Vozidlo bylo v roce 2017 doplněno přívěsem Jelcz PO-1.\n\nNa konci června roku 2013 spustila DSZO zkušební projekt pokrytí jednoho trolejbusu signálem wi-fi. O dva roky později bylo bezdrátovým bezplatným internetem vybaveno devět trolejbusů.\n\n"}
{"id": "69900", "url": "https://cs.wikipedia.org/wiki?curid=69900", "title": "Agnosticismus", "text": "Agnosticismus\n\nAgnosticismus je názor, že pravdivost některých tvrzení, zejména těch, která se týkají existence či neexistence jakéhokoliv boha, se nedá prokázat ani vyvrátit a že totéž platí i pro další, zejména náboženská a metafyzická tvrzení. Agnosticismus je někdy používán k označení celkově zpochybňujícího či skeptického postoje, zvláště k náboženským otázkám. V jistém smyslu se v případě agnosticismu nejedná ani tak o světonázor či přesvědčení, jako spíše o \"určitý druh metodického přístupu\" k rozporům a vztahům mezi \"vírou\" (zvl. náboženskou) a \"věděním\" (ve smyslu vědecky prokazatelného poznání).\n\nTermín agnostik (\"„agnostic“\") začal razit poprvé Thomas Henry Huxley, slavný anglický biolog a propagátor darwinismu, v roce 1876, jeho podstatou se zabýval již od roku 1860. Způsob agnostického uvažování se však objevuje v průběhu celé historie filosofického myšlení, např. u řeckých filosofů Prótagora, Pyrrhóna a Karneada či ve védské literatuře a dalších.\n\nDíky Huxleyho aktivitě při prosazování termínu ho převzalo mnoho myslitelů, a přestože pro Huxleyho byl agnosticismus metodou, jak pohlížet na vědecká a náboženská tvrzení „zvenčí“, je dnes často chápán jako „přechodový most“, střední či „váhavá“ pozice mezi teismem a ateismem.\n\nTermín agnosticismus vznikl spojením řeckého \"záporu\" ἀ- se slovem γνῶσις (\"gnósis\" = \"poznání\"), á-gnósis tedy znamená \"nemožnost poznání\": nepoznatelnost.\n\nKonceptem agnosticismu se Huxley zabýval přibližně od r. 1860 a poprvé termín použil v roce 1876 ve svém projevu na zasedání anglické \"Metafyzické společnosti\" (\"Metaphysical Society\"), v němž popsal svou filosofii, odmítající jakoukoliv možnost duchovních či mystických poznání. Dřívější autority křesťanské církve totiž slovo \"gnósis\" používaly ve smyslu „\"duchovní poznání\"“. Agnosticismus nelze ovšem plést dohromady s náboženskými postoji, vymezujícími se proti starověkým náboženským herezím, jako byl třeba gnosticismus, Huxley používal termín v mnohem širším a abstraktnějším smyslu, chápal ho nikoliv jako víru či vyznání, ale \"jako metodu skeptického základního výzkumu, přinášejícího důkazy\".\n\nPočátkem 21. století se ve vědecké literatuře, zabývající se neurovědou a psychologií, začal objevovat termín \"„agnostic“\" ve smyslu \"„nelokalizovatelný“\". V technické, počítačové a marketingové literatuře ve stejné době získalo slovo \"„agnostický“\" význam \"„nezávislý“\" či \"„univerzální“\". Např. \"„platformě agnostický“\" je označení softwaru, který může běžet pod libovolným operačním systémem. Obdobně existuje termín \"„hardware agnostic“\" označující softwarovou platformu kterou je možné provozovat na různých typech hardwaru atd.\n\nZa základní a výchozí bychom měli brát definici otce termínu Thomase Henryho Huxleyho. Agnosticismus je totiž ostře napadán jak teisty, tak ateisty. Je proto třeba mít na paměti, že definice stoupenců obou těchto „táborů“ se od původního smyslu, tak jak jej formuloval Huxley, mohou lišit mj. i \"právě\" proto, aby se pak snadněji vyvracely.\n\n\n\n\n\n\n\nAustralský filosof a religionista Graham Robert Oppy (* 1960) uvádí dva základní typy agnosticismu:\n\nV mírném rozporu s Oppym i Huxleyem (tj. bez důrazu na důkaz), ale „lidověji“ bývá silný a slabý agnosticismus charakterizován výpověďmi:\n\nBritský biolog a evolucionista Richard Dawkins (který ovšem jinak agnosticismus kritizuje z ateistických pozic, viz níže), rozlišuje několik druhů agnosticismu a člení je dvěma způsoby:\n\nSkotský osvícenský filosof David Hume (1711–1776) tvrdil, že smysluplné výroky o universu jsou vždy podmíněny určitou mírou pochybnosti, a je skeptikem v tom smyslu, že \"nepřipouští žádnou jistotu\" v poznání předmětů zkušenosti, tedy \"v poznání předmětů, které neexistují mimo vědomí\". Hume dále tvrdí, že velká část metafyziky není věda, popírá průkaznost zázraků i autoritu Bible, kritizuje věřící jako antropocentristy a egoisty a odmítá motivy odměny a trestu v křesťanské morálce. Hume však zároveň zpochybňuje i možnost důkazu Boží \"neexistence\" a \"požaduje po vědě, aby se zabývala pouze věcmi, které je možno pokládat za evidentní\", protože jejich skutečnost je prokazována jednotnou lidskou zkušeností.\n\n Immanuel Kant (1724–1804) zdůrazňoval \"autonomii\" člověka a transcendentalismu, nezávislost vědění ve \"„světě pro nás“\" a protestoval proti \"„dogmatickému rozumu“\". Dále tvrdil, že dosavadní poznání světa se jeví jako přijímání informací o \"objektu\" (o světě), kdy \"objekt\" (věc) působí na \"subjekt\" (člověka) a tak vzniká pro člověka \"informace\". Kant tzv. koperníkovským obratem dochází k názoru, že \"aktivní je přece člověk, tedy subjekt\". Protože ve vědomí máme pak právě tolik, na kolik se ptáme (tedy objekt se nám dá natolik, nakolik jsme schopni ho vidět) – stává se objekt \"„věcí pro nás“\" (\"„Ding für Sich“\"). Objekt sám je pak \"„věc o sobě“\" (\"„Ding an sich“\") a \"„věc o sobě“\" nemůžeme vnímat ani poznávat (poznat můžeme jenom to, jak se nám věci jeví, svět jevů; \"podstatu\" věci, věc \"„o sobě“\" poznat nemůžeme).\nFrancouzský matematik, myslitel a zakladatel pozitivismu Auguste Comte (1798–1857) tvrdí, že v procesu poznání je člověk jen gnozeologický subjekt a jeho aktivita je vyloučena. Comte přejímá ze soudobé přírodovědy antiteologičnost a antimetafyzičnost a rezignuje na pátrání po tzv. prvních a posledních příčinách. Comte omezuje koncept poznání na to, co je poznatelné z hlediska empirické přírodovědy a odmítá spekulativní metafyziku i metafyzické otázky.\nThomas Henry Huxley (1825–1895) na jedné straně tvrdil: \"„Dbám, abych učil své touhy podřizovat se faktům, nikoliv abych fakta nutil být v souladu s mými touhami... Stůjte před fakty jako malé dítě, buďte připraveni vzdát se jakéhokoliv apriorního názoru, následujte přírodu, ať vás vede kamkoli, k jakýmkoli propastem. Jinak nepoznáte nic.“\"\n\nNa druhé straně Huxley prohlásil: \"„Stvoření v běžném slova smyslu je docela dobře představitelné. Nevidím nic problematického na představě, že v nějakých dávných dobách tento vesmír neexistoval a že začal existovat až (...) v důsledku vědomého rozhodnutí nějaké prehistorické bytosti. Tzv. apriorní argumenty (...) zpochybňující možnost stvořitelských činů, mi připadají zbavené jakéhokoliv racionálního základu.“\"\nRobert G. Ingersoll, americký právník, politik a uznávaný řečník ve své přednášce \"„Proč jsem agnostikem“\" v roce 1896 prohlásil: \"„Myslím, že tím nejvyšším je sama příroda, že v jejím nekonečném řetězu nemůže být žádná souvislost osamocená nebo nefunkční, že neexistuje žádná nadpřirozená moc, která by mohla odpovědět na modlitby, žádná síla, jejíž uctívání by ji mohlo o něčem přesvědčit či něco změnit, žádná síla, která by se starala o člověka.“\"\n\nIngersoll dále řekl: \"„Je tam někde Bůh? Nevím. Je člověk nesmrtelný? Nevím. Jedno ale vím jistě: žádná naděje, žádný strach, žádná víra ani žádné popírání nemohou změnit skutečnost. Je to tak, jak to je, a bude to tak, jak to být musí.“\" (...) \"„Můžeme být upřímní v přiznání, jak moc jsme neznalí. Budeme-li dotázáni, co je za horizontem známého, musíme říci, že nevíme.“\"\n\nIngersoll svůj postoj shrnuje slovy: \"„Je nádherné vědět, že alespoň v království myšlenek jste bez pout, že máte právo zkoumat všechny výšiny a hlubiny, že v žádné ze všech rozsáhlých prostor myšlení neexistují zdi ani ploty, žádná zakázaná místa ani žádné posvátné kouty.“\"\n\nEsej nositele Nobelovy ceny za literaturu Bertranda Russella \"„Proč nejsem křesťan“\", vycházející z jeho projevu v roce 1927 a později zahrnutý do stejnojmenné knihy, je považován za klasiku agnosticismu. Shrnuje Russelovy námitky proti možnosti Boží existence a následně jeho morální výhrady proti křesťanskému učení. Poté Russel vyzývá čtenáře, aby se \"„postavili na své vlastní nohy a dívali se na svět otevřeně, beze strachu a se svobodným rozumem.“\" V eseji \"„Mystika a logika\" (Mysticism and logic)\" se Russellovi „\"plně rozvinutá mystika jeví pomýlená\"“, považuje ji však pro člověka za důležitou. Ve stejném eseji zároveň odmítá evolucionismus. V roce 1939 charakterizoval v přednášce \"„O existenci a podstatě Boha“\" sám sebe jako ateistu, nicméně později, ve stejné přednášce, připouští ne-antropomorfní pojetí Boha.\n\nV roce 1947 Russell prohlásil, že se může označit za ateistu i agnostika, záleží však na kontextu. V roce 1953 v eseji \"„Co je agnostik?“\" Russell definuje agnostika takto: \"„Agnostik si myslí, že je nemožné poznat pravdu o věcech, které jsou pro křesťany důležité, jako je Bůh či příští život. A ne-li naprosto nemožné, pak zcela jistě nemožné v naší době.“\" Připouští však možnost změny přesvědčení na základě zcela průkazného osobního zážitku.\n\nRussell ve slavném „\"příkladě o čajové konvici\"“ kritizuje dogmatiky, kteří chtějí, aby jim skeptici jejich dogmata vyvraceli, místo aby je oni sami dokazovali.\n\nKlasický americký film \"Kdo seje vítr\" (\"Inherit the Wind\") natočený v r. 1960 podle stejnojmenné divadelní hry, inspirované tzv. opičím procesem, obsahuje typické argumenty agnosticismu. Státní žalobce Brady se v něm ptá obhájce a silného agnostika Drummonda: „\"Copak je možné, aby bylo vůbec něco svatého pro takového věhlasného agnostika, jako jste vy?\"“ A Drummond odpovídá: „\"Ano! Jedinečnost lidského myšlení! V dětské síle zvládnout násobilku je víc posvátnosti než ve všech vašich výkřicích: „Amen!“ „Svatá svátost!“ a „Hosana“! Myšlenka je větší monument než katedrála. A rozvoj lidského poznání je víc než zázrak s holemi změněnými v hady nebo rozestoupení vod! Darwin nás dovedl na vrchol kopce, ze kterého se můžeme ohlédnout a spatřit, odkud jsme přišli. Ale pro tento pohled, pro toto nahlédnutí, pro toto poznání musíme opustit naši víru v příjemnou poezii knihy Genesis!\"“\nAgnosticismus je kritizován jak ze strany teistů, tak ateistů, jejich argumenty často mají jen opačná znaménka. Teisté i ateisté se dokonce někdy spojují v boji proti agnosticismu. Např. britský historik a dramatik, anglikánský kněz Hugh Ross Williamson (1901–1978) „\"choval v úctě oddané zbožné věřící a oddané ateisty\"“ a „\"své pohrdání si schovával pro nanicovaté bezpáteřní tuctové lidi, kteří se plácají kdesi uprostřed\"“. Jak teisté, tak ateisté přitom nepracují s Huxleyho definicí agnosticismu jako metody, ale zásadně ho chápou jako střední pozici mezi teismem a ateismem. Teisté tak často vnímají agnostiky jako „\"slabé věřící\"“ (Tomáš Halík je označuje jako „\"něcisty\"“), zatímco ateisté jako \"nevěřící, kteří zatím ještě vše důkladně nepromysleli a jsou proto nerozhodní\".\nMnozí náboženští myslitelé zavrhují agnosticismus v jakékoliv jeho formě. Religiózní učenci největších tří tzv. abrahámovských náboženství (judaismus, křesťanství, islám) jsou si jisti možností poznání a to i tak metafyzických věcí, jako jsou Bůh a duše, protože \"lidské myšlení má dle jejich názoru též ne-materiální, duchovní složku\". Prohlašují, že „\"nemusí být schopni je vidět či se jich dotknout\"“, stejně tak, jako toho nejsou schopni v případě gravitace, entropie, rozumu nebo myšlení.\n\nNáboženští učenci, jako Laurence B. Brown, Ronald Tacelli a Peter Kreeft, tvrdí, že \"agnosticismus nebere v úvahu četné důkazy o Boží existenci, které sám Bůh vložil do procesu stvoření\". Peter Kreeft a Ronald Tacelli k tomu uvádějí 20 „argumentů“ Boží existence. Tvrdí, že agnostický požadavek na vědecký důkaz Boží existence (nejlépe laboratorně ověřitelný) je ve skutečnosti výzvou Bohu, tedy nejvyššímu bytí, aby se stal lidským služebníkem. Argumentují, že s otázkou Boha by mělo být zacházeno jinak než s ostatními poznatelnými objekty, neboť „\"se týká něčeho, co je nad námi, nikoliv pod námi\"“. Křesťanský filozof Blaise Pascal tvrdil, že i kdyby opravdu neexistoval žádný důkaz Boha, měli by agnostici zvážit argument (dnes známý jako Pascalova sázka): \"předpoklad, že Bůh existuje, má nekonečně vyšší hodnotu, než předpoklad, že neexistuje, a tak je bezpečnější „vsadit si“ na Boží existenci\".\n\nPodle Josepha Ratzingera, pozdějšího papeže Benedikta XVI., je agnosticismus, konkrétně silný agnosticismus, \"úvaha limitovaná a protiřečící si v tvrzení, že síla rozumu vede k poznání pravdy vědecké, ale nikoliv již pravdy duchovní či filosofické\". Vyloučení náboženství a etiky z myšlení podle něj vede k nebezpečným patologickým změnám ve vědě i náboženství a v důsledku toho k lidským i ekologickým katastrofám. „\"Agnosticismus,\"“ řekl Ratzinger, „\"je vždy jen plodem odmítnutí poznání, které bylo člověku nabídnuto. (...) Možnost poznat Boha existovala vždycky.\"“ Pro Ratzingera je agnosticismus volbou pohodlí, pýchy, dominance a užitku před pravdou a je v přímém protikladu k postoji co nejhorlivěji uplatňovat sebekritiku, pokorně naslouchat celku jsoucna, korigovat své vědecké metody a být ochoten dojít k očištění skrze pravdu.\n\nPodle některých teologů \"ve skutečnosti není agnosticismus prakticky možný\", neboť člověk může žít pouze tak, jako kdyby Boha nebylo („\"etsi Deus non daretur\"“) nebo tak, jako že Bůh je („\"etsi Deus daretur\"“). Tito učenci míní, že každý den v lidském životě je nenávratným krokem ke smrti, a tak \"nerozhodnost, zda je či není Bůh\", kterého vidí jako vše zahrnující podstatu, účel a smysl života, \"je vlastně rozhodnutím se pro ateismus\".\n\nNěkteří křesťané také tvrdí, že agnostik „\"je zvyklý pokládat sebe sama za měřítko všech věcí, svou vlastní zkušenost (včetně zkušenosti s fungováním vlastního rozumu) za jediný způsob poznání a svůj subjektivní obraz světa za jediný přijatelný\"“. Dovozují, že jeho tzv. „serióznost“ či „intelektuální poctivost“ mu brání brát vážně vlastní „\"tušení „něčeho za (nad) tím vším“, tedy něčeho svrchovaně významného\"“ a proto se zdráhá „\"opustit svou pozici, která má značnou setrvačnost\"“ a učinit rozhodující krok směrem k víře.\n\nStoupenci hnutí Hare Kršna kritizují agnosticismus proto, že „\"z malých částí poznání, které jsou verifikovány na základě smyslově-racionálním (...) se usuzuje na celek, konečné poznání, které je kvůli metodě dosažení sebe sama jaksi mlhavé a ve své podstatě neurčité (...) zatímco poznání ve védské tradici je sestupného, deduktivního a nespekulativního charakteru. Ze znalosti celku usuzuji na jeho části. Celkem ve védské tradici je Bůh, jenž je definován jako Absolutní Pravda. Metodou poznání je dotazování se na Absolutní Pravdu, která byla vyjevena před milióny let a tradovala se ústním podáním z učitele na žáka, což pokračuje dodnes.\"“\nMarxisté vždy odmítali agnosticismus zcela zásadně, počínaje již Marxovou a Engelsovou kritikou Huma a Kanta a následně Leninovou kritikou moderního agnosticismu. Pro marxisty „\"podstata poznání spočívá v odrážení objektivního světa ve vědomí člověka\"“, vědecké poznání je pak „\"odraz skutečnosti, teoretické přetvoření objektivní reality ve vědomí lidí\"“. Pohyb poznání od jevů k podstatě věcí probíhá podle slov Lenina „\"od živého nazírání k abstraktnímu myšlení a od něho k praxi – taková je dialektická cesta poznání pravdy, poznání objektivní reality\"“. Agnosticismus je podle marxistů v rozporu s vědeckým světovým názorem, objektivní pravdou a materialistickou dialektikou.\n\nNěkteří ateisté tvrdí, že „\"agnosticismus je vnitřně rozporný, protože přesvědčení o nepoznatelnosti světa je nepochybně výsledkem nějakého poznání\"“, a že „\"má také velmi nebezpečné etické konsekvence – napomáhá všem totalitním režimům\"“.\n\nZřejmě nejvýraznější současný obhájce ateismu a bojovník proti teismu (odmítající toleranci k náboženství) Richard Dawkins tvrdí, že \"agnostici se dopuští logické chyby, když otázku Boží existence řadí do kategorie PAP\", neboť hypotézám Boží existence a neexistence přisuzují stejnou pravděpodobnost, zatímco \"pokud by ji zařadili do kategorie TAP a zvážili by vědeckou pravděpodobnost obou hypotéz, museli by se stát prakticky ateisty\". Dawkins uvádí jako příklad parodické náboženství uctívající \"Létající špagetové monstrum\", jehož příslušníci, \"pastafariáni\", v červnu 2005 v USA formálně zažádali, aby byl špagetový monsterismus vyučován jako další rovnocenný názor. Dle Dawkinsova názoru pravděpodobnost existence špagetového monstra (Russelovy čajové konvice, jednorožce, rusalek) není stejná jako pravděpodobnost jejich neexistence a totéž platí pro Abrahámovského Boha. Tím považuje Dawkins agnosticismus za chybný v samé jeho podstatě.\n\n\n"}
{"id": "69901", "url": "https://cs.wikipedia.org/wiki?curid=69901", "title": "Panteismus", "text": "Panteismus\n\nPanteismus nebo pantheismus (řec. (\"pan\") = vše a (\"theos\") = bůh) je filosofický či světový názor, založený na přesvědčení, že všechno, co jest, tvoří jeden celek, který je božské povahy. Podle toho, jak se tato povaha chápe, může být panteismus blízký spíše náboženství, anebo naopak ateismu.\n\nSlovo panteismus má sice stejný původ jako slovo pantheon (soubor bohů, uctívaných v nějaké kultuře), obsahově s ním však nesouvisí.\n\nSlovo pantheismus patrně poprvé použil irský osvícenec John Toland roku 1720 v polemice se Spinozou, jako teoretický či světový názor je však mnohem starší. Panteistické myšlenky se vyskytují už v nejstarší řecké filosofii, v křesťanské i ve východních tradicích a u mnoha novověkých filosofů. Pro pochopení panteismu je důležité postavit jej vedle náboženských směrů, vůči nimž se vymezuje a proti nimž se staví. Starověký a patrně i buddhistický panteismus se vymezuje proti polyteismu „přírodních“ náboženství, který uctívá různá božstva a božské síly, ty jsou však imanentní součástí celku světa a tudíž podléhají například osudu.\n\nProti tomu \"starověký panteismus\" zdůrazňuje jednotu veškerenstva, které není jen souhrnem jsoucen, neboť mu vládne společný a božský řád Vesmíru, jímž se má řídit i člověk. V tomto smyslu pak výroky, že „Bůh je vše“ a „Vše je Bůh“, nejsou tautologie, neboť vyzvedají celkovost jsoucího i jeho závaznost. Naopak v některých moderních formách panteismu se tvrdí, že celek jsoucího (Vesmír či příroda) je v sobě uzavřený a ontologicky úplný, protože však zahrnuje i člověka, nemá smysl hovořit o nějaké závaznosti. O takovém panteismu říká Arthur Schopenhauer, že je ve skutečnosti ateismem a pojmu panteismus zneužívá.\n\nMonoteistická náboženství také odmítají starší polyteismus, celek jsoucího je však podle nich podřízen radikálně transcendentálnímu a osobnímu Bohu, který se od něho zásadně liší, je jeho původcem a často také cílem. I pro monoteistická náboženství tvoří tedy celek jsoucího jakousi jednotu, kterou však Bůh přesahuje a kromě toho se vůči lidem projevuje jako svrchovaná „osoba“, lidskému chápání dostupná jen tam, kde sama jedná a zjevuje se či „mluví“.\n\nPřes tyto dvě zásadní odlišnosti – Boží transcendenci a Boží vůli či osobu – se v Bibli i v křesťanství najde mnoho výroků, které by se daly chápat panteisticky. „Nenaplňuji snad nebe i zemi? je výrok Hospodinův“ (Jr 23,24). „Neboť v něm (tj. Bohu) žijeme, pohybujeme se, jsme“, říká Pavel z Tarsu (Sk 17,28). „Ty totiž nejsi ničím obsažen, sám však obsahuješ všechno“ (Anselm z Canterbury) a Tomáš Akvinský vysvětluje: „O tělesných věcech se říká, že jsou v něčem jako obsahujícím, duchovní věci však obsahují ty, v nichž jsou – tak jako duše obsahuje tělo. Tak i Bůh je ve věcech jako obsahující věci, nicméně (...) se říká, že všechno je v Bohu, nakolik je on sám obsahuje.“ Podobné výroky lze najít i u mystiků.\n\nZa průkopníka novověkého panteismu se často pokládá Spinoza, který v „Etice“ napsal slavnou větu „Bůh čili příroda“ (\"Deus sive natura\") a „Mimo Boha žádná substance nemůže ani být, ani být myšlena“. K tomu je však třeba dodat, že latinské „natura“ zde neznamená hmotnou přírodu, nýbrž podstatu a Spinoza sám v dopise napsal, že „Pokud se někteří domnívají, že chci dokázat jednotu Boha a přírody (kterou chápou jako jistou hmotu nebo tělesnou látku), úplně se mýlí.“ Spinozovi totiž patrně šlo právě o to, zdůraznit nesamostatnost smyslového světa a jeho závislost na Stvořiteli, jehož jsou věci pouhými „mody“. Boha si podle něho také nelze představovat jako osobu, podobnou člověku. Tento názor se někdy nazývá panenteismus (z řec. \"pan-en-theó\", vše v Bohu).\n\nExistují však různé interpretace Spinozovy metafyziky a někteří badatelé považují Spinozu za klasického představitele panteismu. Tak soudili Josef Tvrdý i profesor Drtina, jenž konstatoval, že \"„Spinozův názor světový je monismus a pantheismus\".\" Profesor Rast napsal: \"„Spinoza učí jednoznačnému panteismu. Bůh je »natura naturans«\" [příroda tvořící], \"mody jsou »natura naturata«\" [příroda vytvářená], \"avšak v základě je všechno jedno.\"\n\nDle profesora Röda \"„»Příroda« a »Bůh« jsou u Spinozy synonyma\",\" i když ovšem \"„přírodou nerozuměl jen materiální skutečnost, ale skutečnost obecně včetně jejího duchovního aspektu.\" „V rámci Spinozových předpokladů pochopitelně nelze vážně mluvit o tom, že by Bůh stvořil svět, protože vše, co existuje, je v Bohu, stejně jako je Bůh ve všem...\".\" Problém vzniku věcí statický panteismus Spinozův jednoduše pomíjí.\n\nProfesor Muller konstatoval: \"„Spinozův Bůh venkoncem není transcendentní a »jiný«. Bůh je příroda sama... /.../ Jedinečná nekonečná příroda neboli Bůh tak může být pochopena dvěma způsoby: buď jako jeden Bůh a jako »natura naturans«, anebo jako nekonečný řád konečných věcí a jako »natura naturata«\".\" Ve Spinozově myšlení neexistuje prostor pro osobního Boha a náboženské přesvědčení o nesmrtelnosti duše považoval za iluzi.\n\nMezi panteisty se obvykle počítá například Giordano Bruno, Johann Wolfgang von Goethe, Georg Wilhelm Friedrich Hegel, mnozí romantici, ale také Friedrich Nietzsche, Ernst Haeckel, Carl Gustav Jung nebo Albert Einstein. Počítá se k němu také řada moderních hnutí jako New Age.\n\nPanteismus je individuální postoj a nevytváří žádné rituály ani náboženská společenství. Skutečným rozlišovacím znakem však nakonec není teoretický názor, nýbrž to, zda a jak se tito lidé cítí vázáni k určitému jednání a jak chápou svoji odpovědnost.\n\n\n\n"}
{"id": "69903", "url": "https://cs.wikipedia.org/wiki?curid=69903", "title": "Zimní olympijské hry 2002", "text": "Zimní olympijské hry 2002\n\nXIX. zimní olympijské hry 2002 se konaly v únoru 2002 v Salt Lake City ve Spojených státech. Zúčastnilo se jich 78 zemí, premiéru na zimní olympiádě měly Hongkong, Kamerun, Nepál, Tádžikistán a Thajsko. Poprvé od roku 1948 byl na program zařazen skeleton. Byla to první olympiáda, při které byl ve funkci předsedy MOV Jacques Rogge. Hry měly rekordní rozpočet, v přepočtu čtyřicet miliard korun.\n\nO pořadatelství Salt Lake City se rozhodlo na zasedání Mezinárodního olympijského výboru v Budapešti 16. června 1995. Poraženými protikandidáty byly Östersund (Švédsko), Sion (Švýcarsko) a Québec (Kanada). Později vyšlo najevo, že hlasování bylo ovlivněno úplatky, v důsledku skandálu odstoupilo deset členů MOV.\n\nMaskoty her byli Powder (zajíc měnivý), Copper (kojot prérijní) a Coal (medvěd baribal). Oficiální písní byla skladba LeAnn Rimes „Light the Fire Within“.\n\nHymnu Spojených států amerických zazpíval Mormonský chrámový sbor. Olympijský oheň zapálili členové hokejového týmu USA, který vyhrál na ZOH 1980 (Zázrak na ledě). Ve vypjaté atmosféře po teroristických útocích 11. září 2001 se americký prezident George W. Bush odchýlil od tradiční formule a zahájil hry ve jménu „hrdého, vděčného a rozhodného národa“. \n\nV české výpravě bylo 76 sportovců. Aleš Valenta vyhrál soutěž v akrobatických skocích, Kateřina Neumannová skončila třetí v běhu na lyžích na 15 km volnou technikou. Po diskvalifikaci ruských závodnic kvůli dopingu obdržela Neumannová dodatečně dvě stříbrné medaile: za 15 km volně a za stíhací závod 5+5 km.\n\n\n"}
{"id": "69904", "url": "https://cs.wikipedia.org/wiki?curid=69904", "title": "Okres Turčianske Teplice", "text": "Okres Turčianske Teplice\n\nOkres Turčianske Teplice je jedním z okresů Slovenska. Leží v Žilinském kraji, v jeho jižní části. Na severu hraničí s okresem Martin, na jihu s okresem Žiar nad Hronom v Banskobystrickém kraji. Jeho východním sousedem je okres Banská Bystrica a západním okres Prievidza\n"}
{"id": "69905", "url": "https://cs.wikipedia.org/wiki?curid=69905", "title": "Lamia", "text": "Lamia\n\nLamia či Lamie může znamenat:\n\n\n\n\n\n\nVýraz „lamia“ je součástí různých vědeckých názvů, především z oblasti zoologie:\n"}
{"id": "69909", "url": "https://cs.wikipedia.org/wiki?curid=69909", "title": "Steven Adler", "text": "Steven Adler\n\nSteven Adler (* jako Michael Coletti; 22. ledna 1965, Cleveland, Ohio) je americký bubeník. V letech 1985-1990 působil v rockové kapele Guns N' Roses, odkud byl v roce 1990 vyhozen, neboť kvůli drogové závislosti nebyl schopen dokončit nahrávání desek \"Use Your Illusion I\" a \"Use Your Illusion II\". V kapele jej poté nahradil Matt Sorum, ex-bubeník kapely The Cult. V devadesátých letech pokračovaly jeho problémy se závislostí na heroinu, které vyústily až v mozkovou mrtvici, která poškodila jeho hlas. V současnosti se své závislosti zbavil a hrál na bicí v kapele Adler's Appetites níž absolvoval i světové turné. V roce 2011 založil novou kapelu Adler se členy skupiny Lynam, s kapelou pak vydal v roce 2012 album Back From the Dead. V roce 2010 byl jedním z hudebníků kteří se podíleli na Slashově solo albu Slash.\n\nZ kapely byl v roce 1990 vyhozen kvůli drogové závislosti, nebyl schopen dokončit nahrávání desek \"Use Your Illusion I\" a \"Use Your Illusion II\". Poslední písní co s kapelou nahrál (dokonce až na pošedesáté) byla ve studiu Civil War (ta se také s jeho bicími dostala na album) poslední písní co hrál s kapelou živě byla na festivalu Farm Aid IV píseň ´´Down on the Farm´´ kterou pak kapela vydala na album The Spaghetti Incident? kde ji ale hrál již Adlerův náhradník Matt Sorum. Album také odkazuje právě na Adlera který spolu s Rosem po sobě kdysi na jedné akci házeli špagety.\n\nPo odchodu z GN´R v roce 1991 oživil zhruba na rok kapelu Road Crew kterou kdysi měl se Slashem, spolu se členy skupiny Vain.\n\nV letech 1997 - 1998 hrál na bicí v kapele BulletBoys.\n\nV roce 2003 založil kapelu Suki Jones, později známou jako Adler's Appetite. S kapelou vystupovali jako hosté dokonce i ex-pistolníci Slash či Gilby Clarke. Kapela vydala 2 EP.\n\nRoku 2011 založil novou kapelu Adler se členy skupiny Lynam, s kapelou pak vydal v roce 2012 album Back From the Dead a v současnosti pracuje na další desce která měla vyjít už roku 2016.\n\nPři příležitosti uvedení kapely do Rock and Roll Hall of Fame v roce 2012 se vrátil do kapely, ale jen se Slashem, Duffem, Mattem Sorumem a nenominovaným nicméně se také účastnícím se - Gilbym Clarkem. Axl Rose, Izzy Stradlin a Dizzy Reed se akce účastnit odmítli, nicméně Axl a Dizzy účast zvážili. Zpěv tak nakonec obstaral Myles Kennedy z Alter Bridge a Slashovy kapely SMKC.\n\nV roce 2016 uvedl že měl zájem se do kapely vrátit i za horších podmínek než měli Axl Rose, Slash a Duff McKagan (na rozdíl od Izzyho Stradlina) ale po poranění zad mu právě McKagan řekl že s ním nepočítají. Nakonec Adler s kapelou občas vystupuje (poprvé s Axlem od roku 1990, se zbytkem kapely od vstupu do Rock N' Rollové síně slávy v roce 2012) a hrává s ní písně z alba Appetite for Destruction Out ta Get me a My Michelle.\n\n\n\n\n\n"}
{"id": "69936", "url": "https://cs.wikipedia.org/wiki?curid=69936", "title": "Vznášedlo", "text": "Vznášedlo\n\nVznášedlo je dopravní prostředek pohybující se na vzduchovém polštáři těsně nad vodní hladinou nebo povrchem Země. Vzduchový polštář je vytvářen proudem vzduchu, který je dmychadly vháněn pod vznášedlo otvory ve dně trupu. Většina vznášedel má po celém obvodu pružnou manžetu, která se naplňuje vzduchem a brání rychlému unikání vzduchu vháněného pod vznášedlo. Díky tomu vzniká pod vznášedlem trvalý přetlak, který udržuje celý stroj nad hladinou či pevninou. Pohyb vznášedlům zajišťují mohutné vrtule, které bývají instalovány v zadní části stroje.\n\nVětšímu rozšíření vznášedel však v minulosti bránily jejich vysoké provozní náklady (obrovská spotřeba paliva) a často dost omezený dosah. Vývoj moderních pohonných jednotek o vysokém výkonu při nižší spotřebě paliva a rozsáhlé využití nových lehkých materiálů (hlavně kompozitů) při jejich výrobě ovšem vede ke snižování celkových provozních nákladů.\nNa přelomu 60. a 70. let probíhaly ve Francii pokusy s vlakem pohybujícím se na vzduchovém polštáři. Osobní vůz projektu Aérotrain, vyvíjený pod vedením Jeana Bertina, dosáhl průměrné rychlosti 417,6 km/h a maximální 430 km/h. To je dosud rychlostní rekord vozidel pohybujících se na vzduchovém polštáři.\n\nVojenské vznášedlo je vždy plně obojživelné a často silně vyzbrojené. Může aktivně působit z nepřipravených postavení na pláži a velmi rychle se přibližovat k cíli bez ohledu na stav moře, přílivu i pobřeží. Protože není vůbec ponořeno pod hladinou, je prakticky nezranitelné klasickými podvodními zbraněmi, jako jsou akustické či magnetické miny nebo torpéda.\nNejrozsáhlejší flotilu vznášedel má v současné době americké námořnictvo, které má ve výzbroji přes 90 výsadkových vznášedel typu \"LCAC (Landing Craft Air Cushion)\" postupně zaváděných do služby v letech 1984 až 1997. Tato vznášedla mohou přepravovat náklad až do hmotnosti 60 tun (při přetížení až 75 tun). LCAC má po celém obvodu typickou pružnou manžetu, která mu dovoluje rychlý a hladký pohyb i na souši s terénními překážkami až do výšky 120 cm.\nNáklad je přepravován v otevřeném nezastřešeném nákladovém prostoru. Kvůli obrovskému hluku však v něm nelze přepravovat osoby. Proto je nezbytnou výbavou každého vznášedla speciální modul pro transport osob PTM (Personnel Transport Module), který pojme až 180 plně vyzbrojených námořních pěšáků nebo 108 lůžek pro raněné se zdravotnickým personálem či nejrůznější náklad o objemu do 19,4 m. Modul PTM je sestavován z dílů, jejichž jednotlivá hmotnost nepřevyšuje 75 kg. Díky tomu může modul PTM sestavit 12 osob během 4 hodin. Sestavený modul PTM je vybaven vlastním osvětlením, kvalitním ventilačním zařízením i komunikačním systémem. Všechna americká vznášedla vybavená modulem PTM nesou označení \"MCAC (Multipurpose Craft Air Cushion)\". Od poloviny 90. let 20. století jsou pro LCAC k dispozici výkonné systémy pro zneškodňování min. Jedná se o tažená odminovací zařízení pro vrtulníky Sikorsky MH-53E Sea Dragon a výbušné odminovací systémy určené k ničení min nakladených na plážích a v mělkých pobřežních vodách.\nVznášedla LCAC lze přepravovat v dokovém prostoru vrtulníkových výsadkových plavidel třídy USS Tarawa a USS Wasp.\nMimořádně velký význam přikládalo výsadkovým vznášedlům námořnictvo bývalého Sovětského svazu. Vývoj výsadkových vznášedel větších rozměrů začal již kolem roku 1964 a v roce 1970 bylo postaveno první výsadkové vznášedlo - Projekt 1232, které dokázalo přepravovat 2 střední tanky T-55 / T-62 s asi 200 vojáky nebo 4 lehké plovoucí tanky PT-76 s 50 vojáky nebo až 60 tun různých zásob.\n\n\n"}
{"id": "69978", "url": "https://cs.wikipedia.org/wiki?curid=69978", "title": "Estonština", "text": "Estonština\n\nEstonština (estonsky \"eesti keel\") je jazyk baltofinské větve ugrofinských jazyků. Estonština je příbuzná s finštinou a vzdáleně také s maďarštinou. Do skupiny ugrofinských jazyků patří také několik malých jazyků, například livonština, karelština, laponština, marijština a další. Estonština není příbuzná s jazyky sousedních národů (ruštinou, lotyštinou, švédštinou), které patří do indoevropské jazykové rodiny.\n\nEstonsky mluví přibližně 1,15 milionu lidí, jejichž většina (asi 1 100 000) žije v Estonsku. Estonština je jediným úředním jazykem v Estonsku a jedním z dvaceti tří úředních jazyků Evropské unie.\n\nJedním z charakteristických rysů estonštiny je trojí délka hlásek: krátká, dlouhá a předlouhá. Těchto různých délek nabývají nejen samohlásky, ale i souhlásky.\n\nNejstarší doložený výskyt estonského slova se datuje do 8. století n. l., kdy kněz Aethicus Ister ve svém díle Cosmographia zmínil ostrov Taraconta (Tharaconta). Jde pravděpodobně buď o označení celého Estonska nebo jeho největšího ostrova Saaremaa. Jméno \"Taraconta\" lze vyložit jako spojení slov \"Taara\" a \"kond\". Taara byl zřejmě jedním z nejdůležitějších bohů starých Estonců a přípona \"-kond\" (staroestonsky \"-konda\") v estonštině označuje skupinu lidí, např. \"perekond\" je „rodina“, anebo územní jednotku, např. \"maakond\" je „provincie, kraj“. „Taraconta“ tak mohlo být označením Estonců jako „uctívačů boha Taary“ nebo estonského území jako „země boha Taary“.\n\nVíce písemných záznamů o vývoji estonštiny se dochovalo z 13. století. Například latinsky psaná kronika \"Heinrici Chronicon Livoniae\" popisující křížové výpravy německých a skandinávských křižáků proti Estoncům již obsahuje slova a části vět v estonštině.\n\nV důsledku křížových výprav se na území dnešního Estonska a Lotyšska usadila dolnoněmecká šlechta a měšťané. Přestože v průběhu následujících 700 let se na tomto území střídala období různé cizí nadvlády (dánské, polské, švédské, ruské), nejsilněji estonštinu ovlivnily dolní němčina a horní němčina a také místní dialekty baltské němčiny, které se z nich vyvinuly.\n\nPrvním souvislým estonským textem je rukopis \"Kullamaa\" z let 1524–1528. Jde o jedenáct dochovaných stránek luteránského katechismu, které obsahují dvě modlitby – Otčenáš a Zdrávas Maria – a vyznání víry.\n\nPrvní estonské gramatiky a slovníky byly sestaveny v 17. století v němčině a latině. Autorem první z nich byl v roce 1637 německý farář Heinrich Stahl. Od té doby do současnosti se rozvíjí také literatura v estonštině, ačkoliv až do poloviny 18. století o status spisovné estonštiny bojovaly dvě jazykové varianty, severní (okolí Tallinnu) a jižní (okolí Tartu) estonština. V roce 1739 byl vydán první úplný překlad Bible do estonštiny. Vzhledem k tomu, že šlo o severní estonštinu, získala tato jazyková varianta dominantní postavení. Druhým důvodem úpadku jižní estonštiny bylo vypálení Tartu v roce 1708 během války mezi Švédy a Rusy a následná deportace jeho obyvatel do Ruska.\n\nV období národního obrození v polovině 19. století dochází k prudkému rozvoji estonštiny, která se z jazyka rolníků stala jazykem kultury. Estonština se začala používat také ve vědě. Karl August Hermann v roce 1884 vydal první gramatiku estonštiny psanou estonsky, což hrálo významnou roli při její standardizaci.\n\nBěhem prvních desetiletí 20. století si estonské vzdělané vrstvy určily za cíl rozvoj estonštiny jako evropského kulturního jazyka. Důležitou roli v tomto úsilí měl Johannes Aavik, který se snažil o to, aby literární jazyk byl bohatší a krásnější. Vycházel při tom z finštiny a estonských nářečí, ale vytvářel také umělá slova a tvary. Dalším významným průkopníkem v oblasti jazyka byl Johannes Voldemar Veski, jenž se zaměřil na standardizaci terminologie. Jeho největším přínosem je standardizace přípon, kterými se odvozují estonská slova.\n\nDůležitou roli při utváření spisovného jazyka měly také normativní slovníky. První takový slovník estonštiny byl vydán v roce 1918.\n\nV období sovětské okupace v letech 1940–1991 se standardizace jazyka a přísné dodržování pravidel staly způsobem národního odporu. Používání estonštiny bylo jedním z nejsilnějších projevů národní identity. Estonština přečkala rusifikaci také díky tomu, že sovětské úřady nezakázaly její používání ve vědě, veřejném životě ani ve školství.\n\nOd 90. let 20. století dochází k uvolnění jazykových norem a začínají se opět objevovat různé sociolekty a jazykové varianty estonštiny. Současná spisovná estonština je založena převážně na nářečích severní estonštiny. Druhým jazykem, kterým se na území dnešního Estonska mluvilo, byla jižní estonština. Z jižní estonštiny se do současnosti dochovalo několik nářečí, která jsou foneticky a gramaticky odlišná od spisovné estonštiny. V posledních letech 20. století však začalo obrození jižní estonštiny na základě nářečí Võro.\n\n1. května 2004 se estonština stala jedním z tehdy dvaceti úředních jazyků Evropské unie.\n\nEstonština používá upravenou latinku. Abeceda obsahuje 32 písmen, přesně v následujícím pořadí:\n\nPísmena C, F, X, Y se vyskytují pouze v cizích slovech.\n\nEstonština používá fonematický a morfematický pravopis, stejně jako čeština. Proto je její výslovnost relativně jednoduchá, protože „co vidíme, to vyslovujeme“. Psaná podoba nicméně nerozlišuje dlouhou a předlouhou výslovnost hlásek a není také označena palatalizace (měkčení). Některé psané tvary se stále píší historickým pravopisem, přestože výslovnost je jiná. Většina Estonců například nevyslovuje počáteční hlásku „h“.\n\nPřízvuk v estonštině je s několika málo výjimkami na první slabice (stejně jako v češtině), častý je vedlejší přízvuk na lichých nekoncových slabikách.\n\nSamohlásky jsou v estonštině velmi důležité. Je jich devět (u, o, a, õ, ü, ö, ä, e, i) a tvoří celkem 36 dvojhlásek. Některá slova obsahují pouze samohlásky, např. \"öö\" („noc“), nebo \"ei\" („ne“).\n\nNa rozdíl od některých jiných ugrofinských jazyků spisovná estonština ani většina estonských nářečí nezná pravidlo vokálové harmonie. Podle tohoto pravidla by se ve slově měly vyskytovat buď jen předopatrové samohlásky (ä, ö, ü) nebo jen zadopatrové samohlásky (a, o, u). Pravidlo vokálové harmonie nicméně platí v nářečí võro (například \"küla\" ve spisovné estonštině a \"külä\" ve võrštině).\n\nSouhláskové shluky jsou v estonštině neoblíbené, zejména na začátku slov. Většina souhláskových shluků se objevuje v přejatých slovech.\n\nTypologicky estonština představuje přechodnou formu mezi aglutinačním a flektivním jazykem. Jak syntax, tak slovní zásoba byly značně ovlivněny němčinou. V estonštině neexistuje člen určitý ani neurčitý.\n\nV estonštině dochází k celé řadě hláskových změn, a to buď kvantitativních (rozdíl v délce hlásky) nebo kvalitativních (záměna jedné souhlásky za druhou).\nKvantitativní změny se u samohlásek týkají většinou záměny mezi dlouhými a předlouhými. U souhlásek jde obvykle o různé záměny všech tří délek.\n\nPřehled možných kvalitativních změn:\n\nKaždé slovo, které se dá skloňovat či časovat, má v estonštině kmen zakončený samohláskou (např. jää- - led). Některá mají navíc tzv. zkrácený kmen, bez samohlásky:\n\nOhebná slova mohou mít kmen buď ve slabém nebo silném stupni. Síla kmene se určuje podle druhu změny, kterou prodělává. Jde-li o kvalitativní změnu, silný je kmen, který je delší, hláskově různorodější. Je-li změna kvantitativní, za silný kmen se považuje tvar s delší formou hlásky.\nV silném stupni se může objevit plný i redukovaný stupeň, ve slabém pouze redukovaný.\n\nPodstatná a přídavná jména ani zájmena nemají gramatický rod. Všechna jména se skloňují podle 14 pádů. Jsou to nominativ, genitiv, partitiv, illativ, inessiv, elativ, allativ, adessiv, ablativ, translativ, terminativ, essiv, abessiv a komitativ. Pádové koncovky se často užívají k vyjádření gramatických vztahů, jež se v češtině vyjadřují předložkami (v, do, z, na atd.).\nSkloňování se v jednotném a množném čísle neliší tolik jako v češtině. S výjimkou několika pádů (nominativ, genitiv, partitiv, illativ) užívá plurál stejné koncovky jako singulár, pouze před ně přidává -de-, -te-, -e-, -i- nebo -u- , [*] záleží na skloňovacím vzoru.\nKomparativ (2. stupeň) se tvoří přidáním koncovky \"-em\", superlativ (třetí stupeň) přidáním koncovky \"-im\".\n\nVšeobecná deklarace lidských práv.\n\n\n"}
{"id": "69979", "url": "https://cs.wikipedia.org/wiki?curid=69979", "title": "Obouruční meč", "text": "Obouruční meč\n\nObouruční meč (popřípadě dvouruční meč) je mohutná sečná a bodná zbraň, používaná v období pozdního středověku a raného novověku. Tyto meče se používaly většinou jako výzbroj strážců význačných osob.\n\nMeče tohoto typu se počaly objevovat v druhé polovině 15. století. Jejich čepel dosahovala délky od 1 až po 1,3 metru, výška jílce se pohybovala okolo 45 centimetrů, takže celý meč dosahoval délek od 1,5 do 1,8 metru.\n\nObouruční meč se objevuje v různých zemích od 15. (Švýcarsko) do 17. století, jeho neslavnější éra pak spadá do začátku 16. století. Po roce 1515 začíná být z výzbroje lancknechtských jednotek stahován. Před začátkem 17. století se meč dostává do výzbroje gard a později ho v armádách nosí už jen čestná stráž provázející prapor.\n\n"}
{"id": "69980", "url": "https://cs.wikipedia.org/wiki?curid=69980", "title": "Československý odboj (1939–1945)", "text": "Československý odboj (1939–1945)\n\nČeskoslovenský odboj (1939–1945), zvaný též druhý československý odboj, bylo odbojové hnutí, které se začalo formovat bezprostředně po německé okupaci Čech a Moravy a založení Slovenského státu v březnu 1939 a skončil s porážkou nacistického Německa a osvobozením posledních částí Československa v roce 1945. Dělí se na „domácí“ (působící na území Protektorátu Čechy a Morava a Slovenského státu před jeho osvobozením Spojenci) a „zahraniční“ (působící v zahraničí). Domácí odboj se dělí na „komunistický“ (k největší aktivizaci došlo až v roce 1941) a „demokratický“. Zahraniční odboj pak je dělen na „východní“ (1. československý armádní sbor, 1. československá smíšená letecká divize v SSSR) a „západní“ (československé vojenské pozemní jednotky na Západě, československé perutě v RAF), podle zaměření se potom dělí na politický a vojenský.\n\nZmíněná rozdělení však nemohou být brána jako definitivní, neboť jedinci z řad komunistů se přidávali v rozporu s oficiální linií strany k odboji proti nacismu již v roce 1939 a někteří příslušníci zahraničního odboje válčili na obou frontách. V době komunistického Československa byl význam západního a demokratického odboje minimalizován a jeho účastníci pronásledováni a vězněni. Význam komunistického a části východního odboje byl oproti tomu zveličován (např. tvrzeními, že komunisté vzdorovali nacistické okupaci od počátku), přesto byla v období 50. let i řada účastníků východního odboje vězněna.\n\nOd jarních měsíců roku 1939 odešlo mnoho (zejména mladých) lidí do zahraničí, aby mohli bojovat proti Německu. 17. října 1939 vznikl v Paříži Československý národní výbor v čele s Edvardem Benešem, který se stal reprezentantem československé emigrace. Beneš se snažil, aby demokratické státy anulovaly Mnichovskou dohodu.\n\nPo pádu Francie se přesunul do Londýna, kde vznikla československá exilová vláda. V čele exilové vlády stál prezident, jímž byl Edvard Beneš, předsedou vlády byl monsignor Jan Šrámek, dále byla zřízena státní rada, ve funkci parlamentu. Tyto orgány byly již v roce 1940 uznány prozatímně, roku 1942 hlavními velmocemi definitivně, přičemž byly odvolány podpisy Francie a Velké Británie pod Mnichovskou dohodou. Londýnské československé ministerstvo národní obrany provádělo řídící a organizační činnost jednak ve vztahu k odboji v protektorátu, jednak zastřešovalo zahraniční bojová uskupení československých vojenských jednotek.\n\nKomunistické zahraniční centrum odboje sídlilo v Moskvě. V jeho čele stáli Klement Gottwald, Rudolf Slánský, Ján Šverma a Václav Kopecký. Až do přepadení SSSR nacistickým Německem 22. června 1941 byla tato skupina spíše v exilu, protože Stalin i Kominterna považovali střetnutí evropských států za válku imperialistickou a odmítali jakoukoliv podporou odboje proti Německu. Od druhé poloviny roku 1941 však došlo k její aktivizaci, přičemž plnila podobné úkoly jako londýnská vláda, avšak její zaměření bylo na československé jednotky v Sovětském svazu a na československý domácí komunistický odboj proti okupaci.\n\nSoučástí domácího odboje bylo několik odbojových skupin. Již krátce po Mnichovské dohodě se začala vytvářet odbojová skupina Politické ústředí, která vycházela z toho, že dříve či později bude okupován i zbytek Československa.\n\nDalší skupinou byl Petiční výbor Věrni zůstaneme (PVVZ), který byl pokračováním Výboru pro pomoc demokratickému Španělsku z poloviny třicátých let a navazoval na petiční akci Věrni zůstaneme z května 1938 v době první mobilizace. Organizace byla složena z významných osobností a sympatizantů levice ze sociální demokracie a národních socialistů. Bývalí českoslovenští vojáci založili v březnu 1939 Obranu národa (ON). Na počátku roku 1940 bylo vytvořeno Ústřední vedení odboje domácího (ÚVOD), které si vytyčilo za úkol sjednocení domácího odboje a koordinaci akcí.\n\nDále byly založeny skupiny Přípravný revoluční národní výbor, Rada tří, Zpravodajská brigáda, Sokolská revoluční rada a mnoho menších odbojových hnutí s regionálním významem. Po přepadení Sovětského svazu v červnu 1941 se aktivizoval i komunistický odboj, který již od srpna roku 1939 vydával ilegální Rudé právo. V létě 1941 bylo vytvořeno II. ilegální vedení KSČ v čele se Zikou. Na Moravě vzniklo zemské vedení KSČ, které vydávalo ilegální noviny Hlasy z podzemí, od října roku 1942 Moravskou rovnost. Ilegální noviny a časopisy, mezi něž patřil Český kurýr, V boj, tzv. Detektivky (tiskoviny maskované přebalem laciných detektivních románů) a další vydávaly všechny složky odboje. Domácí odboj organizoval a prováděl všechny formy odporu proti německé okupační moci, přičemž byl několikrát oslaben zásahem německých bezpečnostních složek, průnikem konfidentů gestapa či vyhlášením stanného práva a s ním spojeného teroru.\n\nPolitické cíle demokratického odboje po skončení války se lišily v podstatě jen v míře důraznosti. Nikdo se nechtěl vrátit k systému parlamentní demokracie první republiky, aniž by odmítal masarykovské principy. Šlo zejména o myšlenku obnovy původních hranic Československa, vládu Národní fronty bez opozice, bezpečnostní napojení na Sovětský svaz, vyhnání části kolaborujících nebo všech českých Němců, levicová sociální orientace.\n\nKomunistická část odboje žádný vlastní program neměla, neboť se ideově řídila směrnicemi Komunistické internacionály. Potýkala se také s problémem vyrovnání se s paktem o neútočení Ribbentrop-Molotov. Teprve později vzniká programový koncept o přípravě socialistické revoluce v obnoveném státě.\n\nS rozbitím Československa došlo 14. března 1939 k vytvoření formálně samostatné Slovenské republiky, která však reálně spadala mezi satelity nacistického Německa. U většiny Slováků, kteří si v prvních letech existence nového státu plně neuvědomovali omezenou míru jeho suverenity, vzbuzovalo vytvoření Slovenského státu zesílenou národní hrdost. Většinové ztotožení slovenské společnosti s novým režimem pak zajistila hospodářská konjunktura způsobená německými vojenskými zakázkami a s tím spojené zlepšení sociálních podmínek značné části místního obyvatelstva.\nVýše zmíněné důvody z počátku značně oslabovaly opozici luďáckého režimu. Přesto se proti Slovenskému státu postupně profilují jeho domácí odpůrci. Přirozenými nepřáteli zdejšího klerofašistického režimu byli slovenští komunisté, příslušníci evangelických církví, příznivci znovuobnovení jednotného Československa a židé. Část nespokojených Slováků navíc zamířila do exilu, kde po vypuknutí války spolu se slovenskými krajany často vstupovali do československých jednotek budovaných v zahraničí. Odboj na území Slovenského státu zesílil po napadení Sovětského svazu v roce 1941. Teprve tehdy se obyvatel prostřednictvím přídělového systému dotkly válečné útrapy, na východní frontě utrpěly slovenské jednotky nezanedbatelné ztráty a režim instruovaný nacisty zostřil perzekuci svých odpůrců a také přikročil k deportacím Židů. Významně se na aktivizaci odboje na Slovensku podílely velké porážky Osy v roce 1943.\n\nTaké na Slovensku lze odbojové skupiny rozdělit na demokratické a komunistické. Mezi nejvýznamnější nekomunistické se řadily skupiny Jána Ursínyho, Jána Lichnera, Vavro Šrobára, Jozefa Lettricha či skupina Flóra, v níž působila Květoslava Viestová. Z představitelů komunistického odboje lze uvést Karola Šmidkeho, Gustáva Husáka, Laca Novomeského, Júlia Ďuriše nebo Ľudovíta Benadu. Významný krok pro slovenský odboj představovalo uzavření Vánoční dohody na konci roku 1943, které znamenalo sjednocení zdejších odbojových skupin a vytvoření Slovenské národní rady.\n\nSlovenská národní rada v koordinaci s ilegálním Vojenským ústředím, jež se vytvořilo na velitelství slovenské záložní armády v Banské Bystrici okolo podplukovníka Jána Goliana, pak začala s přípravou ozbrojeného povstání, které by svrhlo luďácký režim. Povstalci napojení na londýnskou vládu počítali s otevřením karpatských průsmyků na východním Slovensku před postupující Rudou armádou. Zvýšená aktivita místních partyzánů však vyprovokovala německé orgány k předběžnému zásahu. Německé jednotky začaly s obsazováním Slovenska a Slovenské národní povstání proto muselo vypuknout předčasně. Přestože se do něj zapojilo na 60 000 slovenských vojáků a 18 000 partyzánů a povstalci mezi srpnem a říjnem 1944 krátce ovládali většinu středního Slovenska, lépe vyzbrojené německé oddíly tuto vzpouru potlačily a přeživší povstalci byli zatlačeni do hor. Odzbrojení východoslovenských divizí navíc znemožnilo otevření průsmyků sovětům a Rudá armáda spolu s 1. československým armádním sborem musela před přechodem na Slovensko vybojovat bitvu o Dukelský průsmyk.\n\nPo porážce povstání se luďácký režim spolu s německými oddíly obrátil proti domácímu obyvatelstvu. Na teroru, vypálení mnoha slovenských vesnic a usmrcení více jak pěti tisíc místních, se podílely i oddíly Hlinkových gard. Část partyzánů se proto ze slovenského území stáhla na Moravu a podpořila tak zdejší sílící partyzánský odboj.\n\nPartyzánské hnutí v českých zemích v období německé okupace 1939–1945 se stalo jednou ze složek českého protinacistického odboje. Stejně jako všeobecný odboj, tak i partyzánský odboj se dělí na komunistický a nekomunistický. Komunistický odboj organizovala v prvních letech okupace samotná KSČ, avšak postupem času se stával stále více závislý na Sovětském svazu – a to jak materiálně, tak politicky. Naproti tomu nekomunistický odboj, který zastřešovala odbojová centrála Ústředního vedení domácího odboje, úzce spolupracoval s Londýnem a byl prakticky řízen a podporován londýnskou exilovou vládou. I když mezi těmito složkami odboje vznikala určitá forma kooperace a spolupráce, jednalo se o dvě samostatné a nezávislé součásti odboje.\n\nV letech 1939–1941 se o partyzánském odboji dá mluvit velmi stěží. Zprávy z úřadoven gestapa hovořily o narůstání počtu zmetků, o poškozování strojů, dopravních prostředků a zařízení, o zadírání ložisek na železničních vagónech a přeřezávání brzdových hadic, ale jednalo se o sabotáže, které prováděli občané, kteří žili běžným životem a prováděli odbojovou činnost takříkajíc „při zaměstnání.“\nKoncem léta 1941 byly uskutečněny první výsadky čs. vojáků ze Sovětského svazu na Moravu (např. výsadek Aroš), avšak tyto skupiny byly záhy zlikvidovány gestapem. V dubnu 1941 zahájilo londýnské MNO první vlnu výsadků z Anglie. Prvním výsadkem byla neúspěšná operace Benjamin. Následovaly např. výsadky Percentage, Silver A, Silver B, Anthropoid, Zinc, Out Distance, Bioscop, Bivouac, Steel, Operace Intransitive, Tin a řada dalších. Úkoly těchto skupin se lišily; od diverzních (např. atentát na Heydricha výsadku Anthropoid), přes úkoly zpravodajské, sabotážní, spojové či kurýrní. Avšak i ony byly gestapem většinou rozbity. Úspěchy zaznamenaly až skupiny vysazené v druhé polovině války.\n\nPrvní partyzánské skupiny (např. Zelený kádr, Jiskra) začaly vznikat v druhé polovině roku 1942, přičemž činnost většiny z nich byla soustředěna na Moravě. Do těchto oddílů přicházeli zejména lidé, kteří se museli skrývat před nacisty, či uprchlí sovětští váleční zajatci. Další partyzánské skupiny vznikly v roce 1943, na což gestapo reagovalo reorganizací vedoucích služeben v Praze a v Brně, kde vznikla oddělení IV, která byla rozdělena na příslušné referáty (např. IV 2b 1 – partyzáni a parašutisté, IV 2b 2 – zpravodajská poznávací služba atd.). K rozbití odbojových skupin používalo gestapo různé metody, z nichž snad nejúčinnější byl průnik českých konfidentů do jejich organizace a následné pozatýkání a popravy. Partyzánské skupiny využívaly zejména hornatého a lesního terénu Hostýnských vrchů, Oderských vrchů, Beskyd, Českomoravské vrchoviny, Rožmitálska, Příbramska, Podbrdska aj.\n\nRoku 1944 došlo ke zřetelnému rozmachu partyzánských oddílů, přičemž výsadky byly uskutečňovány jak z východu, tak ze západu. Od dubna do července 1944 bylo na území Protektorátu vysazeno devět skupin z Anglie (Calcium, Barium, Sulphur, Chalk, Clay, Carbon, Spelter, Potash, Glucinium), které měly vytvářet bojové skupiny a kádr pro připravované povstání.\n\nNejznámějšími partyzánskými oddíly na území Čech a Moravy byly skupina Sever, Dr. M. Tyrš, Srp a kladivo, Rudá stráž, Jan Kozina, Jan Žižka, brigáda Jana Husa, Jermak aj. Za této situace gestapo zdokonalovalo svou činnost a „přitvrzovalo“ v různých opatřeních na potlačení partyzánské činnosti.\n\nNa přelomu října a listopadu 1944 působily na Moravě speciální bezpečnostní jednotky (ZbV-Kommando), jejichž úkolem bylo vedení boje proti partyzánům a parašutistům. Řada jejich příslušníků měla zkušenosti z bojů proti partyzánům ve Francii či Jugoslávii. Přes tato opatření se podařilo dominantní partyzánské skupině na Moravě, oddílu Jana Žižky, provádět stále více bojových akcí (přepadávání četnických stanic, protektorátních budov a institucí, přepady nacistických stráží, diverze zaměřené na komunikace a spoje). 16. listopadu 1944 zahájily nacistické jednotky na východní Moravě protipartyzánskou operaci „Tetřev,“ která spočívala v uzavření oblasti a pročesávání terénu. Její výsledek byl tristní, takže po týdnu byla akce odvolána.\n\nNacisté však zahájili další vlnu teroru a perzekuce proti civilnímu obyvatelstvu. Pro výstrahu byli veřejně na místě popravováni nejen lidé, kteří partyzánům pomáhali, ale i lidé, u nichž bylo pouhé podezření z podpory partyzánských oddílů. Díky tomu, že protipartyzánský boj na východní Moravě vázal značné síly okupantů, došlo v samém závěru roku 1944 k nárůstu partyzánských skupin na Českomoravské vrchovině. V prosinci roku 1944 sem ze Slovenska přešla sovětská skupina Zarevo, což byla zvláštní jednotka plnící kontrarozvědné úkoly. Rozmach partyzánského hnutí znamenal i to, že velitelé jednotlivých skupin navazovali mezi sebou kontakty a koordinovali svoji činnost.\n\nPočátkem roku 1945 ukázali nacisté svoji moc, když se jim za pomocí konfidentů gestapa podařilo paralyzovat některé partyzánské skupiny. Přes tyto dílčí problémy však již byl odboj natolik silný, že jej to zřetelně nepoškodilo. V únoru a březnu dochází k ofenzivnímu nástupu partyzánů a k provádění dalších výsadků ze zahraničí (například Platinum). Zatímco západní odboj se spíš soustředil na vytváření podmínek pro celonárodní povstání, úkolem komunistického odboje bylo usnadnění postupu Rudé armády a rychlé osvobození republiky.\nProzápadně orientovaná organizace Rada tří usilovala o jednotné vedení domácího odboje, avšak partyzánské hnutí zůstalo orientováno na dvě základní skupiny („východní“ a „západní“), které však spolu v závěru války úzce spolupracovaly. Během dubna 1945 se v českých zemích rozpoutal ozbrojený boj, který v mnoha místech (zejména na Moravě) přecházel v partyzánskou válku. Začala zejména bitva o koleje, na což 10. 4. 1945 reagoval i nacistický polní maršál Keitel, který žádal K. H. Franka, aby byl bezpodmínečně udržen provoz na železnicích v týlu skupiny armád „Mitte.“\n\nPřesto byly stále přepadávány německé kolony, byly vypouštěny pohonné hmoty z cisteren, vykolejovány vlaky, vyhazovány mosty. Dokonce onoho 10. dubna byla vyhozena důležitá železniční trať Brno–Jihlava, která nebyla až do konce války opravena. Při této akci byl vyhozen do povětří německý vojenský transport, při kterém zahynulo nebo bylo zraněno téměř 200 osob. Od poloviny roku 1944 do konce války bylo partyzány v protektorátu provedeno více než 300 útoků na železniční tratě. Kromě diverzních akcí na kolejích byly přepadávány nacistické posádky, muniční sklady, vojenské objekty, bylo přerušováno elektrické a telefonní a telegrafní vedení. 19. dubna 1945 nacisté vydrancovali a vypálili obec Ploština a její obyvatele za podporu partyzánů zaživa upálili. O čtyři dny později postihl stejný osud obec Prlov, kde ten den zahynulo 18 lidí a pět dalších zemřelo v souvislosti s další akcí SS na Vařákových pasekách v katastru obce Lačnov 1. května 1945.\n\nDne 1. května 1945 vypuklo v Přerově i na jiných místech květnové povstání, které bylo řízeno odbojovými skupinami a kterého se v masovém měřítku zúčastnily i partyzánské oddíly. Byl ztěžován ústup nacistickým jednotkám, přerušováno spojení, stavěny zátarasy, na střední Moravě nefungovala elektřina. Byl znemožněn odvoz cenného materiálu a strojů z českých továren do Německa (plán ARLZ).\n\nPartyzáni vázali i část represivních sil, které byly určeny na potlačování povstání v Praze i v jiných městech. V této pro nacisty bezvýchodné situaci stále ještě docházelo k brutalitě a teroru vůči civilnímu obyvatelstvu, přičemž stačil jen náznak podezření ze spolupráce s partyzány. 5. května byla dokonce srovnána se zemí moravská obec Javoříčko a všichni muži byli zastřeleni. O den později obklíčilo německé vojsko obce Zlatníky a Dolní Břežany a povraždili muže, kteří byli přítomni. V Psárech u Jílového bylo postříleno a ubito 11 mužů jako pomsta za to, že se německá vojska zdržela při odstraňování záseků, které postavili partyzáni. Vraždění bezbranných civilistů v souvislosti s odbojem a partyzánským bojem pokračovalo v posledních dnech války na mnoha dalších místech. V samém závěru války docházelo i k otevřeným bojovým střetnutím partyzánských skupin s německou armádou (Podkrkonoší, Českomoravská vysočina, jižní Čechy).\n\nPokud porovnáme partyzánskou válku v Čechách a na Moravě s partyzánským odbojem v jiných zemích, pak se nám může jevit tento odpor v globálu druhé světové války jako zanedbatelný. Problémem našeho území bylo, že zde nešlo vytvořit partyzánské oblasti a kraje, jako v Bělorusku, na Ukrajině či v Jugoslávii. Na území Protektorátu (tedy bez pohraničních oblastí současného Česka) byl nedostatek souvislých zalesněných ploch, dále zde byla hustá síť komunikací a možnost soustředění okupačních jednotek ve více oblastech. Z těchto důvodů docházelo k zakládání menších oddílů, které měly za úkol zejména diverzní akce a jinou odbojovou činnost. Přesto se jednalo o významnou složku odboje, která se dokázala postavit okupační moci a která přispěla k urychlení osvobození naší vlasti.\n\n\n\n"}
{"id": "69981", "url": "https://cs.wikipedia.org/wiki?curid=69981", "title": "Václav Pačes", "text": "Václav Pačes\n\nVáclav Pačes (* 2. února 1942 Praha) je český biochemik, vysokoškolský pedagog, v letech 2005–2009 předseda Akademie věd České republiky. Mezi roky 2010–2012 byl předsedou Učené společnosti České republiky. Býval též předsedou dozorčí rady ČEZ, a. s.\n\nVystudoval biochemii na Přírodovědecké fakultě Univerzity Karlovy v Praze. V Ústavu molekulární genetiky Akademie věd České republiky studuje strukturu genomů.\n\nJeho skupina patřila mezi první, které přečetly úplnou dědičnou informaci nějakého organismu (1986). Objevil enzym zapojený do katabolismu rostlinného hormonu cytokininu. Je spoluautorem prvního českého syntetického genu. Publikoval více než 100 původních prací a podílel se na 5 knihách. Popularizuje svůj obor v tisku, rozhlase, televizi a na internetu.\nMezi jeho působiště patřily Yaleova univerzita, univerzity v Chicagu, Seville a v Bristolu, Ústav aplikované biochemie v Japonsku. Na Vysoké škole chemicko-technologické v Praze (VŠCHT) přednáší molekulární genetiku a genové inženýrství. Na této vysoké škole obdržel v roce 2012 čestný doktorát.\n\nV březnu 2005 zvolen předsedou Akademie věd České republiky, když nahradil Helenu Illnerovou. V roce 2009 tuto funkci opustil a vystřídal jej Jiří Drahoš.\n\nV říjnu 2006 byl zmíněn jako možný kandidát na předsedu úřednické vlády, která by dovedla Českou republiku k předčasným volbám. Občas byl zmiňován jako možný kandidát pro prezidentskou volbu v roce 2008.\n\nPředsedal též komisi pro posouzení energetických potřeb ČR. Jednalo se o politicky ožehavé téma, neboť vláda se v koaliční smlouvě zavázala nestavět další jaderné elektrárny a respektovat územní limity těžby uhlí v severních Čechách. Pačes i další členové komise přiznali, že čelí silným tlakům rozmanitých zájmových skupin. Svá doporučení komise zveřejnila počátkem července 2008.\n\nBýval též předsedou dozorčí rady ČEZ, a. s.\n\n\n\n"}
{"id": "69995", "url": "https://cs.wikipedia.org/wiki?curid=69995", "title": "Ragusa", "text": "Ragusa\n\nRagusa je italské město na Sicilíi a správní centrum územně-administrativní jednotky Volné sdružení obcí Ragusa. Město bylo v roce 1693 zničeno silným zemětřesením, po něm bylo přebudováno a z té doby pochází mnoho barokních památek.\n\nV roce 2002 byla Ragusa spolu s dalšími sedmi sicilskými městy Caltagirone, Katánie, Militello in Val di Catania, Modica, Noto, Palazzolo a Scicli zařazena mezi kulturní památky světového dědictví UNESCO pod souhrnným názevem „pozdně barokní města v údolí Val di Noto“.\n\n\"Počet obyvatel\"\n\n"}
{"id": "69999", "url": "https://cs.wikipedia.org/wiki?curid=69999", "title": "Faraon", "text": "Faraon\n\nFaraon (ve starší literatuře také někdy farao) je titul používaný pro starověké vládce Egypta v hebrejském a později i v řeckém prostředí. Dnes je toto slovo široce používáno právě díky použití v bibli a u řeckých a římských autorů; obvyklý originální egyptský titul byl nisut-bitej, pod vlivem řečtiny překládaný jako „král Horního a Dolního Egypta“.\n\nSlovo pochází z egyptských slov per aa (pr ˤɜ) – „velký dům“, tedy „královský palác“. Už v nejstarších pramenech má „palác“ také význam slova „vláda“ a stylizované znázornění průčelí paláce, serech, je používáno jako výsostný symbol pro zápis králova jména; později se toto spojení stalo neoficiálním titulem krále jako označení zastávaného úřadu. První doložené použití obratu v tomto významu se týká Thutmose III. z 18. dynastie, před kartuší se zapsaným královským jménem se poprvé objevuje za 22. dynastie.\n\nV literatuře (zejména starší) se uvádí, že faraoni byli pokládáni za potomky bohů a tedy také bohy. Tato interpretace se ovšem ve světle nových pramenů ukazuje jako zjednodušená. Dnes v egyptologii převažuje názor, že Egypťané své panovníky chápali jako bytosti dvojí podstaty – božské i lidské současně (tak to vyplývá například z Naučení Amenemheta I. synovi nebo z Loajalistického naučení, významných literárních děl z žánru Knih moudrých rad do života z doby 12. dynastie). Božství krále bylo dáno především božstvím jeho úřadu – věčné královské moci.\n\nEgyptský král tedy byl výjimečnou bytostí – jako jediný mohl přirozeně a sám ze své podstaty jako syn boha (nejobvykleji boha slunce, ale i jiných) pobývat ve společnosti bohů a v kultické sféře mu proto byla přisuzováno božství, jako individuální bytosti však patrně nikoli. Egypťané nejspíše svého panovníka chápali jako reprezentaci božského principu v lidském světě, jeho jakési manifestační zpřítomnění.\nS tím patrně souvisí způsob, jakým sami Egypťané svého panovníka s bohy spojovali: za života jej vždy důsledně označovali jako \"nefer neter\", zatímco bohové byli titulováni jako \"aa neter\" – \"„velký bůh“\". Termín \"nefer\" může být přeložen různými způsoby – jako „krásný“, „dobrý“, „dokonalý“, ale také jako „mladý (= mladší)“ (tak termín překládá egyptolog Jaromír Málek. Přestože překlad tohoto označení jako \"„mladší bohové“\" nedosáhlo v egyptologii širšího uznání, jeho důsledné používání poukazuje pro moderního člověka sice obsahově prozatím ne zcela srozumitelně, ale naprosto zato nepochybně, na významový posun chápání podstaty božství ve vztahu k panovníkům oproti bohům samotným.\n\nZ důvodu svého božského původu také král teoreticky vystupoval jako jediný obřadník v rámci chrámového rituálu. Kněží jednotlivých chrámů byli králem jmenováni jako jeho zástupci a mohli jím být také odvoláni – byli tedy v podstatě státními úředníky. Ostatně až do doby Nové říše v Egyptě neexistovalo (snad s výjimkou zádušních kněží) profesionální kněžstvo a služby v chrámech se panovníkovým jménem ujímali místní významní hodnostáři z titulu svých správních funkcí. Stejně tak byl chrámový majetek plně v králově moci a panovník jím mohl z titulu své božské podstaty alespoň teoreticky disponovat podle své libosti.\n\nV průběhu vývoje docházelo od Nové říše k proměnám těchto představ směrem k posílení autonomie chrámů a jejich personálu – vyvrcholením bylo ustavení Amonova království v Horním Egyptě po zániku 20. dynastie. Zůstávaly nicméně stále živé a jednotliví panovníci jich podle svých možností a se střídavými úspěchy aktivně využívali ještě v ptolemaiovské době.\n\nV počátečních obdobích starověku užíval panovník jediné jméno zapisované do tzv. serechu, rámečku v podobě stylizovaného paláce s opevněným průčelím. To panovníka identifikuje jako toho, kdo sídlí v paláci (eventuálně v pevnosti), tedy jako toho, kdo drží moc. Nad serechem bývá zobrazen sokol boha nebes a vládce země Hora, což znamená, že král byl pojmenováván jako „Hor XY“. Byl pokládán za vtělení tohoto boha, který byl panovníkovým ka. Po doplnění počtu královských jmen bylo toto jmého (v egyptologii označované jako tzv. Horovo jméno) uváděno jako první v pořadí.\n\nVývoj královské titulatury byl uzavřen v době Střední říše, od kdy se její plná podoba sestávala z celkem pěti jmen uvozených výhradními znaky vypovídajících o králově podstatě. Tato jména pěti různými aspekty vyjadřovala dva základní principy ideologie královské moci: jednak božskou roli krále a její vztah k lidské přirozenosti konkrétniho nositele titulů, jednak princip duality Egypta sjednocením dvou jeho částí (tj. Horní a Dolní země) pod vládou jednoho panovníka. Poslední dvě jména byla zapisována do dvou tzv. kartuší. Ta se objevuje na přelomu 3. a 4. dynastie, kdy je v ní poprvé zapsáno tzv. trůnní jméno krále Huneje a o něco později rodné jméno jeho nástupce krále Snofrua. Úplná královská titulatura se ovšem využívala jen zřídka, byla vyhrazena zejména pro sakrální sféru.\n\nZ celého mnohojmení o povaze královské moci a jejím vývoji v představách Egypťanů nejnázorněji vypovídá tzv. trůnní jméno, o něž byla královská titulatura rozšířena ještě v době 1. dynastie. V pozdějších dobách se stalo čtvrtým v pořadí. Právě pod ním byl panovník uváděn v úředních dokumentech a byl tak znám svým poddaným. Toto jméno je přesněji označováno jako nisut-bitej a psáno hieroglyfy pro ostřici a včelu, které byly heraldickými symboly Horního a Dolního Egypta. To reflektuje překlad titulu do řečtiny zdůrazňující mocensko-politické postavení krále v podobě překladu „král Horního a Dolního Egypta“. Ten ovšem v sobě obsahuje nepochopení egyptských představ o povaze panovnické moci. Druhá část titulu \"bitej\" totiž znamená osobní, lidskou přirozenost krále, zatímco první část složeniny \"nisut\" odpovídá božské přirozenosti, která je v nitru panovníka. To znamená, že titul vyjadřuje nikoli dualitu politickou, ale náboženskou: deklaruje podvojnou přirozenost královské moci odpovídající emanaci božského přítomné v dočasném lidském rozměru.\n\nIan Shaw k tomu poznamenává, že „titul \"nisut\" zřejmě vypovídal o neměnnosti božského krále (téměř odpovídal samotné královské hodnosti). Výraz \"bitej\" naopak popisuje současného pomíjivého držitele královské hodnosti: jednoho konkrétního vládnoucího krále v omezeném úseku času. Každý král v sobě tudíž nesl kombinaci božského a smrtelného.“\n\nPodstatným rysem královské titularury je, že jména (především jméno \"nisut-bitej\", ale platí to i pro ostatní) vyhlašovala určitý ideologický kontext vlády konkrétního panovníka. Ve skutečnosti v sobě obsahovala jména bohů, používala jejich mytologických a teologických souvislostí (jde v podstatě o věty náboženské povahy, které je třeba číst, a to za použití gramatických pravidel egyptštiny) a jejich prostřednictvím nastiňovala politický program vlády. Jan Assmann upozorňuje na to, že trůnní jména „tradičně obsahovala výpověď o slunečním bohu Reovi, a představovala tak něco jako zásadu, které se měl král držet a která měla období jeho vlády zajistit požehnání slunečního boha.“ Změna některého ze jmen jednoho a téhož krále v průběhu jeho vlády nebo jiné pozměnění panovnické titulatury proto vždy poukazuje na významnou změnu politických či ideologických představ. Dokládá to například titulatura panovníka Peribsena: původně užíval Horovo jméno Sechemib, ale pro zápis nového jména v serechu použil jako titul jméno nikoli boha Hora, ale boha Sutecha, jeho mytologického protivníka, nebo titulatura panovníka Chasechemueje (v překladu „Obě mocnosti se zjevují v záři“), který po změně jména z Chasechem (v překladu „Mocnost se zjevuje v záři“) pro zápis nového v serechu použil jako titul jména obou bohů.\n\nDalším příkladem použití tohoto principu může být titulatura panovníka Tutanchamona: levá kartuše obsahuje páté královské jméno (tj. jméno Syn Reův) zpravidla uváděné jako „Tutanchamon“, které v souvislosti s odklonem dvora od Achnatonovy náboženské reformy nahradilo předchozí „Tutanchaton“. Doslova ji lze přečíst jako \"„Živá podoba Amona, vládce jižního Iunu (= Vesetu)“\", což je chápáno jako výpověď vztahující se k nositeli jména, tedy ke králi, stejně tak lze ovšem text číst jako výpověď o bohu Amonovi: \"„Amon – žijící socha, vládce jižního Iunu“\", přičemž zmínka o kultovním obrazu by mohla být jednoznačným přihlášením se k předamarnským náboženským tradicím a přídomek „vládce Iunu“ lze chápat jako opisné označení slunečního boha Rea, s nímž by tak Amon byl ztotožněn. Celek jména by tak mohl být odmítnutím reformy Tutanchamonova předchůdce a vyjádřením nově pojaté Amonovy teologie vznikající jako reakce na ni. Tyto významové posuny, k nimž standardně dochází při překladech staroegyptských textů a které starověkým Egypťanům nevznikaly, samozřejmě znesnadňují naše pochopení významu královských jmen jednotlivých panovníků.\n\nCelkově panovník používal pět formálních titulů uváděných příslušnými výsadními hieroglyfickými znaky předcházejícími jednotlivým jménům (podle pořadí):\n\n- Horovo jméno v serechu, jímž byl ztotožňován s bohem Horem,\n\n- jméno Obě paní, které jej spojovalo s ochrannými bohyněmi Horního a Dolního Egypta v podobě supice Nebchet a kobry Vadžet,\n\n- jméno Zlatý Hor, jehož význam není prozatím jasný,\n\n- tzv. trůnní jméno, tedy nisut-bitej (doslova „patřící rákosu a včele“) uváděné v první kartuši, které snad kromě výše uvedeného významu dostalo sekundárně i politický význam reflektovaný řeckým překladem „král Horního a Dolního Egypta“. Mohl by to dosvědčovat fakt, že za znaky uvádějící toto jméno byl obzvláště v době Nové říše, ale i dříve, býval připojován (někdy jím byly dokonce nahrazovány) opis „pán Obou zemí“,\n\n- jméno Syn Reův uváděné ve druhé kartuši, které se objevuje v době 4. dynastie za panovníka Rachefa a spojuje krále se slunečním bohem Reem. Šlo o osobní jméno panovníka, které měl od svého narození ještě jako soukromá osoba. Zdá se, že v pozdější době toto jméno vykazuje charakter jakéhosi jména rodového, typického pro určitou královskou dynastii nebo její část. V 11. dynastii to bylo jméno Mentuhotep, ve 12. jména Amenemhet a Senusret, ve 13. jméno Sobekhotep, v 18. jména Amenhotep a Thutmose, ve 20. dynastii jméno Ramesse. Zejména v době pozdní Nové říše bylo spojováno s pseudotitulem \"„pán (slunečních) horizontů“\".\n\nPříkladem základní části královské titulatury může být jméno Thutmose III. V hieroglyfickém zápisu: | \nG16-V29-M23-t-i-i-N5:Z1-W19-m-p*t:N1-S42\nG8F9:F9-D44:N28-Z3\nM23:X1-L2:X1<--N5-Y5-L1-->\nG39-N5<--G26-F31-S29-nfr-L1-->\nO10-V30:t-Aa15:I9-D28:t-O49:O49:O49-U6-M17-M17\n\nV překladu: \"„Hor ´Mocný býk vycházející v záři ve Vesetu´, Obě paní ´Trvalé královské vlády jako Re na nebesích´, Zlatý Hor ´Mocné síly a posvátných diadémů´, Patřící rákosu a včele ´Trvalé je to, co povstalo z Rea (= Mencheperre)´, Syn Reův ´Zrozený Thovtem (= Thutmose) – Krásné podoby´, Miláček Hathory, Paní tyrkysu“\"\n\nVedle oficiálních titulů existovala řada dalších formálních označení (tzv. pseudotitulů), která sice netvořila pravidelnou součást úplné královské titulatury, ale mohla ji doplňovat, případně nahrazovat některé její části. Vedle už zmíněných titulů „dobrý bůh“ a „pán Obou zemí“ to mohlo být označení překládané jako „pán (slunečních) horizontů“ nebo „pán (královských) diadémů“ (doslova \"„pán objevování se (v záři)“\"). Není možné říci, podle jakého pravidla Egypťané rozhodovali jednou o použití tradičního zápisu jména a jindy o použití zápisu pozměněného, je ale pravděpodobné, že pseudotituly postupně získávaly oficiální charakter. Například v době Achnatonově, která je ve svých důsledcích pro pohled Egypťanů na vztah krále a bohů pokládána za přelomovou, byl po znacích královského jména nisut-bitej jako doplnění zpravidla uváděn titul „pán Obou zemí“, po něm pro tuto dobu specifické označení „žijící pravdou“ a teprve poté první kartuše. V Tutanchamonově hrobce nelze nalézt ve způsobu zápisu panovníkova jména s pseudotituly žádnou pravidelnost: při jediném zápisu obou kartuší jim bezprostředně předcházejí tradiční znaky, ale samostatný zápis první kartuše se jménem \"Nebcheprure\" (druhá se jménem \"Tutanchamon\" na nápisech není na rozdíl od některých z předchozích královských hrobek nikde zapsána samostatně) je variabilní. Délka nápisů mohla být limitována velikostí místa jim vyhrazeného vedle vyobrazení, nejčastěji zvolenými tituly předcházejícími královskému jménu jsou označení „dobrý bůh“ a „pán Obou zemí“ v kombinaci s jinými. Jednou je použit titul „král a pán Obou zemí“ a také složité označení:\n\nR8-nfr-V30:N16:N16-V30:N28:Z2-<-ra-xpr-Z2:V30->-X8-S34-I10:X1:N17-V28-N5-V28\n\nv překladu: \"„Dobrý bůh, pán Obou zemí, pán horizontů ´Re je pán forem, které povstaly´ (= Nebcheprure)“\" s následujícím přání dlouhého života. Různé kombinace titulů jsou také na předmětech z Tutanchamonovy hrobky. Proto pro tuto dobu nelze z použití jednotlivých pseudotitulů usoudit na jednoznačná pravidla. Nápisy v královských hrobkách 20. dynastie, přestože obsahují i tradiční způsoby zápisu, ovšem už preferují podle všeho ustálené používání titulu \"„pán horizontů“\" jako náhrady znaků pro jméno Syn Reův a titulu „pán Obou zemí“ znaků pro jméno nisut-bitej.\n\nKromě pseudotitulů samozřejmě existovala i další neformální označení užívaná v běžnějších nebo soukromých dokumentech, která se objevují i bez uvedení jména krále: např. „král“, „veličenstvo“ a další.\n\nZa královskou titulaturu mohla být připojována řada dovětků odkazujících na zvláštní spojení krále s některými bohy (např. „milovaný Amonem“, „milovaný Hathorou“) a obsahující přání zdaru panovníkovi, například přání zpravidla překládané jako „nechť je živ, zdráv a svěží“ nebo přídomek „obdařený věčným životem“.\n\nV běžnějším zkráceném záznamu byl panovník uváděn posledními dvěma jmény zapisovánými do dvou kartuší (eventuálně pouze jménem čtvrtým v jedné kartuši). Kromě toho se vžila celá řada nepřímých způsobů, jimiž byl panovník označován. Tato označení (např. \"„miláček bohů“\", \"„mocný býk“\") dnes znějí výhradně opisně, nicméně pro starověké Egypťany měla náboženský a mytologický kontext, který rozhodně nebyl pouze metaforou.\n\nStarověký Egypt je v souvislosti s výše nastíněný chápáním panovníka v literatuře charakterizován jako polobožské království, jehož autorita jako instituce zůstala po více než tři tisíciletí prakticky nezpochybněna.. Jeho základní ideologickou myšlenkou byl formální vztah mezi Egyptem (a tedy egyptským státem, zajišťujícím v osobě panovníka náboženský kult) a jeho bohy. Bohové prostřednictvím svého stvoření světa (přesněji Egypta jako zosobnění celého světa) vtiskli všemu existujícímu řád maat, jehož udržování jako jediné záruky trvání a nerušené existence stvořeného světa bylo ústředním úkolem královské moci. Panovník tak činil především skrze ritualizaci své náboženské role v chrámovém kultu, jehož byl formálně jediným oprávněným činovníkem, byť zastupovaným kněžími. Z toho důvodu také byla králi dána nejvyšší politická autorita. V ideologii a po většinu období starověkého Egypta také v praxi proto panovníci vystupují jako jediný společností akceptovatelný zdroj veškeré politické aktivity.\n\nIlustrací tohoto principu je socha Pepiho II.: přestože se panovníkem stal jako velmi malé dítě a je zachycen na klíně své matky, je zobrazen jako miniatura dospělého krále s patřičnými atributy. Ačkoli je nepochybné, že řada králů nastoupila na trůn v době svého dětství, ani náznakem nejsou události raného období jejich vlády připisovány jiným osobám, např. jejich regentům. Nečetné výjimky z tohoto stavu, například prohlášení hodnostáře Baje z doby panovníka Siptaha, že \"„dosadil krále na trůn jeho otce“\" (což je sdělení, které bylo za normálních okolností vkládáno do úst bohům) jej spíše potvrzují než vyvracejí.\n\nPřestože neznáme přesná pravidla egyptského nástupnického systému, je jisté, že základem správného fungování správy bylo následnictví mladého krále (v době nezletilosti zastupovaného nejčastěji ženou z královské rodiny, zpravidla jeho matkou), který v prvním období vlády svou osobní aktivitou a mobilitou, spojenou s mobilitou královského dvora jako centra správy, udával směr celé místní i centrální administrativě. Panovníci a jejich osobní schopnost iniciativního řešení problémů tudíž do značné míry ovlivňovala chod společnosti. Názorným příkladem může být Achnaton, proti jehož reformě patrně nevznikla žádná účinná politická opozice, nebo období pozdních Ramessovců – postarších králů, jejichž vláda znamenala úpadek úrovně správy a vládnutí. K tomu autoři \"Cambridge History of Africa I\" velmi výstižně poznamenávájí, že „altruistické plnění povinností (panovníkem) bylo totožné s jeho vlastním zájmem…“, protože „slabost, neschopnost nebo neúčinnost na straně krále mohly vyvrcholit špatnou správou Egypta.“\nNa druhou stranu je ovšem třeba říci, že egyptský král byl svou výlučnou vazbou na bohy také limitován: řád maat, který byl odvozován od aktu stvoření světa, tvořil pro společnost objektivní standard, jehož dodržování bylo chápáno v přímém vztahu k míře božského schválení, jemuž se konkrétní panovník těšil. Král převzal svou moc od bohů a měl ve svém jednání sledovat jejich vůli („činit maat“), takže mohl být vnímán jako jejich jakýsi nástroj, jehož prostřednictvím oni sami Egypt spravují. V této souvislosti výše citovaní autoři připomínají text Démotické kroniky z ptolemaiovské doby, která „připisuje pád některých panovníků Pozdní doby jejich selhání při uspokojení bohů“, a pro starší období „ničení památek, které byly vytvořeny určitými panovníky, jejichž činy byly považovány za urážlivé k maat“.\n\nKrálovská moc tedy měla nejen posvátný, ale v konečném důsledku především ryze politický charakter, jehož si Egypťané byli velice dobře vědomi. Výše citovaní autoři zdůrazňují, že „vztah lidské a božské povahy panovníka byl jedním z (jejich) hlavních filozofických problémů“. Zejména v textech z doby Střední říše a z období bezprostředně ji předcházejícího (například v některých z tzv. naučení adresovaných panovníkům) lze doložit praktický racionalistický pohled na vládu oproštěný do značné míry od náboženského kontextu. Objevuje se v nich chápání královského úřadu jako jakéhosi „řemesla“ osvojitelného prostřednictvím zachovávání správných rad, vědomí odpovědnosti, kterou král (často označovaný jako \"„pastýř lidu“\") nese, ale také přesvědčení o nutnosti jisté míry cynismu, jíž je třeba být vybaven pro uchování moci, a také o osamělosti a zrádnosti, jimž je panovník vystaven (např. Naučení pro krále Merikarea a Naučení Amenemheta I. synovi).\n\nVšechny tyto představy byly v egyptském myšlení přítomny současně, takže jednotlivá období mohla klást důraz na různá pojetí královské moci a tím i způsoby uplatňování politické správy. Obecně lze nejpozději od konce Nové říše vysledovat postupné „polidšťování“ krále nejen jako osoby, ale také jako instituce, takže se nakonec i soukromé osoby mohou objevovat na vyobrazeních v souvislostech, které byly dříve vyhrazeny výhradně panovníkům (např. služba bohům, vyměřování základů chrámu a podobně). Královská moc však přesto v Egyptě až do nástupu nových ideových proudů (spojených s římským obdobím a nakonec zejména s křesťanstvím) měla výsostný charakter a její nositelé zůstávali nejmocnějšími činiteli ve správě.\n\n"}
{"id": "70002", "url": "https://cs.wikipedia.org/wiki?curid=70002", "title": "Résistance", "text": "Résistance\n\nRésistance () bylo francouzské hnutí odporu proti německé okupaci a kolaborativní francouzské vládě v letech druhé světové války. Začalo se organizovat prakticky ihned poté, kdy maršál Philippe Pétain v roce 1940 uzavřel s nacistickým Německem příměří.\n\nV roce 1940 začaly v Paříži první studentské manifestace proti německé okupaci a vládě ve Vichy, která byla ustavena jako orgán spolupráce s německou vládou a v jejímž čele stál maršál Philippe Pétain.\n\nV roce 1942 gaullisté z Londýna a členové hnutí odporu koordinovali své akce proti rostoucím německým a vládním represím. Posílení organizace nastalo po sjednocení politických sil hnutí odporu: delegát de Gaulla Jean Moulin, schopný organizátor, se stal předsedou rady hnutí odporu, jejíž součástí byly aktivní politické síly: komunisté, socialisté, radikálové, křesťanští demokraté. Teprve v roce 1944 vznikly Francouzské vnitřní síly. V posledním roce okupace došlo ke značnému nárůstu bojových akcí, sabotáží a diverze.\n\nVe Francii bylo hnutí podřízeno výboru Svobodné Francie v Londýně, které řídil Charles de Gaulle a který působil jako francouzská exilová vláda. Členové tohoto hnutí organizovali pomoc válečným zajatcům, propagandu, sabotáže, diverzi a ozbrojené akce za podpory spojeneckých států. Podobnou činnost vedlo také komunistické partyzánské hnutí.\n\n"}
{"id": "70004", "url": "https://cs.wikipedia.org/wiki?curid=70004", "title": "Trapani", "text": "Trapani\n\nTrapani (sicilsky Tràpani) je město na západním pobřeží Sicílie na nejzazším italském jihu. Je to hlavní město stejnojmenné provincie. Město, které je dodnes důležitým rybářským přístavem a hlavní vstupní bránou k blízkým Egadským ostrovům založili starověcí Elymové. Původní antické jméno města bylo Drépanon, což je řecký výraz pro srp.\n\nNa příjezdové Via Conte Pepoli nepřehlédnete komplex kláštera Santuario delľ Annunziata z 1. poloviny 14. století. V kapli Madony z Trapani za oltářem uvidíte monumentální mramorový oblouk a reliéfy (Gagini) a také šperky ověšenou sochu Madony, jíž rybáři a námořníci připisují zázračnou moc. \nK významným místním památkám patří katedrála San Lorenzo z 1. poloviny 17. století na Corso Vittorio Emanuele a kostel Chiesa del Collegio del Gesuiti z téže doby. Obě stavby se pyšní překrásným průčelím ve slohu sicilského baroka. V kostele Santa Maria del Gesu můžeme obdivovat dílo Madonna degli Angeli (A. della Robia) a působivý baldachýn. \nZ někdejšího kostela San Agostino s překrásnými rozetovými okny je dnes koncertní sál. Viale Regina Elena vede k věži Torre di Ligny z 2. poloviny 17. století, v níž sídlí malé námořní muzeum a muzeum nejstarších dějin ostrova. \nK severu se táhne Lido di San Giuliano z přístavu odjíždějí lodi na Egadské ostrovy a na Sardinii. Významné je zdejší zpracování soli a lov tuňáků. Dobrá vína jsou bílé \"Alcamo\" a sladké dezertní \"Moscato Naturale di Pantelleria\".\n\n\"Počet obyvatel\"\nOficiální stránky\n"}
{"id": "70006", "url": "https://cs.wikipedia.org/wiki?curid=70006", "title": "Quartu Sant'Elena", "text": "Quartu Sant'Elena\n\nQuartu Sant'Elena (sardsky Cuartu Sant'Alèni nebo Cuattu Sant'Alèni) je italská obec v oblasti Sardinie, druhá největší obec na území metropolitního města Cagliari.\n\n\"Počet obyvatel\"\nOficiální stránky\n"}
{"id": "70011", "url": "https://cs.wikipedia.org/wiki?curid=70011", "title": "Castellammare di Stabia", "text": "Castellammare di Stabia\n\nCastellammare di Stabia je italské město v oblasti Kampánie, předměstí Neapole. Původní antické město Stabiae bylo zničeno roku 79 výbuchem Vesuvu.\n\nV roce 1224 ve Stabii zemřel Ondřej z Gutenštejna, pražský biskup v letech 1214–1224.\n\n\"Počet obyvatel\"\n\nOficiální stránky\n"}
{"id": "70013", "url": "https://cs.wikipedia.org/wiki?curid=70013", "title": "Jet Propulsion Laboratory", "text": "Jet Propulsion Laboratory\n\nJet Propulsion Laboratory (JPL;, česky \"Laboratoř proudového pohonu\") se zabývá vývojem pohonných jednotek pro sondy a letouny Národního úřadu pro letectví a vesmír (NASA). Sídlí ve městě La Cañada Flintridge, poblíž Pasadeny v Kalifornii v USA. Mezi úspěšné sondy, které byly vyrobeny v této laboratoři, patřily například Galileo, Mars Pathfinder, nebo dvojčata Mars Exploration Rover.\n\n\n\n"}
{"id": "70014", "url": "https://cs.wikipedia.org/wiki?curid=70014", "title": "Zdeněk Zlámal", "text": "Zdeněk Zlámal\n\nZdeněk Zlámal (* 5. listopadu 1985, Přerov, Československo) je český profesionální fotbalový brankář, který od léta 2018 působí ve skotském prvoligovém klubu Heart of Midlothian FC. Mimo Česko působil na klubové úrovni v Itálii, Španělsku a v Turecku. Na svém kontě má jeden start za A-mužstvo české fotbalové reprezentace (proti Maltě v červnu 2009).\n\nPochází ze sportovní rodiny, ve fotbalu aktivně působil už jeho strýc František Zlámal, který hájil v 60.–80. letech 20. století branku Slavie Praha. Jeho otec Zdeněk Zlámal se mnoho sezon objevoval v brance Spartaku Hulín, kde mimo něj začínala též i řada dalších vrcholových fotbalistů (Zdeněk Nehoda, Radek Drulák, Pavel Novotný). V žákovské kategorii hrával s místním klubem nejvyšší soutěž - žákovskou ligu. V této kategorii ho objevil trenér HS Kroměříž Jiří Vogl.\n\nSvoji fotbalovou kariéru začal ve Spartaku Hulín, kde prošel všemi mládežnickými kategoriemi. 14. července 2002 debutoval v prvním týmu, když nastoupil v pohárovém utkání Morkovice - Hulín. V 82. minutě zůstal po srážce s jedním z útočníků na chvíli v bezvědomí a s otřesem mozku skončil v nemocnici.\n\nNásledně přestoupil do HS Kroměříž a stal se stabilním členem druholigového kádru. Na konci roku 2005 jej získala pražská Sparta, smlouvu s klubem podepsal do června 2006.\n\nBěhem angažmá v týmu se neprosadil a v roce 2006 zamířil na roční hostování do Zlína. Tam se mu podařilo prosadit na post brankářské jedničky a pomohl mužstvu udržet prvoligovou příslušnost. Za své výkony v brance Zlína si vysloužil ocenění objev roku.\n\nPo návratu do Sparty odešel trvale do klubu Slovan Liberec, kde se postupně vypracoval z postu dvojky na pozici jedničky. Za Slovan Liberec nastoupil k 44 utkáním.\n\nV roce 2008 se o něj začal zajímat italský celek Udinese Calcio, kam následující rok skutečně odešel a upsal se klubu na 5 let. V klubu s ním počítali jako s náhradou za brankářskou jedničku Samira Handanoviče, a tak obratem odešel na hostování do španělského druholigového nováčka Cádiz CF. V létě 2010 zamířil hostovat do Slavie Praha a následně krátce působil v italském AS Bari.\n\nV srpnu 2011 odešel na hostování do Sigmy Olomouc. V týmu podával velmi kvalitní výkony a v sezóně 2011/12 slavil se Sigmou zisk českého poháru, když ve finále uhájil vítězství 1:0 nad Spartou Praha. V ligové soutěži bojoval s týmem o záchranu, která se zdařila. V červenci 2012 se radoval ze zisku druhé trofeje - českého Superpoháru.\n\nPřed následujícím ročníkem 2012/13 Sigma brankáře z Udinese Calcio vykoupila a podepsala s ním tříletý kontrakt. <br>\nSezona 2013/14 dopadla neslavně, se Sigmou zažil sestup do druhé české ligy. V lednu 2015 mu vypršela smlouva a nabídku na novou od Olomouce nedostal.\n\nV lednu 2015 podepsal půlroční kontrakt s opcí v Bohemians Praha 1905. V prvních dvou jarních kolech proti FC Vysočina Jihlava a FK Baumit Jablonec kryl záda Milanu Švengerovi. Poté dostal prostor mezi třemi tyčemi a ročník 2014/15 dochytal. V létě 2015 klub uplatnil na hráče předkupní právo. Dne 15. srpna 2015 v zápase 4. kola proti Dukle Praha se stal prvním brankářem v samostatné české lize, který vstřelil gól přímo ze hry. V závěru utkání hlavou skóroval z rohového kopu do branky střežené Filipem Radou a vyrovnal na konečných 2:2.\n\nV létě 2016 podepsal smlouvu na dva roky s tureckým Alanyasporem, nováčkem turecké Süper Lig v sezóně 2016/17. Klub Bohemians 1905 přijal tuto zprávu s nevolí (kvůli blížícímu se startu sezóny 2016/17 české ligy), hráči to však umožňovala klauzule ve smlouvě. V sezóně 2016/17 pomohl týmu k záchraně v Süper Lig. Po změně trenéra v klubu se stal brankářem č. 3, v srpnu 2017 se poté dohodl na ukončení smlouvy.\n\nNásledně se vrátil do České republiky a podepsal dvouletý kontrakt s týmem FC Fastav Zlín, účastníkem základní skupiny Evropské ligy UEFA 2017/18. Vrátil se tak do klubu, kde před 11 lety poprvé chytal v nejvyšší české lize.\n\nV letech 2006–2007 chytal za českou reprezentaci do 21 let (celkem 12 zápasů).\nV roce 2007 se účastnil Mistrovství Evropy do 21 let v Nizozemsku, kde ČR obsadila s jedním bodem poslední čtvrtou pozici v základní skupině B.\n\nV A-mužstvu českého národního týmu odchytal pouze druhý poločas přátelského utkání s Maltou 5. června 2009 (výhra 1:0).\n\n"}
{"id": "70019", "url": "https://cs.wikipedia.org/wiki?curid=70019", "title": "Massa", "text": "Massa\n\nMassa je italské město v oblasti Toskánsko, jedno ze dvou center provincie Massa-Carrara.\n\n\"Počet obyvatel\"\nOficiální stránky\n"}
{"id": "70020", "url": "https://cs.wikipedia.org/wiki?curid=70020", "title": "Massa (rozcestník)", "text": "Massa (rozcestník)\n\nSlovo Massa se nachází v názvu několika italských obcí:\n\n\n"}
{"id": "70023", "url": "https://cs.wikipedia.org/wiki?curid=70023", "title": "Carrara", "text": "Carrara\n\nCarrara je italské město v oblasti Toskánsko, jedno ze dvou center provincie Massa-Carrara. Carrara sousedí s obcemi Fivizzano, Fosdinovo, Massa, Ortonovo (SP) a Sarzana (SP).\n\nCarrara je světoznámá svými lomy na mramor, ze sněhobílého kararského mramoru tesal například Michelangelo. Město má také silnou anarchistickou tradici, za druhé světové válce bylo město osvobozeno od fašismu anarchistickými partyzány a v roce 1968 zde vznikla Internacionála anarchistických federací.\n\n\"Počet obyvatel\"\n\n\n\n"}
{"id": "70024", "url": "https://cs.wikipedia.org/wiki?curid=70024", "title": "Taumatawhakatangihangakoauauotamateaturipukakapikimaungahoronukupokaiwhenuakitanatahu", "text": "Taumatawhakatangihangakoauauotamateaturipukakapikimaungahoronukupokaiwhenuakitanatahu\n\nTaumatawhakatangihangakoauauotamateaturipukakapikimaungahoronukupokaiwhenuakitanatahu nebo zkráceně Taumata je maorský název 305 m vysokého kopce u Mangaorapa a Porangahau, jižně od Waipukurau, mezi Hastingsem a Dannvirke v jižní části Hawke's Bay na Novém Zélandu.\n\nNázev má více variant. Domácí obyvatelstvo jméno používá v podobě Taumatawhakatangihangakoauotamateturipukakapikimaungahoro-Nukupokaiwhenuakitanatahu. Varianta Tetaumatawhakatangihangakoauaotamateaurehaeaturipukapihimaungahoronukupokaiwhenuaakitanarahu (92 písmen) je zapsaná v Guinessově knize rekordů. Obecná varianta Taumatawhakatangihangakoauauotamateaturipukakapikimaungahoronukupokaiwhenuakitanatahu má 85 písmen a je nejčastěji používaná.\n\nJméno znamená přibližně: „Místo, kde Tamatea, muž s velkými koleny, který se z hor klouzal, na hory se šplhal a hory polykal – známý jako zeměžrout – hrál na svoji flétnu pro svou milovanou“.\n\nI když \"Krung Thep Mahanakhon Amon Rattanakosin Mahinthara Ayuthaya Mahadilok Phop Noppharat Ratchathani Burirom Udomratchaniwet Mahasathan Amon Piman Awatan Sathit Sakkathattiya Witsanukam Prasit, domorodý název pro Bangkok\", hlavní město Thajska je delší, Guinnessova kniha rekordů se z důvodu častějšího používání rozhodla pro výše uvedený název.\n\n"}
{"id": "70025", "url": "https://cs.wikipedia.org/wiki?curid=70025", "title": "Rugiové", "text": "Rugiové\n\nRugiové byli východogermánský kmen, pocházející z Rogalandu v Norsku. Postupem času se usadili v ústí řek Odra a Visla, odkud byli později vytlačeni Góty. Rugiové, kteří zůstali v Pomořansku, pojmenovali ostrov Rügen. V průběhu 4. století se přesunuli na území dnešního Maďarska podél řeky Tisy. Později byli podřízeni Hunům, po Atilově smrti se vzbouřili a založili vlastní království v tzv. Rugilandu (území v dnešním Rakousku). V roce 487 dobyl Rugiland Odoaker. Později se Rugiové připojili k Ostrogótům, když král Theodorich Veliký vtrhl do Itálie.\n\n"}
{"id": "70026", "url": "https://cs.wikipedia.org/wiki?curid=70026", "title": "Potupa", "text": "Potupa\n\nPotupa (latinsky \"contumelia\") je definována jako nespravedlivé porušení úcty vůči přítomné osobě. Může se tak dít \"aktivně\" (potupa je dána najevo činem či skutkem) či \"pasivně\" (opomenutím povinných projevů úcty). Mezi aktivní úkony patří např. nadávka, výsměch, ironie, bití apod.\n\nPodle katolické morální teologie je potupa hříchem proti lásce i spravedlnosti \"ex genere suo grave\". Velká potupa je těžkým hříchem proti lásce, protože bližního těžce zarmucuje, je také těžkým hříchem proti spravedlnosti, protože porušuje právo bližního na vnější projevy úcty a škodí jeho postavení ve společnosti. Malá potupa je hříchem lehkým. Potupa, která má za cíl pobavení, humor, může být i úkonem ctnosti.\n\nKdo se dopustil potupy, je povinen bližnímu poskytnout náhradu za poškození dobrého jména a cti. Odvolání potupy se má dít před osobami, které byly svědky potupení bližního. Náhrada se děje omluvou či vnějším projevem úcty. Osvobozuje od ní okolnost, že potupená osoba si náhradu již zjednala sama (důrazně se ohradila, potupu vrátila apod.).\n\n\"Albert Beneš OP: Morální teologie, Nakladatelství Krystal 1994, ISBN 80-901528-3-X, str. 140\"\n"}
{"id": "70027", "url": "https://cs.wikipedia.org/wiki?curid=70027", "title": "Imola", "text": "Imola\n\nImola je italské město v oblasti Emilia-Romagna, tradičně je považována za západní bránu do historického regionu Romagna.\n\n\nPatronem města je Svatý Kasián.\n\nVe městě, na autodromo Enzo e Dino Ferrari se odehrává závod Formule 1 Velká cena San Marina.\n\n\"Počet obyvatel\"\n\n\n\n"}
{"id": "70028", "url": "https://cs.wikipedia.org/wiki?curid=70028", "title": "Daň z nemovitých věcí", "text": "Daň z nemovitých věcí\n\nDaň z nemovitých věcí \nje jedna z majetkových daní. Touto daní je každoročně zdaňováno vlastnictví nemovité věci. Výlučným příjemcem výnosů daně jsou obce, zatímco správu daně zajišťuje stát prostřednictvím finančních úřadů.\n\nDaň z nemovitých věcí je souhrnným označením dvou různých daní: \n\nKaždá z uvedených daní se stanovuje samostatně.\n\nPředmětem daně jsou nemovité věci (pozemky, stavby, jednotky), které se nacházejí na českém území a které jsou evidované v katastru nemovitostí.\n\nZa zdaňovací období se počítá kalendářní rok a poplatník je povinen podat příslušnému úřadu daňové přiznání do 31. ledna na zdaňovací období (tj. když se platí daň z nemovitostí za rok 2010, tak se musí daňové přiznání podat do 31. ledna 2010). Rozhodným obdobím pro výpočet daně je 1. 1. příslušného roku. V případě, že přiznání bylo podáno v letech minulých a nedošlo od té doby k žádné změně, se přiznání nepodává. Daň se platí bez ohledu na úroveň příjmu poplatníka. Místem určeným výnosu daně jsou rozpočty měst a obcí, v jejichž územním obvodě se zdaňovaná nemovitost nachází.\n\nDaň, která přesáhla částku 5 000 Kč, je splatná ve dvou stejných splátkách do 31. 5. a do 30. 11. (lze celou výši daně zaplatit najednou do 31. 5.), v opačném případě se musí zaplatit nejpozději do 31. 5. zdaňovacího období. Výjimku mají poplatníci, kteří provozují zemědělskou výrobu a chov ryb. Ti pak platí daň ve dvou splátkách (31. 8. a 30. 11.).\n\n"}
{"id": "70030", "url": "https://cs.wikipedia.org/wiki?curid=70030", "title": "Koyaanisqatsi", "text": "Koyaanisqatsi\n\nKoyaanisqatsi je filmová esej, která se zabývá vztahem člověka a moderní technologie, civilizace.\n\nFilm byl natočen v roce 1983 americkým režisérem Godfreyem Reggiem. Hudbu k filmu zkomponoval Philip Glass. Jako kameraman se na filmu podílel Ron Fricke, který později proslul svým podílem na filmu \"Baraka\".\n\nFilm je považován z řemeslného hlediska za revoluční, protože se soustředí pouze na obraz a hudbu, neobsahuje žádné mluvené slovo. Vyniká nezvyklými úhly záběru, často používá zpomalených a zrychlených záběrů, čímž mnohdy umocňuje působnost scény. Hudba je úzce propojena se scénářem a střihem, patrná je především souhra střihu a rytmu. Vzniklo tak nadčasové dílo, které přesně vypovídá o stavu naší civilizace.\n\nFilm je prvotinou a zároveň prvním dílem z trilogie. Na tento snímek pak navazují filmy Powaqqatsi (1988) a Naqoyqatsi (2002). Vzniklo také několik filmů, které jsou založeny na podobných principech, či přímo inspirovány, například \"Microcosmos\" (1996), \"Ptačí svět\" (2001) nebo \"Anima Mundi\" (1991). Režisér natáčel už v roce 1974, ale tvorba zabrala dlouhých 9 let. Film trvá 87 minut.\n\nKoyaanisqatsi znamená v jazyce Indiánů kmene Hopi „\"život vyvedený z rovnováhy\"“, či „\"život volající po změně\"“… První zmíněný význam je i podtitulem tohoto filmu.\n"}
{"id": "70032", "url": "https://cs.wikipedia.org/wiki?curid=70032", "title": "Daň z přidané hodnoty", "text": "Daň z přidané hodnoty\n\nDaň z přidané hodnoty (zkratka DPH) tvoří jeden z nejdůležitějších příjmů státního rozpočtu. Platí ji všichni při nákupu většiny zboží a služeb, proto se jí také někdy říká \"univerzální daň\" nebo též \"všestranná daň\". Princip této daně je v tom, že dodavatel, pokud je registrován jako plátce, musí odvést z obchodu část hodnoty, pokud je tento obchod předmětem daně. Naopak odběratel si za jistých podmínek může zažádat o vrácení daně, kterou při obchodu dodavateli (plátci) zaplatil. Hlavní výhodou této daně je, že se snadno vymáhá a subjekty se jejímu placení mohou hůře vyhnout.\n\nJe to typ nepřímé daně, protože není možné dopředu jednoznačně určit daňového poplatníka, tedy osobu, která bude v konečné fázi daň platit. Definována může být pouze osoba, která konkrétní nepřímou daň odvádí státu, tedy plátce daně.\n\nV České republice byla tato daň zavedena 1. 1. 1993 a nahradila tak dříve používanou daň z obratu.\n\nTvůrce DPH, tehdy zvané \"taxe sur la valeur ajoutée\" (francouzsky TVA), byl francouzský ekonom Maurice Lauré. Poprvé použil daň v roce 1954, kdy se po druhé světové válce stal ředitelem francouzské daňové správy (\"Direction générale des impôts\"). Daň se z počátku vztahovala pouze na velké korporace, časem se ale rozšířila na všechny druhy zboží.\n\nPrincip daně z přidané hodnoty spočívá v odvedení daně pouze z rozdílu ceny mezi vstupy a výstupy, tedy z toho, o kolik se cena zboží u něho zvýší (kolik \"k hodnotě přidá\"). Subjekt platí dodavatelům cenu včetně této daně a dodavatel sám dostává zaplaceno za zboží včetně této daně. Do státního rozpočtu pak odvede rozdíl mezi obdrženou a zaplacenou daní, případně mu může daň být vrácena.\n\nPrvní, snížená sazba DPH v Česku činí 15 %.\n\nObchodník zakoupí od svého dodavatele zboží za 1150 Kč – z toho 1000 Kč tvoří cena zboží a 150 Kč tvoří DPH, kterou dodavatel odvede státu. Obchodník zboží rozveze svým odběratelům a prodá za 1725 Kč. Z toho 1500 Kč činí cena zboží a 225 Kč DPH. Při vyčíslení daně obchodník od DPH na výstupu (225 Kč) odečte DPH na vstupu (150 Kč) a odvede rozdíl: 75 Kč. To znamená, že mu vznikla daňová povinnost odvést státu 75 Kč, v případě záporného rozdílu mu vznikne nadměrný odpočet, který mu finanční úřad vrátí na účet.\n\nPříklad je samozřejmě značně zjednodušen, aby ilustroval princip. Existují různé sazby daně a lze odpočíst i DPH ze zboží, které obchodník potřebuje pro svou činnost.\n\nDaní se tedy vlastně hrubá marže, což je ona „přidaná hodnota“.\n\nPředmětem daně je dodání zboží, převod nemovitosti  nebo poskytnutí služby za úplatu fyzickou nebo právnickou osobou, která samostatně uskutečňuje ekonomické činnosti, s místem plnění v tuzemsku. Předmětem daně je považováno také pořízení zboží z jiného členského státu Evropské unie za úplatu, uskutečněné v tuzemsku osobou povinnou k dani v rámci uskutečňování ekonomické činnosti a také pořízení nového dopravního prostředku z jiného členského státu za úplatu osobou, která není osobou povinnou k dani. Dále je předmětem daně dovoz zboží s místem plnění v tuzemsku.\n\nZdanitelné plnění je plnění, které je předmětem daně a není osvobozené od daně.\n\nZe zákona č. 235/2004 Sb., o dani z přidané hodnoty § 2a není předmětem daně pořízení zboží z jiného členského státu, jestliže dodání tohoto zboží bylo v tuzemsku osvobozeno od daně podle § 68 odst. 1 až 10. Dále je-li v členském státě zahájení odeslání nebo přepravy tohoto zboží předmětem daně s použitím zvláštního režimu pro obchodníky se specifickým zbožím (použité zboží, umělecké díla, sběratelské předměty a starožitnosti) nebo s použitím pro prodej veřejnou dražbou a nebo s použitím přechodného režimu pro použité dopravní prostředky.\n\nZboží není předmětem daně, pokud celková hodnota pořízení zboží z jiného členského státu nepřekročila hranici 326 000 Kč v příslušném ani v předcházejícím roce a bylo pořízeno osobou povinnou k dani se sídlem v tuzemsku, která není plátcem nebo osvobozenou osobou,která není plátcem nebo osobou povinnou k dani, která uskutečňuje pouze plnění osvobozená od daně bez nároku na odpočet daně nebo na kterou se v jiném členském státě vztahuje společný režim daňového paušálu pro zemědělce a nebo právnickou osobou nepovinnou k dani.\n\nVynětí z předmětu daně se nevztahují na pořízení zboží, které je předmětem spotřební daně nebo pořízení nového dopravního prostředku.\n\nPlátcem daně z přidané hodnoty je každý subjekt se sídlem, provozovnou či místem podnikání registrovaný jako plátce DPH. V Česku se plátcem musí povinně stát subjekt, jehož obrat přesáhl za 12 po sobě jdoucích kalendářních měsíců částku 1 000 000 Kč. Výjimku tvoří osoba, která uskutečňuje pouze plnění osvobozená od daně bez nároku na odpočet daně. \n\nPřihlášku k registraci musí podat do 15 dnů po skončení termínu, v němž subjekt překročil stanovený limit a plátcem se stává prvního dne druhého měsíce následujícího po měsíci, ve kterém překročil stanovený obrat. Pokud to neudělá, je mu finanční úřad povinen ze zákona udělit pokutu 10 % ze všech příjmů za období, v němž měl být plátcem daně a nebyl.\n\nOd 1. ledna 2010 se plátcem DPH stává každý český podnikatel, který poskytne nebo přijme službu od podnikatele registrovaného k DPH v jiném státu EU. Tedy bez ohledu na výšku obratu (od 1 Kč). Kromě toho zákon určuje speciální situace, za kterých je třeba okamžitě se k DPH registrovat. Firmy i podnikatelé se taktéž můžou stát dobrovolným plátcem DPH.\n\nDaňový subjekt, který ze zákona hradí daň z předmětu svého zdanění.\n\nEvropská unie vymezuje zboží a služby, které mohou (ale nemusí) být předmětem snížené sazby (či snížených sazeb) DPH, a stanovovala minimální výši základní sazby DPH (15 %) a minimální výši snížené sazby DPH (5 %). Dále stanovuje zboží a služby, které mohou být od DPH osvobozeny. Povinnost minimální sazby 15 % vypršela koncem roku 2015 a Evropská komise má v plánu ji obnovovat.\n\nV lednu 2013 byla základní sazba v členských státech EU v rozmezí 15 % (Lucembursko) až 27 % (Maďarsko). Všechny státy kromě Dánska také měly alespoň jednu sníženou sazbu. Od roku 2015 zvýšilo Lucembursko základní sazbu DPH na 17 %.\n\nDaň z přidané hodnoty v Česku je rozdělena do tří sazeb:\nPlátci DPH musí na svá uskutečněná zdanitelná plnění uplatňovat základní sazbu DPH, pokud zákon nestanoví jinak. Uplatňovat sníženou nebo druhou sníženou sazbu DPH mohou jen v případech vyjmenované v zákoně.\n\nPrvní sníženou sazbu se uplatňuje na teplo, chlad a zboží uvedené v příloze 3 zákona o DPH. Dani také podléhají služby uvedené v příloze 2, kam patří například služby fitcenter a posiloven a ubytovací služby. Od prosince 2016 platí první snížená sazba 15 % také pro stravovací služby a podávání nápojů. Patří sem veškeré restaurační, cateringové a ostatní stravovací služby a podávání nápojů – v příloze 2 uvedeny pod kódem 56. Podávání alkoholických nápojů nebo tabákových výrobků má stále základní sazbu DPH.\n\nU dovozu uměleckých děl, sběratelských předmětů a starožitností uvedených v zákonu se uplatňuje první snížená sazba daně. Při dodání zboží nebo pořízení zboží z jiného členského státu, která obsahují druhy zboží podléhající různým sazbám daně, se uplatní nejvyšší z těchto sazeb, čímž není dotčena možnost uplatnit u každého druhu zboží příslušnou sazbu daně samostatně.\n\nDruhá snížená sazba, platná od roku 2015, činí 10 %. Uplatníme ji na položky uvedené v příloze 3a) zákona o DPH. Této sazbě podléha např. knihy, léky, nenahraditelná dětská výživa, suroviny určené k výrobě potravin pro lidi s celiakií a fenylketonurií.\n\nSamovyměření daně z přidané hodnoty je novým prvkem, který si vynutil přeshraniční obchod v rámci Evropské unie. Dovozce zboží a služeb, který vyměřuje daň na výstupu, si sám vyměří daň na vstupu. Tu pak uplatní jako odpočet při vyúčtování s finančním úřadem. Minimální DPH v EU činí 5 % (dáno právem EU).\n\nTuzemské přenesení daňové povinnosti se týká nákupu zlata, pořízení nemovitostí, stavebních a montážních prací, dodávek mobilních telefonů, poskytování telekomunikačních služeb, prodej herních konzolí, tabletů či notebooků.\n\n<nowiki>*</nowiki>\n\n\n"}
{"id": "70033", "url": "https://cs.wikipedia.org/wiki?curid=70033", "title": "Personalistika", "text": "Personalistika\n\nPersonalistika je obor, který se zaměřuje na získávání kvalitních lidí pro podnik, práci s nimi a motivaci či stanovení optimálních mzdových postupů. Velmi se podobá managementu.\n\nJedním z úkolů personalistiky je výběr nových pracovníků. K tomu se používá mnoho metod, nejdůležitější je ale získat si o potenciálním zájemci o místo co nejvíce informací a následně vyhodnotit jeho znalosti a zkušenosti v porovnání s ostatními pracovníky. Technikami, kterými se tyto informace zjišťují, jsou:\n\nU některých specifických povolání (například u policie) se používají ještě jiné techniky:\n\nPersonalistická terminologie v denní praxi je trochu jiná než psychologická. Nerozlišuje příliš mezi vlohami, nadáním, schopnostmi, talentem či genialitou. Prostě o někom říká, že je buď velmi schopný, průměrný nebo neschopný. Pracovník má, nebo nemá na něco velký talent.\n\nFirmy potřebují několik typů talentů:\n\n\nNěkteré personální agentury dokáží měřit a posuzovat jednotlivé druhy talentů. Žádná náročná profese nemůže zahrnovat jen jeden druh talentu, ale jakýsi soubor schopností – talentů. Například vedoucí vývoje musí mít jak inovační (kreativní) talent, tak organizační, aby uměl nápady své a podřízených uvést do výroby, tak i vůdcovský talent, aby uměl podřízené nabudit, rozvíjet a vést. Podle konkrétní firmy bude proporční zastoupení jednotlivých „talentů“ různé.\n\nZrovna tak ředitel podniku. Musí mít hlavně organizační talent (cca 50 – 60 %), aby mu firma fungovala. Musí mít i vůdcovský talent ( asi 30 - 40 %), aby uměl lidi vést a jednat s nimi. Nemůže být slon v porcelánu, kterému budou zaměstnanci utíkat. Musí mít i trochu inovativního talentu (10 – 20 %), aby mohl řídit a posuzovat různá zlepšení. Míra inovačního talentu závisí na tom, zda firma, kterou ředitel řídí, je tržním vyzyvatelem v nových technologiích nebo vede nějakou klasickou výrobu nebo služby, kde k žádným změnám nedochází.\n\nDalším úkolem personalistiky je organizačně zajistit vedoucími pracovníky zaměstnance hodnotit a motivovat, také ale pak analyzovat výkonnost a dosažené výsledky. K tomu slouží rozhodovací analýza, při které jsou jednotlivé vlastnosti a schopnosti pracujících rozebrány a vyhodnoceny v tabulce. Ti, kteří získají nejméně bodů, mají tedy nejnižší množství pozitivních vlastností v porovnání s ostatními a jsou nejméně výkonní, bývají propuštěni. Pracovníci tak získávají zpětnou vazbu o své práci. Hodnocení je důležité pro zvýšení pracovního výkonu a motivace, pomáhá řešit pracovní problémy či ujasnit si cíle mezi jednotlivými zaměstnanci. V systému hodnocení se rozeznávají tři kategorie:\n\nMotivace je jedním z nejdůležitějších prvků a souvisí se stimulací. Zatímco motivace je vnitřní pohnutka v člověku, důvod pro nějakou činnost, o které je přesvědčen, stimul je vnější popud pro zvýšení aktivity; nejčastěji jím bývají peníze v mnoha formách – například stanovení úkolové mzdy, provize na prodaném zboží nebo na podílu na zisku společnosti. Existují ale i stimuly nepeněžní, jako jsou zaměstnanecké výhody, kterými jsou například pružná pracovní doba či zapůjčení automobilu, telefonu a podobně.\n\nPersonální management (v angličtině \"Personnel Management\") je jak akademická teorie, tak i podniková praxe. Je založena na tom, že zaměstnanci jsou především lidé a \"nemělo\" by se s nimi tedy zacházet jako se zbožím. Každá společnost je totiž závislá na lidech, protože právě prostřednictvím nich dosahují firmy svých cílů (nejčastěji zisku). Je to také odklon od jednoduchého osobního přístupu k zaměstnancům, čímž se předchází potenciálním problémům. Měl by být také hlavní součástí filozofie firmy.\nZákladní předpoklad této teorie je, že lidé prostě nejsou stroje. To mimo jiné znamená, že je potřeba přijímat zaměstnance na základě mnohaoborových zkoušek (psychologie, sociologie apod.).\n\n\n\n\n"}
{"id": "70036", "url": "https://cs.wikipedia.org/wiki?curid=70036", "title": "Václav Drobný", "text": "Václav Drobný\n\nVáclav Drobný (9. září 1980 v Mělníku – 28. prosince 2012, Hradec Králové) byl český profesionální fotbalový obránce, odchovanec Sparty Praha, mistr Evropy hráčů do 21 let z roku 2002. Byl otcem Sebastiana, matkou syna je namibijská modelka Ndeshi Panda Nangolo.\n\nOd března 2013 po něm pojmenoval Pražský fotbalový svaz cenu fair play (Fair play Václava Drobného).\n\nS fotbalem začínal v Odoleně Vodě, poté přestoupil jako žák do Sparty, kde působil do 18 let. V letech 1998–2002 hájil barvy prvoligových Blšan. Díky úspěchu na ME hráčů do 21 let v létě 2002 (ČR získala titul) následovalo působení v zahraničí – ve francouzském Racing Štrasburk vedeným tehdy českým trenérem Ivanem Haškem. Zde se mu dařilo, zlom přišel v roce 2003, kdy měl pozitivní dopingový nález na zakázanou látku morfin. Případ se vlekl, než Francouzská fotbalová federace rozhodla, že nebude potrestán.\n\nPoté odešel na hostování do anglické Aston Villy, zde se ovšem výrazněji neprosadil. V létě roku 2005 přišla nabídka z pražské Sparty a vrátil se zpátky do Čech. V týmu vydržel jen pár dní, Sparta ho okamžitě poslala na hostování do Jablonce. Vzhledem k dobrým výkonům v lednu 2006 si ho Sparta vzala zpět. Herní krize týmu na jaře roku 2007 měla za následek přeřazení do B-týmu a následné neprodloužení smlouvy. V létě roku 2007 přestoupil do německého klubu FC Augsburg. Zde vydržel jeden rok a následoval další přestup, do Spartaku Trnava. Zde ho trápily zdravotní problémy, v červnu 2009 se proto domluvil na předčasném ukončení hráčské smlouvy. Poslední profesionální tým, kterým prošel, byl FK Bohemians Praha.\n\nPodnikal, provozoval bistro Sebastian na pražském Smíchově , avšak na fotbal nezanevřel. Stal se hrajícím trenérem pražského klubu SK Třeboradice, který hrál Pražský přebor. Současně spolukomentoval fotbal v České televizi.\n\nZemřel 28. prosince 2012 v Hradci Králové na následky těžkého poranění, které utrpěl při nočním bobování na červené sjezdovce ve Špindlerově Mlýně po nárazu do stromu.\n\nVáclav Drobný nastupoval v mládežnických reprezentacích České republiky. Byl součástí výběrů do 15, 18, 20 a 21 let. V létě 2002 byl členem týmu do 21 let, který získal titul mistra Evropy. Platnost jeho působení nejlépe dokumentuje skutečnost, že se stal kapitánem týmu.\n\nV A-mužstvu ČR se objevil ve dvou přátelských zápasech, proti Itálii a Japonsku (viz tab. níže).\n\nZápasy Václava Drobného v A-mužstvu České republiky (podrobně) \nGóly Václava Drobného v české reprezentaci do 21 let \n\n"}
{"id": "70037", "url": "https://cs.wikipedia.org/wiki?curid=70037", "title": "L'Aquila", "text": "L'Aquila\n\nL'Aquila je italské město v oblasti Abruzzo a zároveň jeho hlavní město, správní středisko stejnojmenné provincie.\n\nBylo založeno v roce 1230 jako \"Aquila\" (orel), v roce 1861 bylo přejmenováno na \"Aquila degli Abruzzi\" a v roce 1939 dostalo svůj nynější název. V roce 2009 bylo město těžce poničeno zemětřesením.\n\n\"Počet obyvatel\"\n\nMěsto bylo již mnohokrát v historii zasaženo zemětřesením (mj. v letech 1315, 1349, 1452, 1501, 1646, 1703). Zatím poslední zemětřesení o síle 6,3 Richterovy škály proběhlo 6. dubna 2009. Vyžádalo si životy až 298 lidí a více než 1000 lidí bylo zraněno. Kolem 30 tisíc lidí přišlo o své domovy, poškozeno bylo až 15 000 budov (včetně staveb historické hodnoty).\n\n\n"}
{"id": "70044", "url": "https://cs.wikipedia.org/wiki?curid=70044", "title": "Christoph Demantius", "text": "Christoph Demantius\n\nChristoph Demantius (15. prosince 1567, Liberec, Čechy – 20. dubna 1643, Freiberg, Sasko) byl německý hudební skladatel původem ze severních Čech, hudební teoretik, spisovatel a básník. Byl Monteverdiho současníkem, působil v době pozdní renesance a raného baroka.\n\nNarodil se v Reichenbergu (dnešním Liberci), kde se mu také pravděpodobně dostalo prvního hudebního vzdělání. Na začátku devadesátých let 16. století v Budyšíně sepsal školní učebnici a roku 1593 získal titul na univerzitě ve Wittenbergu. Roku 1594 se přestěhoval do Lipska a v roce 1597 se stal kantorem v Žitavě, kde patrně učil mladého Melchiora Francka. Jeho dalším místem bylo kantorské místo při freiberské katedrále, kde strávil zbytek života. Na tomto působišti zasáhla do jeho života třicetiletá válka, během které zahynula většina jeho dětí ze čtyř manželství.\n\nDemantius byl velmi plodným autorem, i když se do dnešní doby mnohá jeho díla nezachovala. Stylisticky byl Lassovým následovníkem. Jako hudební teoretik proslul vytvořením prvního slovníku hudebních pojmů v němčině.\n\n\n\n\n\n"}
{"id": "70045", "url": "https://cs.wikipedia.org/wiki?curid=70045", "title": "Fairchild C-119 Flying Boxcar", "text": "Fairchild C-119 Flying Boxcar\n\nC-119 Flying Boxcar bylo americké vojenské dopravní letadlo vyvinuté z válečného Fairchildu C-82 Packet a určené k přepravě nákladu, vojáků, pacientů na nosítkách a mechanizace a k shazování nákladu a jednotek na padácích. C-119 vykonal svůj první zkušební let v listopadu 1947 a do ukončení výroby v roce 1955 jich společnost Fairchild vyrobila více než 1100 kusů.\n\nLetectvo Spojených států využívalo C-119 velmi rozsáhle během Korejské války a mnoho jich bylo dodáno také námořnictvu, námořní pěchotě a vojenským letectvům Kanady, Belgie, Itálie a Indie.\n\nVerze, které přišly po Korejské válce, byly poháněny hvězdicovými motory Pratt & Whitney R-4360 „Wasp Major“. U každého motoru byla nádrž se směsí vody a metanolu, tato směs se vstřikovala do sání kompresoru za účelem krátkodobého zvýšení výkonu motoru při vzletu. Navíc nákladový prostor obsahoval kolejnicový systém pro rychlejší shoz nákladu. Skoro všechny systémy letounu byly ovládány elektricky a nikoliv hydraulicky. \n\nV Jižním Vietnamu byly C-119 znovu nasazovány do boje, tentokrát k přímé bitevní podpoře jako AC-119 (tzv. gunships; předchůdce dnešních AC-130). Byly vyzbrojeny bočně namontovanými kulomety a kanóny. Některé z těchto letounů byly vybaveny pomocnými proudovými motory na vnějších pylonech pro zvýšení rychlosti.\n\nMinimálně jeden C-119J byl na počátku 60. let speciálně upraven pro zachycování návratových modulů špionážních sond CORONA (kapsule s nafoceným filmem).\n\nLetoun byl použitý v roce 2004 při natáčení remake amerického filmu \"Let Fénixe\".\n\n\n\n\n"}
{"id": "70064", "url": "https://cs.wikipedia.org/wiki?curid=70064", "title": "Fairchild C-82 Packet", "text": "Fairchild C-82 Packet\n\nFairchild C-82 Packet byl dvoumotorový dvoutrupý dopravní letoun vyvinutý za druhé světové války americkou společností Fairchild. Pro USAAF (později USAF) bylo (včetně prototypu) postaveno 224 kusů C-82. Letoun byl používán zejména k přepravě nákladu a vojáků. Několik jich také bylo využíváno ke shozu výsadkářů a k vleku nákladních kluzáků. Několik C-82 Packet bylo použito během blokády Berlína, kdy leteckým mostem převážely do města rozmontované automobily. Po vyřazení část letounů získaly civilní přepravci. Vzniklo několik modifikací letounu, některé byly dokonce vybaveny pomocným proudovým motorem. Vývoj výrazně zdokonalené verze C-82B nakonec vyústil ve výrazně úspěšnější typ Fairchild C-119 Flying Boxcar.\n\nVývoj nového transportního letounu, který by koncepčně překonával stávající letouny Douglas C-47 Skytrain a Curtiss C-46 Commando, byl roku 1941 zadán americké firmě Fairchild. Ta jej vedla jako Model F-78. Nákladový prostor letounů C-47 a C-46 byl přístupný pouze bočními dveřmi, což ztěžovalo manipulaci s těžkým nákladem a vyžadovalo vybavení letišť specializovaným vybavením (rampy, jeřáby). Fairchild tento problém vyřešil tak, že C-82 byl tvoutrupý letoun s rozměrnou trupovou gondolou, na jejíž zádi byla rozměrná vrata. Díky tomu bylo možné nakládat přímo z nákladního automobilu, nebo do letounu vjíždět pomocí jednoduché rampy.\n\nV roce 1942 byla odsouhlasena maketa letounu a objednána stavba prototypu XC-82. K jeho prvnímu letu došlo 10. září 1944. V té době už v Hagerstownu začínaly práce na výrobě prvního bloku 100 sériových C-82A. První však byly dodány až v září 1945 a do bojů nezasáhly. Druhá stokusová série byla u Fairchildu objednána na jaře 1945. Dalších 792 letounů bylo objednáno u společnosti North American, která postavila nový závod v Dallasu. Kvůli končící válce však stavbu C-82 postihly velké škrty. Fairchild do roku 1948 postavil celkem 220 sériových letounů, přičemž North American stihl postavit pouze tři C-82N.\n\nJednalo se o celokovový hornoplošník, s rozměrnou trupovou gondolou a motorovými gondolami protaženými do funkce nosníků ocasních ploch. Křídlo bylo lomené do W. Trupová gondola obsahovala pilotní kabinu a rozměrný nákladový prostor přístupný dvoukřídlými vraty a dvěma páry bočních dveří. Až pod ně mohl pod nosníky projet nákladní automobil. Letoun unesl 42 výsadkářů, nebo 34 nosítek, nebo houfnici s tažným vozidlem, či jjiný náklad do hmotnosti 5900 kg. Poháněly jej dva vzduchem chlazené, přeplňované, dvouhvězdicové motory Pratt & Whitney R-2800-85 Double Wasp o výkonu 1544 kW (2100 k).\n\nPět C-82 se během berlínské blokády zapojilo do leteckého mostu. Od září do listopadu 1948 provedly 252 letů, během kterých do města přivezly 1054 tun nákladu, zejména různé techniky (buldozery, stavební stroje atd.).\n\nV roce 1965 byl C-82 použit při natáčení amerického filmu \"Let Fénixe\".\n\n\n\n\n"}
{"id": "70075", "url": "https://cs.wikipedia.org/wiki?curid=70075", "title": "Okres Košice-okolí", "text": "Okres Košice-okolí\n\nOkres Košice-okolí ( Košice – okolie) je jeden z okresů Slovenska. Leží v Košickém kraji, v jeho centrální části, tvoří okolí hlavního města kraje Košice, které tvoří samo několik dalších okresů. Na severu hraničí s okresem Prešov, na jihu s Maďarskem, na východě s okresem Vranov nad Topľou a okresem Trebišov a na západě s okresy Gelnica a Rožňava.\n"}
{"id": "70079", "url": "https://cs.wikipedia.org/wiki?curid=70079", "title": "Textový řetězec", "text": "Textový řetězec\n\nTextový řetězec ( \"\") je v programování název datového typu sloužícího k uložení konečné posloupnosti znaků.\n\nV teorii formálních jazyků používané v matematické informatice, matematické logice a matematické lingvistice je řetězec konečná posloupnost symbolů patřících do určité konečné množiny nazývané abeceda.\n\n\n\nV nízkoúrovňových jazycích typu C se musí každý řetězec definovat jako datový typ pole znaků (char[]). Každý takový řetězec musí být ukončen znakem '\\0', který se nepočítá do délky řetězce. Příklad definice prázdného řetězce o délce 100 znaků:\nchar retezec[100]; // Pozor - implicitně vynulováno jen u globální proměnné, jinak přidejte = \"\"; \nDále je možné do řetězce rovnou fyzicky dosadit jednotlivé znaky (inicializovat pole znaků); to se dělá pomocí uvozovek:\nchar retezec[100] = \"nejaky, max 99 osmibitovych znaku dlouhy retezec, bla, bla, bla, ...\";\n﻿Také je možné používat řetězcové literály (konstanty, které nelze přepisovat):\nchar *ukazatel_na_retezec = \"nejaky, libovolne dlouhy retezec, bla, bla, bla, ...\";\nJazyk C neumí žádné další operace s řetězci – musí se volat funkce, které jsou součástí standardních knihoven.\n\nV některých ostatních jazycích není nutné uvádět, že se jedná o řetězec a jak je dlouhý. Stačí jednoduše zavolat proměnnou.\n\nPříklad z jazyka PHP:\n<?php\n$retezec = \"Já jsem nějaký řetězec a můžu obsahovat všemožné znaky z ASCII tabulky jako %, =, ' a jiné, ale třeba i z tabulky UNICODE (např. ▒, ☼, ♪). Můžu mít libovolnou velikost a jsem reprezentován dynamicky, podle velikosti paměti.\";\nVnitřní implementace řetězce v PHP (a i v mnoha dalších dynamicky typovaných jazycích) funguje tak, že se nejprve vytvoří pole znaků základní délky podle obsahu řetězce, které se případně dynamicky rozšíří podle potřeby. Takto lze libovolně do řetězce přidávat další obsah. Velikost vyhrazené paměti pro řetězec bude vždy mocnina dvojky.\n\nV nízkoúrovňových jazycích se řetězec tiskne voláním funkce (puts, printf, fprintf), v aplikovaných jazycích (např. PHP) lze volat jen jako dynamická proměnná.\n\nTento zápis v jazyce C vypíše obsah řetězce na standardní výstup:\nputs(retezec); // vypise retezec\nTento zápis v jazyce C++ vypíše nultý znak (jazyky C i C++ indexují pole od nuly):\ncout « retezec[0]; // vypis prvního znaku (jen pro neprazdny retezec) \nCelý řetězec lze vypsat v aplikovaných jazycích, např. v PHP:\n<?php\necho $retezec; // vypise retezec\n\n\n\n\n"}
{"id": "70080", "url": "https://cs.wikipedia.org/wiki?curid=70080", "title": "Kokain", "text": "Kokain\n\nKokain, též benzoylmethylekgonin, je bílá, mikrokrystalická látka rozšířená především jako droga. Jedná se o rostlinný tropanový alkaloid z jihoamerického keře rudodřev koka (\"Erythroxylon coca\"). Kokain účinkuje jako silné stimulancium a lokální anestetikum (blokuje proud sodíku v nervových vláknech).\n\nKokain je inhibitorem zpětného vychytávání dopaminu, noradrenalinu a serotoninu v mozku. Účinkuje značně intenzivně, nicméně jen krátkodobě (30–90 minut), navozuje silnou euforii, pocit vzrušení, radosti a rozjasněné mysli, stupňuje sebedůvěru, sebejistotu, družnost a iniciativu, zlepšuje schopnost soustředit se, může však narušit sebekontrolu a objektivitu myšlení, podnítit neklid a agresi. Rovněž představuje značnou zátěž pro kardiovaskulární systém, droga vyvolává hypertenzi, tachykardii, může způsobovat arytmie. Dlouhodobé zneužívání kokainu nevede k rozvoji fyzické závislosti, avšak výrazné závislosti psychické.\n\nVolná báze kokainu zvaná crack vzniká smícháním s alkalickým činidlem (nejčastěji sodou, ale používá se např. i vápno nebo prášek do pečiva), dále pak s éterem nebo méně častým čpavkem a následnou tepelnou úpravou. Zpravidla působí po dobu pouhých 10 až 20 minut, jeho účinek bývá přirovnáván k orgasmu celé bytosti, následně je dávka opakována. Na crack vzniká závislost velice rychle, po opiátech typu morfin či heroin je jednou z nejnávykovějších látek.\n\nLátku obsaženou v kokových listech užívali již Inkové, listy koka jsou v mnoha zemích tradičně žvýkány. Kokain byl poprvé izolován německým chemikem Albertem Niemannem v roce 1860. V roce 1862 byla zahájena komerční výroba v německém městě Darmstadt firmou Merck. Mimo lékařské využití byla koka rozšířena jako součást některých šumivých či vinných nápojů, rovněž tvořila příměs nápoje Coca-Cola. V současnosti je ve většině zemí světa výroba, prodej i držení větších množství kokainu postaveno mimo zákon, ačkoliv se poměrně vzácně stále využívá jako anestetikum při mikrochirurgických zákrocích.\n\nNa výrobu 1 kg čistého kokainu je třeba 200 až 400 kg suchých listů koky (závisí to mj. na obsahu kokainu v listech a na použité metodice).\n\nKokain se snadno vstřebává skrz sliznici (např. nosní sliznici či sliznici trávicího traktu), ale je možné ho aplikovat i nitrožilně. Nejrozšířenějším způsobem aplikace je šňupání kokainu hydrochloridu, může být užit i perorálně, případně jej lze vetřít i do jiných sliznic (dásně, konečník). Nitrožilní aplikace roztoku je méně obvyklá. Pro ni je příznačný velmi rychlý nástup účinků (vrchol nastává průměrně po 3 minutách od aplikace).\n\nHydrochloridovou sůl kokainu nelze kouřit, k tomuto účelu proto bývá používána jeho volná báze zvaná crack. Nejlevněji lze crack připravit tepelnou úpravou po naředění alkalickým činidlem, nejčastěji sodou. K aplikaci cracku kouřením je poté zpravidla užívána skleněná trubička či baňka o vnitřním průřezu asi 6 mm, popř. alobal.\n\nNejstarším, tradičním způsobem aplikace je žvýkání kokových listů, přičemž dochází k postupnému uvolňování šťáv obsahujících požadovanou látku. Koka je navíc zdrojem různých minerálů a vitaminů. Navíc v listech keře není dostatečné množství kokainu aby pouhé žvýkání, či pití kokového čaje (mate de coca) vyvolávalo podobnou intoxikaci jako při užívání izolovaného alkaloidu. V těchto nízkých, pomalu účinkujících množstvích kokain potlačuje únavu, hlad a žízeň, mírně pozvedá náladu, tiší bolest, popř. je užíván jako afrodiziakum.\n\nS prvním užitím kokainu se mohou dostavit spíše nepříjemné účinky jako pocit srdeční slabosti, palpitace, závrať, bledost, nervozita, pocení, s dalšími dávkami již navozuje euforii, pocit radosti, vzrušení a veselosti, zvýšené sebevědomí, sebejistotu, rozhodnost až přeceňování vlastních sil, odpadá únava i pocit hladu, roste krevní tlak, zrychluje se tep, dech, je přítomna dilatace zornic. Kokain může u dlouhodobých uživatelů vyvolávat i příjemné iluze a pseudohalucinace. Někteří přirovnávají působení kokainu k silné kávě, jiní udávají pocit intenzivního rozjasnění mysli. Žádaným účinkem je ztráta zábran, povzbuzení libida, touha po pohybu i zvýšené pracovní nasazení. Pozitivní vliv na sebedůvěru uživatele může vygradovat až v egocentrismus a agresivitu. Ve větších dávkách se může objevit úzkost, podrážděnost, útočnost, dušnost, pocit rychlého až nepravidelného bušení srdce, bolesti na hrudi, pobolívání hlavy, pocení, třes, nevolnost, zvracení, průjem, obtíže se soustředěním, podezíravost až paranoia. U kokainu existuje jen úzké rozmezí mezi stavem lehké intoxikace a těžkou otravou.\n\nVzhledem k tomu, že kokain je kardiotoxická látka, existuje riziko tzv. kokainového šoku i při nízkých dávkách, obzvláště u různě indisponovaných jedinců. Droga může indukovat různé arytmie, od víceméně neškodných extrasystol, přes supraventrikulární tachykardii, až po komorové arytmie a následné kardiovaskulární selhání. Kokain podněcuje stažení cév a může způsobit až vazospasmus (cévní křeč), ta může být v krajních případech původcem infarktu myokardu nebo mrtvice.\n\nPůsobení kokainu setrvává od třiceti minut do dvou hodin od podání. Tato doba se odvíjí od dávkování, koncentraci drogy a způsobu aplikace. Příčinou jeho krátkodobého účinku (pro srovnání, pervitin účinkuje 9 až 24 hodin) je jeho struktura esteru, proto je kokain v organismu poměrně rychle metabolizován.\n\nPro předávkování kokainem je typická vysoká hypertenze s hrozbou krvácení do mozku, či plic, nebo naopak těžká hypotenze; tachykardie, tachyarytmie, hyperventilace, třesavka, agitovanost, zmatenost, pocit silného strachu nebo slepá zuřivost, sluchové, zrakové, či hmatové halucinace, delirium nebo bezvědomí. Tep se stává příliš rychlým nebo pomalým, silným nebo naopak slabým. Stoupá i tělesná teplota, výrazné přehřátí je však na rozdíl od amfetaminů méně časté. Rovněž mohou propuknout epileptické křeče. Příčinou smrti bývá obvykle kolaps dechového centra, selhání srdce nebo krvácení do mozku.\n\nČastí uživatelé kokainu nosní cestou mívají problémy s krvácením z nosu a s ucpanými nosními cestami. V některých případech dochází až k poškození tkáně, ke vzniku nosních boláků a v extrémních případech až k perforaci nosní přepážky. K dalším dlouhodobým účinkům patří bolest hlavy, poškození svaloviny včetně té srdeční, poškození vnitřních orgánů nebo očí (glaukom). Objevují se i různé neurologické poruchy včetně psychózy, ta však obvykle odezní po vysazení drogy.\n\nDříve byl kokain používán jako lokální anestetikum v očním, zubním a ušním lékařství a při drobných chirurgických zákrocích. Podával se rovněž při léčbě celého spektra onemocnění a symptomů, jako je tonsilitida, bolest uší či zubů, popáleniny, vyrážky, ale i hemoroidy, nevolnosti a zvracení. V drtivé většině případů byl již dnes kokain nahrazen jinými, méně návykovými léky, nicméně je stále považován za skvělé anestetikum v ústní, oční či nosní chirurgii. Většinou se podává pouze lokálně.\n\nSamostatnou kapitolou je historické zneužívání kokainu jakožto psychoaktivní látky.\n\n\nProdej je v ČR i většině ostatních zemí světa ilegální, stejně jako jeho držení. Od 1. 1. 2010 je však v ČR držení pro vlastní potřebu (do 1 g) považováno za přestupek (více než 1 g potom za trestný čin). Cena kokainu je z důvodu snahy většiny států potlačit obchod s návykovými látkami vysoko nad jeho reálnou hodnotu. Podle statistiky Ministerstva vnitra ČR se při pouličním prodeji cena za 1 gram pohybovala v roce 2015 v rozmezí 2000-4000 Kč.\n\n\n"}
{"id": "70090", "url": "https://cs.wikipedia.org/wiki?curid=70090", "title": "Strážiště", "text": "Strážiště\n\nNázev Strážiště má více sídel:\n\n\n\nNázev Strážiště nese i řada vrcholů, mimo jiné:\n\n"}
{"id": "70091", "url": "https://cs.wikipedia.org/wiki?curid=70091", "title": "Mladotický potok", "text": "Mladotický potok\n\nNázev Mladotický potok nese více vodních toků:\n\n"}
{"id": "70093", "url": "https://cs.wikipedia.org/wiki?curid=70093", "title": "Ještěd (obchodní dům)", "text": "Ještěd (obchodní dům)\n\nJeštěd byl původní název obchodního domu postaveného v letech 1970–1979 v dolním centru města Liberce. Stavba byla v roce 2009 přes protesty zbourána a na témže místě postaveno nové obchodní a zábavní centrum Forum Liberec.\n\nV roce 1961 byla městem vypsána architektonická soutěž na stavbu nového obchodního domu, který měl uzavřít jižní stranu Soukenného náměstí. Prvním krokem k jeho výstavbě bylo zrušení tramvajové trati mezi Rochlicí a Růžodolem I roku 1960, kterou nahradily městské autobusy a vybudování kanalizace ve vybraném prostoru. Demolicí původních objektů se získal pozemek o rozloze 18 200 m, na kterém vznikl objekt podle návrhu architektů Karla Hubáčka a Miroslava Masáka. Komplikací stavby byla nosnost základové půdy podmáčené kolem tekoucí Lužickou Nisou. Tento problém vyřešil dodavatel tak, že ocelový skelet stavby založil na studních.\n\nPožadavkem sdružení devíti investorů (největším byla Textilana) byla v podstatě stavba tří samostatných obchodních domů vedle sebe spojených průchody v přízemí a terasami v patře. Tyto tři pavilony měly společnou jen expedici a suterénní sklady. První z těchto pavilonů – A – byl dán do provozu 1. 12. 1978 a zbylé dva – B a C – 16. 7. 1979. Obchodní dům patřil svou prodejní plochou 8000 m k největším takovým zařízením své doby ve státě. Zajímavé je také barevné řešení vnějšího pláště tvořené tmavohnědým pláštěm z ocelového plechu opatřeného atmofixovým povrchem, a jasně žlutých dlaždiček.\n\nNázory obyvatel města na dokončenou stavbu se značně lišily. Část obyvatel považovala dům za zajímavý, část za vyloženě ošklivý a do centra města se nehodící. Skutečností však je, že obchodní dům byl společně s libereckou radnicí a horským hotelem Ještěd objektem nejčastěji prezentovaným na pohlednicích, v knihách a na dalších propagačních materiálech. V červnu 1992 převzala objekt společnost K-mart, od konce dubna 1996 jej vlastnila společnost Tesco Stores ČR. Noví majitelé provedli v interiéru mnohé přestavby, které měly dům přiblížit potřebám moderního prodeje zboží. Během těchto přestaveb zmizela například originální prodejna tabáku ve tvaru krabičky od zápalek.\n\nNávrh na zbourání Ještědu a jeho nahrazení moderním obchodním a zábavním centrem rozdělil odbornou i laickou veřejnost. Protože se obráncům stávající stavby nepodařilo prosadit ani jeden z návrhů na její vyhlášení kulturní památkou, získala holandská společnost MultiDevelopment společně s Tescem souhlas s jejím zbouráním a postavením nového obchodního centra Forum Liberec podle plánů architekta Radima Kousala. Nejprve byl v těsném sousedství Ještědu postaven nový komplex budov, do kterého se Tesco během několika málo dní přestěhovalo. Teprve potom byla zahájena demolice starého obchodního domu. Předpokládané dokončení bylo na podzim roku 2010.\n\nHlavními nedostatky OD Ještěd byla velká rozloha obchodně nevyužitelných průchodů a teras a zcela nedostatečné parkoviště s kapacitou 50 míst.\n\nDo obchodního domu zasadil v roce 2006 několik scén svého filmu \"Grandhotel\" režisér David Ondříček.\n\nV roce 2012 složil rapper Paulie Garand píseň s názvem \"Pavučina lží\". V ní i v k ní následně natočeném videoklipu vzdal hold architektu Karlu Hubáčkovi a právě i již zbouranému Obchodnímu domu Ještěd.\n\n"}
{"id": "70097", "url": "https://cs.wikipedia.org/wiki?curid=70097", "title": "Slavín (hrobka)", "text": "Slavín (hrobka)\n\nHrobka Slavín je součást Vyšehradského hřbitova, nachází se na jeho východní straně. Koncem 80. let 19. století vznikla myšlenka založení pantheonu – společného místa posledního odpočinku vynikajících českých osobností. Iniciátory byli vyšehradský probošt Mikuláš Karlach a smíchovský starosta Petr Matěj Fischer.\n\nPetr Fischer také stavbu financoval a věnoval ji do užívání vlasteneckému spolku Svatobor. Projekt monumentální hrobky vypracoval architekt Antonín Wiehl, který návrh vypracoval ve dvou variantách (varianta hrobky jako kaple nebyla vybrána). Wiehl později ještě zpracoval projekt „25 čestných hrobek u Slavína na Vyšehradě“. Slavín byl zbudován v letech 1889–1893 na východní straně vyšehradského hřbitova v návaznosti na neorenesanční arkády postavené rovněž podle Wiehlova návrhu. Sochařskou výzdobu provedl Josef Mauder (okřídlený génius na rakvi hlavního pylonu). Na první pohřeb ale hrobka čekala ještě osm let po dokončení. Po dokončení pronikala do hrobky vlhkost, Antonín Wiehl vypracoval tedy projekt úprav. Finanční prostředky na opravy byly zajištěny na konci 20. let 20. století a podle Wiehlových návrhů úpravy realizoval Josef Fanta.\n\nSlavín tvoří krypta v úrovni terénu hřbitova krytá plošinou. Na plošinu vede v její celé šíři žulové schodiště s balustrádovým zábradlím. Uprostřed plošiny stojí pomník se sarkofágem. Nad sarkofágem se sklání alegorická postava „Génia vlasti“ s křídly. Po stranách pomníku je socha „Vlasti truchlící“ a po pravé straně socha „Vlasti vítězné“. Na pomníku jsou ve třech sloupcích desky se jmény 15 osobností pochovaných ve Slavíně jako prvních. První pohřbený – básník Julius Zeyer (1901) – je autorem veršů na soklech soch Vlasti: „Svých synů prach vlast, truchlíc, zemi vrací“ a „Jich skutky, jásajíc, po věky lidstvu hlásá“. Pod sarkofágem je vytesáno motto Slavína podle Fischerovy věnovací listiny: „Ač zemřeli, ještě mluví“. Na zdi kolem plošiny jsou desky s dalšími 36 jmény. Plošinu zdobí pilíře s kamennými vázami. Na schodišti před pomníkem je umístěn kamenný katafalk s bronzovým křížem s Ukřižovaným podle návrhu sochaře Václava Levého. Katafalk je určen pro vystavení rakve nebo urny při pohřebním obřadu před uložením do krypty (případně do hrobu na Vyšehradském hřbitově). Krypta je zčásti postavena za východní ohradní zdí hřbitova, kde na zadní stěně pomníku jsou desky se jmény čtyř umělců pohřbených v sedmdesátých letech – Jaroslava Marvana, Eduarda Kohouta, Ladislava Boháče a Václava Bednáře.\n\nV roce 1901 zde byl jako první pochován básník Julius Zeyer. Jako zatím poslední sem byl uložen dirigent Rafael Kubelík v roce 1996 (a téhož roku, jen o 4 měsíce dříve, tu byl znovupohřben skladatel Oskar Nedbal). V hrobce je 44 pohřebních kobek, většinou s rakvemi, v některých jsou uloženy urny. Celkem bylo do roku 2006 do Slavína pohřbeno 55 osobností – v hrobce tak k roku 2011 zbývala poslední volná pohřební kobka, kam se mohlo vejít až 8 uren. Spolek Svatobor, správce Slavína, ale neměl v úmyslu do hrobky dále pohřbívat. V listopadu a prosinci téhož roku byla v rámci \"Vyšehradského adventu\" po necelých 65 letech pro veřejnost otevřena krypta hrobky, do níž mají jinak přístup jen pozůstalí. Krypta byla před dokončením rekonstrukce v roce 2007 v poměrně dezolátním stavu (ze 44 původních náhrobních desek se jich našlo jen 27). Na všech náhrobcích jsou jen životopisné údaje zemřelých; výjimkou je pouze Jaroslav Vrchlický, jemuž byla splněna jeho poslední vůle, podle níž chtěl mít na hrobě několik svých veršů.\n\nVe Slavíně jsou pochováni:\nNěkteří, například Eduard Kohout, byli do Slavína pohřbeni i proti vůli, kterou za svého života projevili. Tělo Jana Nerudy muselo být dokonce po protestech jeho hospodyně a rodiny Fričovy ze Slavína vyjmuto a podle jeho přání pohřbeno v nedalekém hrobě.\n\n\n\n"}
{"id": "70098", "url": "https://cs.wikipedia.org/wiki?curid=70098", "title": "Altamura", "text": "Altamura\n\nAltamura je italské město v oblasti Apulie.\nVe městě se nachází románská katedrála z roku 1232. Poblíž města, ve vápencové jeskyni \"grotta di Lamalunga\" byl nalezen zvápenatělý, 400 tisíc let starý Altamurský člověk.\n\n\"Počet obyvatel\"\n"}
{"id": "70100", "url": "https://cs.wikipedia.org/wiki?curid=70100", "title": "Moc", "text": "Moc\n\nMoc můžeme definovat jako „schopnost jedinců nebo skupin prosadit své vlastní zájmy nebo záměry i přes odpor druhých“ Moc se uplatňuje ve všech společenských vztazích (například kolektiv vs. jednotlivec). Je to také schopnost prosadit svou vůli. Moc může náležet jednotlivci, skupině lidí, státu, můžeme o ni hovořit i v obecnějším pojetí. Teorie moci zajímala řadu filosofů a učenců, mj. Webera, Nietzscheho, Machiavelliho, Hobbese či Millse. Například Machiavelli ve svém díle \"Vladař\" (1513/1532) rozvádí několik obecných poznatků – třeba to, že prosazení moci může být dosaženo buď nátlakem nebo manipulací (takže druhý subjekt může nebo nemusí vědět, že vykonává vůli někoho jiného), nebo též to, že prioritou držitele moci je svou moc si udržet, případně ji posilovat. O moci coby schopnosti náležející v tomto širokém smyslu ke každému člověku psal Nietzsche – o všudypřítomné „vůli k moci“.\n\nOrganizaci jedinců podle moci můžeme pozorovat mezi zvířaty (tlupy, kolonie, stáda, …) a samozřejmě mezi lidmi – v historii lidstva existovalo mnoho forem uspořádání společnosti s koncentrovanou mocí (despocie, diktatura, monarchie, …) stejně jako společnosti, kde je moc dělená. V moderní společnosti je donucování monopolizováno státem; v demokratických státech se rozlišuje mezi mocí výkonnou, soudní a zákonodárnou. Tento koncept se nazývá dělba moci a vychází z premisy, že spolu s mocí roste i odpovědnost.\n\nPodle Thomase Hobbese v knize \"Leviathan\" (1651) se na vzniku moci podílejí tyto proměnné: 1. sjednocená lidská skupina, 2. bohatství, 3. pověst, 4. úspěch, 5. urozenost, výmluvnost a krása, 7. vědění.\n\nNovodobější podoby moci mohou zahrnovat například moc politickou, moc korporátní nebo moc médií, včetně propagandy. S politickou mocí dále souvisí pojmy jako autorita a legitimita.\n\nTeorií moci a autority se zabýval přední sociolog Max Weber. Autorita je podle něho uznávána na základě nároku, kompetence a převahy. Weber dělí autoritu na osobní, primární a abstraktní.\n\nMax Weber rozlišil mezi:\n\nSpeciální formou moci je dobrovolně přijímaná autorita, kterou lidé svobodně uznávají jako legitimní. \n\nWeber rozlišuje tři druhy legitimního panství:\n\nNa Weberovu definici moci navazuje Jürgen Habermas, který mocí chápe i schopnost přesvědčit nebo přemluvit, změnit vůli jiných lidí tak, aby sami chtěli spolupracovat.\n\nDle Michela Foucaulta je podmínkou moci jakožto panství svoboda. Panství lze uplatňovat jen nad svobodnými subjekty a je založeno na jejich spolupráci a loajalitě.\n\nAmbivalence neboli dvojakost je základním znakem jakékoliv moci. Ze své podstaty je moc svým charakterem jak emancipační, ve smyslu rozšiřování vlastních svobod tím, že mohu něco učinit, tak donucující a omezující, vzhledem k tomu, že udržuji moc ve svých rukou a omezuji svobody druhých.\n\nAllportovo pravidlo funkční autonomie říká, že kontrola moci se odjakživa mění ze snahy dosahování kolektivních cílů užitečných pro celek, na hodnotu samu pro sebe pro ty, co jsou kontrolou pověřeni.\n\nOtázkou veškeré politiky je rozpor mezi nezbytností výkonu moci v kterékoliv společenské struktuře a faktem, že výkon moci dává jejím držitelům prostředky, které jim umožňují omezovat ovládanou vrstvu.\n\nIdeálem demokracie není vláda lidu, ale stav, kdy držitelé moci poškozují ovládané co nejméně.\n\nTeorie konfliktu je jedním z přístupů, jak chápat problematiku moci. Zastává tezi, podle níž je shromažďování moci zdrojem konfliktů, které aktérům škodí a neprofitují z nich.\n\nFunkcionální teorie kontruje teorii konfliktu v základním pojetí moci. Tvrdí, že moc zajišťuje celkovou prosperitu a její shromažďování je tedy žádoucí pro všechny aktéry.\n\nAmerický profesor politické vědy, jehož dílem bylo ovlivněno Arabské jaro a další revoluce, dochází k myšlence, že moc zcela závisí na jejích základech. Lidé dodržují diktát, zákony a přijímají politiky daného politického režimu, který si tímto způsobem drží moc. Sharp se odkazuje na francouzského spisovatele Étienne de La Boétie (1530–1563).\n\nPodle Sharpa moc nevychází z vnitřní kvality těch, kdo jsou u moci. Politická moc naopak vychází ze samotného subjektu státu, bez ohledu na jeho vnitřní uspořádání.\n\nVládce nebo politický režim nemá žádnou moc, pokud se jí její subjekty nenechají vést.\n\nTento německý filozof pohlíží na moc zcela jiným způsobem, nezaměřuje se na rozdělení moci, nýbrž na to, co vlastně tento termín popisuje. Dochází k přesvědčení, že moc lze rozdělit na “moc instruktivní a destruktivní“, vychází tak z definice moci Maxe Webera. Rozdíl mezi těmito pojmy je značný. Instruktivní moc (anglicky \"instructive power\") znamená schopnost určovat myšlenky a akce druhé osoby, naopak moc destruktivní (angl..: \"destructive power\") může tyto šance, příležitosti a akce jiného jedince zmenšovat či minimalizovat.\n\nMichel Foucault (1926–1984) se zabýval různými formami moci: Moc suverénní čili totalitní nazývá Foucault také královskou. Tato moc žádá od svých poddaných nejenom oddanost, ale také oběť za účelem zachování trůnu. Moc disciplinární považuje jednotlivce nejen za objekty, ale také za nástroje svého působení. Úspěch disciplinární moci je závislý na postoji jedinců. Existují pravidla, kterými se musíme řídit, jinak nás čeká určitá sankce. Za tímto účelem byla zřízena vězení, armáda, policie atd.\n\nMoc pastýřská, také nazývána pastorální, je propojena s rozvíjením technik, které jsou určeny k řízení jedince. Vychází z metafory, kdy pastýř shromažďuje a vede stádo. Nicméně pastýřem není jedinec, který má za úkol jen přikazovat. V případě nutné potřeby musí být připraven se obětovat pro život a spásu stáda. V tom se právě liší od moci suverénní, ta totiž vyžaduje oběť od svých poddaných.\n\nDalší z forem moci, které Foucault jmenuje, je tzv. biomoc. Jedná se o moc nad průběhem celého života. Konkrétně se začíná projevovat od 17. století a nabývá dvou forem. První se soustředila na soustavné cvičení těla. Na to pohlíží jako na stroj, který se musí neustále zlepšovat a klade důraz na jeho užitečnost a poslušnost. Tělo je tedy bráno jako objekt a jedinec, jako osoba, která musí být disciplinována. Toho bylo dosaženo pomocí procedur moci, které charakterizují disciplíny. Foucault se konkrétně zmiňuje o tzv. anatomo-politice lidského těla.\n\nDruhá forma se pak začala objevovat o něco později, přibližně v polovině 18. století. Tělo bere jako systém biologických procesů (úmrtnost, plodnost). Tyto procesy pak mají vliv na fungování a produktivitu celé společnosti. Jedince se snaží zavést do jednotlivých vztahů – sociálních, politických a ekonomických. Nástroj pomocí kterého toho bylo dosaženo je regulace – regulativní kontrola a série intervencí. Foucalt tuto formu nazývá jako bio-politika populace.\nTyto formy pak zajišťují rozvinutí moci nad životem. Moderní společnost je pak Foucaultem vnímána jako společnost normalizace. Je v ní vše protokolováno a nad vším je neustálý dohled.\n\nKaždý den lidé používají v běžných situacích různé mocenské taktiky, aby přiměli či přesvědčili ostatní, aby udělali (nebo nedělali) určitou věc. Takové taktiky pak mohou mít psychickou i fyzickou podobu. Mezi nejznámější a nejčastější příklady patří šikana, stížnost, spolupráce, kritika, manipulace, vyjednávání, socializování nebo požadování. Tyto mocenské taktiky mohou být rozděleny do několika rozdílných skupin:\n\n\"Soft power\" je koncept vytvořený Josephem Nye z Harvardovy univerzity a popisuje schopnost zaujmout a spolupracovat. Využívá vztahu mezi manipulátorem a ovládanou osobou. Tato taktika není přímá a spoléhá se spíše na psychické a interpersonální vlivy, jako socializace apod. \n\nNaopak \"hard power\" je mnohem přímější. Využívá například podplácení, násilí, či vyhrožování jako formu přesvědčování. Cílem takové taktiky pak bývá jeden konkrétní výsledek. Paradoxně je však účinnější \"soft power\". V mnoha případech bývá silnějším motivátorem strach ze sociálního vyloučení (co si ostatní pomyslí, když mu nepomohu), či ztráta vztahu s kamarádem (manipulátorem), než obavy z nějaké formy fyzického ublížení.\n\nRacionální taktiky vlivu využívají přesvědčování, logiky a zdravého úsudku, zatím co iracionální taktiky se zakládají na emocionálním ovlivňování a dezinformaci.\n\nBilaterální taktiky neboli kolaborace a vyslýchání zapojuje vzájemně jak osobu ovlivňující, tak i osobu ovlivňovanou. Unilaterální taktiky jsou na rozdíl od bilaterálních prosazovány bez jakéhokoliv zapojení ze strany ovlivňované osoby. \n\nLidé se liší ve využívání taktik. Rozdílné typy lidí využívají rozdílných typů taktik. Například interpersonálně orientovaní lidé mají sklony využívat více soft a racionální taktiky.\n\n\n"}
{"id": "70101", "url": "https://cs.wikipedia.org/wiki?curid=70101", "title": "Molfetta", "text": "Molfetta\n\nMolfetta je italské město v oblasti Apulie, na pobřeží Jaderského moře, 25 km od hlavního města provincie Bari.\n\n\"Počet obyvatel\"\nOficiální stránky\n"}
{"id": "70103", "url": "https://cs.wikipedia.org/wiki?curid=70103", "title": "Mladotický potok (přítok Střely)", "text": "Mladotický potok (přítok Střely)\n\nMladotický potok je vodní tok v severní části okresu Plzeň-sever, levostranný přítok řeky Střely.\n\nMladotický potok pramení v Zelenodolském lese na západním svahu Lhotského vrchu, mezi Vysokou Libyní a Žďárem v nadmořské výšce přibližně 510 m, na území přírodního parku Jesenicko v okrese Plzeň-sever. Zprvu teče potok severozápadním směrem, po přibližně 1 km vtéká na území okresu Rakovník, přijímá pravostranný přítok tekoucí ze svahu Lhotského vrchu a protéká přírodní rezervací Rybníčky u Podbořánek. Rezervace chrání cenné území se zastoupením společenstev rašelinišť, vlhkých luk, mokřadů, vodních a lesních společenstev s výskytem vzácných a ohrožených druhů.\n\nTáhlým obloukem se potok postupně stáčí k západu a přijímá další pravostranný přítok přitékající od Podbořánek. V tomto úseku tok Mladotického potoka kopíruje na pravém břehu silnice č. 206 z Podbořánek do Žihle. U Chvojkovského Mlýna se potok stáčí k jihozápadu a více než 1 km tvoří okresní hranici. Před silnicí Potvorov–Žihle opouští Rakovnicko a přijímá levostranný potok. V polích Žihelské pánve se poprvé kříží s železniční tratí č. 160 z Plzně do Žatce, přijímá Žihlický potok tekoucí ze severu od Žihle a drobný Přehořovský potok.\n\nPřed Přehořovem se opět kříží s dráhou, téměř jižním směrem protéká vsí a u železniční zastávky Potvorov se spojuje s Potvorovským potokem. Lesem na úpatí Potvorovského kopce teče až k Odlezelskému jezeru, ve kterém se spojuje s Odlezelským potokem. Na kaskádách za jezerem v úzkém údolí jsou dva malé vodopády.\n\nZa samotou U Spálenky přijímá malé přítoky z obou stran, protéká nivou s poli a loukami, kde se rozvětvuje na několik ramen, která se spojují až před soutokem s Řemešínským potokem. Nedaleko od soutoku je přemostěn v současnosti nevyužívanou železniční tratí č. 162 z Mladotic do Rakovníka, za kterou se stéká s Chrášťovickým potokem. Z potoka se odděluje rameno náhonu ke mlýnu v Mladoticích, které obtéká po jihovýchodní straně přemostěn silnicí z Mladotic do Kralovic.\n\nPřevážná část posledních kilometrů toku vede po dně zaniklého Mladotického rybníka, kde do něj ústí poslední přítok – Trojanský potok – přitékající z východu od Šebíkova. Na bývalé hrázi rybníka se naposled kříží s železniční tratí a nedaleko Podhrázského Mlýna se v nadmořské výšce 343 m vlévá do řeky Střely.\n\n\"levý/pravý, od pramene k ústí\"\n\n"}
{"id": "70105", "url": "https://cs.wikipedia.org/wiki?curid=70105", "title": "Benevento", "text": "Benevento\n\nBenevento je italské město v oblasti Kampánie, hlavní město stejnojmenné provincie. V antice se nazývalo \"Beneventum\", dříve \"Maleventum\" a \"Maloeis\" (z řeckého slova pro jablko – \"malon\"), v té době se věřilo, že město založil Diomédes.\n\nDobře dochované římské město se základy mnoha domů a civilních staveb, upomíná na možnost, jak by po dvou tisíciletích vypadaly Pompeje, nebýt jejich zničení erupcí. Za svůj rozvoj vděčí především císaři Trajánovi. Během vlády Langobardů patřilo k šestici jejich nejvýznamnějších sídel. Stalo se sídlem biskupství. Bylo poškozeno ve 2. světové válce spojeneckým bombardováním.\n\n\n\n\"Počet obyvatel\"\n\n\nOficiální stránky\n"}
{"id": "70109", "url": "https://cs.wikipedia.org/wiki?curid=70109", "title": "Fairchild XC-120 Packplane", "text": "Fairchild XC-120 Packplane\n\nXC-120 Packplane byl prototyp vojenského dopravního letounu americké společnosti Fairchild, který byl na konci 50. let spolu se sedmi konkurenčními typy podrobován testům ve \"Wright Air Development Center\" (WADC). Tento Fairchild XC-120 Packplane byl konvertovaný C-119B s oddělitelným nákladovým prostorem. Postaven byl jen jeden kus.\n\n\n"}
{"id": "70122", "url": "https://cs.wikipedia.org/wiki?curid=70122", "title": "Miloš Václav Kratochvíl", "text": "Miloš Václav Kratochvíl\n\nMiloš Václav Kratochvíl (6. ledna 1904 Vídeň – 9. července 1988 Praha) byl český spisovatel-prozaik, autor historické beletrie, filmový scenárista, dramaturg a pedagog. Studoval historii a archivnictví na Karlově Univerzitě. Za války pracoval v archivu. Po ní byl dramaturgem Československého státního filmu a profesorem na FAMU. Jeho syn Jan Kratochvíl byl herec, dramaturg, režisér a divadelní organizátor.\n\nNarodil se ve Vídni, kde jeho otec Václav Kratochvíl působil jako dvorní archivář. Bydlel tu do svých 14 let, pak se stal studentem malostranského gymnázia v Praze. Po jeho absolvování vystudoval na pražské filozofické fakultě obory historie a archivnictví. V roce 1928 získal doktorát a nastoupil zaměstnání v Archivu hlavního města Prahy. Když archiv Němci roku 1944 uzavřeli, pracoval krátce u firmy Nationalfilm. V letech 1945 až 1947 pracoval na Ministerstvu informací, pak se živil ve filmovém průmyslu. Byl tři roky filmovým dramaturgem a v letech 1950 až 1972 profesorem na Akademii múzických umění. V důchodu se věnoval nejen literární činnosti, v roce 1977 jej Rudé právo zařadilo mezi první signatáře Anticharty.\n\nV roce 1970 získal titul zasloužilého umělce a čtyři roky poté byl prohlášen národním umělcem.\nVe 30. letech měl blízko k sociální tematice, v jeho díle se objevovaly motivy venkova, půdy. Svou prózu ozvláštňuje vnitřními monology postav, záznamy proudu představ, dokumenty v podobě dopisů a dobových kázání.\nNa druhou stranu jsou jeho díla poznamenána typizací postav a socialistickým realismem. V jeho dílech jsou zobrazovány nejnižší vrstvy a vyzdvihována jejich uvědomělost.\n\n\n\n\n\n\n"}
{"id": "70126", "url": "https://cs.wikipedia.org/wiki?curid=70126", "title": "Silniční daň", "text": "Silniční daň\n\nDaň silniční je přímá daň, platná na území státu daň vybírajícího. V Česku se jedná o daň přímou majetkovou.\n\nPředmětem této daně jsou všechna motorová vozidla, která jsou používána k podnikání, a to i když jsou vlastněna soukromými osobami. Poplatníkem i plátcem této daně je provozovatel vozidla, který je zapsán v jeho technickém průkazu.\n\nSazba daně je stanovena podle obsahu motoru a objemu válců v motoru u osobních automobilů, u nákladních pak závisí na hmotnosti celého vozidla a počtu náprav. Dříve bylo možné u nákladních vozidel uplatnit slevu dle emisní normy. V současné době se uplatňuje sleva na všechna vozidla dle data registrace – první tři roky 48 %, další tři roky 40% a další tři roky 25 %; vozidla s první registrací do 31. 12. 1989 platí malus 25 %.\n\nZdaňovacím obdobím je 1 rok, daň se platí ve 4 zálohách (15. dubna, 15. července, 15. října a 15. prosince). Majitel vozidla je povinen do konce ledna následujícího roku podat daňové přiznání.\n\nOd silniční daně jsou osvobozena:\n\nPro osobní vozy a užitková vozidla do 3,5 tuny registrované v Nizozemí jsou ročně vyměřeny poplatky silniční daně (Motorrijtuigenbelasting AKA MRB) berním úřadem a to v závislosti na váze vozidla a palivu (naftové motory přibližně 2× dražší).\n\nJednotlivé provincie Nizozemí mají drobné cenové odchylky. Pro ilustraci vůz s pohotovostní hmotností od 951 kg do 1050 kg a s benzínovým motorem je v severním Holandsku daněn 368 € ročně a vůz s pohotovostní hmotností mezi 1351 a 1450 kg s naftovým motorem je daněn 1388 € ročně.\n\nPodle automobilových příznivců je osobní a užitkový automobil registrovaný na nizozemské RZ daňová dojnice číslo jedna.\n\nPro vozidlo se zahraniční registrací tato daň uplatňována není, pokud však není užíváno osobou s registrovaným trvalým bydlištěm v Nizozemí. Pravidelné kontroly vozů s cizími RZ celními orgány jsou běžné, často na základě informací z kamerových systému rozpoznávající RZ umístěných jak na hranicích, tak i ve vnitrozemí. Pokud se tomuto děje, berní úřad takový čin považuje za krácení daně s důsledky tomu rovnými. Jediná výjimka je udělována nizozemským rezidentům při vyžádání speciálního povolení a to maximálně na 14 dní pro jeden vůz s cizí RZ ročně, které lze získat on-line na webových stránkách nizozemského daňového úřadu.\n\n\n"}
{"id": "70131", "url": "https://cs.wikipedia.org/wiki?curid=70131", "title": "Sněžná čára", "text": "Sněžná čára\n\nSněžná čára je hranice trvalé sněhové pokrývky, vlastně také hranice tání sněhu. V různých klimatických podmínkách je sněžná čára různě položená (např. jedna z nejvyšších je v Tibetu: 5500–6000 m n. m.; jedna z nejnižších je v Zemi Františka Josefa: přibližně 50 m).\n\nNa většině zemského povrchu (existují ale výjimky) platí, že sněžná čára se směrem k pólům snižuje – na rovníku je položená nejvýše, směrem k pólům se postupně přibližuje až k hladině moře. Sněžnou čáru mohou ovlivnit i vnější geologické jevy, klimatologické a další faktory.\n\nSe sněžnou čárou souvisí:\n"}
{"id": "70132", "url": "https://cs.wikipedia.org/wiki?curid=70132", "title": "Fairchild", "text": "Fairchild\n\nFairchild byl americký výrobce letadel se sídlem v (postupně) Farmingdale (New York), Hagerstown (Maryland) a San Antonio (Texas).\n\nSpolečnost byla založena Shermanem Fairchildem v roce 1925 jako Fairchild Aviation Corporation se sídlem v Farmingdale a East Farmingdale ve státě New York. Společnost vyrobila první americké letadlo s plně uzavřeným kokpitem a hydraulickým přistávacím podvozkem Fairchild FC-1. Jistou dobu byla firma známá také jako Fairchild Aircraft Manufacturing Company. V roce 1931 se Fairchild přestěhoval do Hagerstown v Marylandu. Mezi aktivity společnosti během druhé světové války patřila výroba dvoumotorového cvičného letadla Fairchild AT-21 Gunner v bývalé továrně na syntetické hedvábí v Burlingtonu v Severní Karolíně.\n\nV roce 1949 Fairchild Engine and Airplane Corporation (se sídlem v Hagerstownu v Marylandu) začala pracovat na vývoji letounu C-123 Provider, který oficiálně vstoupil do služby v roce 1955. V roce 1956 společnost získala práva na výrobu Fokkeru Friendship a pod označením Fairchild F-27 a Fairchild Hiller FH227 jich vyrobila 206 kusů.\n\nV roce 1964 společnost koupila firmu Hiller Helicopter, změnila jméno na Fairchild Hiller a vyráběla FH-1100 až do roku 1973, kdy vrtulníkovou divizi prodala zpět Stanleymu Hillerovi. Během roku 1965 Fairchild pohltil společnost Republic Aviation Company.\n\nV roce 1971, po smrti svého zakladatele, Fairchild změnil jméno na Fairchild Industries, koupil firmu \"Swearingen\" a vyráběl Fairchild Swearingen Metroliner, úspěšné regionální dopravní letadlo (americké vojenské označení – C-26 Metroliner a UC-26 Metroliner). Během let 1971 a 1972 společnost vyvinula bitevní letoun později známý jako Fairchild Republic A-10 Thunderbolt II a porazila s ním konkurenční typ od firmy Northrop.\n\nV roce 1996, poté co společnost převzal Dornier GmbH, byl podnik přejmenován na Fairchild Dornier. V roce 1998 společnost zahájila licenční výrobu Dornieru 328.\n\nV letech 2002 až 2003 byla společnost převzata firmou M7 Aerospace.\n\n\n"}
{"id": "70135", "url": "https://cs.wikipedia.org/wiki?curid=70135", "title": "Muž bez minulosti", "text": "Muž bez minulosti\n\nMuž bez minulosti (finsky \"Mies vailla menneisyyttä\") je finský film režiséra Akiho Kaurismäkiho. Film se řadí mezi dramata a hořké komedie. Je to druhý díl jeho Finské trilogie. Byl natočen v roce 2002. Hlavní role v něm ztvárnili Markku Peltola, Kati Outinen a Juhani Niemelä.\n\nFilm byl v roce 2002 nominován na Oscara jako nejlepší cizojazyčný film a vyhrál hlavní cenu v Cannes.\n\nKrátce po příjezdu do Helsinek je muž přepaden v parku a vážně zraněn na hlavě. Probudí se v nemocnici a zjistí, že ztratil paměť. Začíná život od nuly za pomoci Armády spásy a chudých přátel.\n\n"}
{"id": "70145", "url": "https://cs.wikipedia.org/wiki?curid=70145", "title": "Bořivoj Čelovský", "text": "Bořivoj Čelovský\n\nBořivoj Čelovský (8. září 1923 Heřmanice – 12. února 2008 Ostrava-Heřmanice) byl český historik a filozof.\n\nNarodil se v Heřmanicích u Ostravy jako druhé dítě chudých rodičů. Jeho otec pracoval jako výpravčí vlaků a matka byla majitelkou malého obchodu s dámským prádlem. Jako patnáctiletý uprchl do Polska, aby se připojil k formujícímu se československému zahraničnímu vojsku. Po maturitě byl totálně nasazen jako hasič v Hamburku. Z Německa utekl a chtěl se připojit k partyzánům, ale byl se zbraní v ruce zadržen a jen se štěstím unikl popravě. Po válce začal studovat právo a politicky se angažoval v práci národně socialistické strany. V listopadu 1948 emigroval z Československa do Německa, kde vystudoval filozofii. Jako dizertační práci předložil svou knihu \"Mnichovský syndrom\", která se stala světově proslulou. V exilu publikoval pod jménem \"Boris Celovsky\". Poté se od roku 1950 věnoval studiím historie v Kanadě, kde pracoval v týmu pozdějšího premiéra Pierra Trudeaua. Mj. zde navrhl kanadský imigrační zákon, který v té době patřil k nejliberálnějším na světě, a vedl výzkumný tým pro tvorbu kanadské encyklopedie. V roce 1958 vydal knihu \"Mnichovská dohoda 1938\", která byla negativně přijata sudetoněmeckými kruhy, komunistickými historiky v Československu i částí českého exilu. Do dnešního dne však zůstává jednou ze základních monografií k tématu. V témže roce se nechal s vědomím kanadské kontrarozvědky naverbovat jako dvojitý agent československé Státní bezpečností a po tři roky ji zásoboval falešnými zprávami. Důsledkem jeho činnosti bylo vyhoštění rezidenta StB pracujícího pod diplomatickým krytím z Kanady. Až do roku 1990 zastával v kanadské státní správě různé funkce a radil několika politikům.\n\nV roce 1990 se vrátil do Ostravy, kde se věnoval psaní vášnivých polemik do novin. Vydal také celou řadu historických knih. V roce 1992 obdržel doktorát práv Univerzity Karlovy, který vrátil na protest proti všeobecné korupci. Vedle psaní historických studií se také věnoval aktuální publicistice. Od roku 2005 publikoval také na své internetové stránce www.celovsky.cz, kde vedle jiného zveřejnil svazek, který ke svému ideovému spolupracovníkovi Vojtěchu Filipovi (krycí jméno „Falmer“), současnému předsedovi KSČM a místopředsedovi Poslanecké sněmovny, vedla StB.\n\nZemřel ve svém bytě. Na jeho počest byla v roce 2009 jedna z nových heřmanických ulic pojmenována \"Bořivoje Čelovského\".\n\nSvé dílo tvořil převážně česky, částečně anglicky, překládal z češtiny do němčiny a obráceně.\n\nDíla věnována nejnovějším dějinám\n\nTři autobiografické knihy\n\nPublicistická činnost\n\nSborníky\n\nV roce 2009 mu byla udělena Cena Václava Bendy (in memoriam).\n\n\n"}
{"id": "70148", "url": "https://cs.wikipedia.org/wiki?curid=70148", "title": "Storhamar Dragons", "text": "Storhamar Dragons\n\nStorhamar Dragons je profesionální norský hokejový tým. Byl založen v roce 1957.\n\nV sezóně 2005-06 vyhrál základní část s náskokem 29 bodů před druhým Stjernenem Hockey. Nejproduktivnějším hráčem týmu se stal Kanaďan Patrick Yetman, který nasbíral 69 bodů za góly a asistence, vsítil nejvíce branek a společně s Madsem Hansenem měl nejlepší statistiku +/-.\n\n\n"}
{"id": "70151", "url": "https://cs.wikipedia.org/wiki?curid=70151", "title": "Sociální třída", "text": "Sociální třída\n\nSociální třída je termín sloužící k označení souborů jednotlivců, kteří vykazují identické nebo srovnatelné znaky a chování. Třída je jedním z ústředních pojmů teorií sociální stratifikace, které popisují společnost jako soubor hierarchicky uspořádaných vrstev, jenž se od sebe liší životními podmínkami a možnostmi. Jednotlivci bývají do sociálních tříd zařazováni především podle toho, co můžou nabídnout trhu (například kapitál nebo pracovní sílu). Jejich pozice ve společnosti jsou pak dány výší příjmů, které jsou určovány prostřednictvím trhu.\n\nTřídní stratifikační model převládá až v moderních společnostech, mezi starší modely patří například stavovský a kastovní; ty se, na rozdíl od tříd, vyznačují dědičnou příslušností a nízkou sociální mobilitou. Termín „třída“ se v tomto významu objevil v 19. století a jedním z prvních teoretiků byl Karl Marx. Od té doby bylo vytvořeno velké množství nejrůznější definic, které vznikaly především na základě otázek týkající se povah jednotlivých skupin a také vztahů mezi nimi.\n\nByla vytvořena celá řada definic a charakteristik tříd, přičemž navrhovaná schémata sahají od hrubého členění na dvě či tři třídy až po jemné klasifikace s mnoha různými sociálními skupinami. Jako příklad může sloužit členění podle britského National Readership Survey (NRS), která se často používá v marketingu:\n\nRůzní sociologové chápou a definují třídu různými způsoby. Není-li však uvedeno jinak, bývá třída chápána ve významu marxistickém.\n\nAč je společenská třída ústředím pojmem Marxova díla, nikde jej systematicky nevysvětluje a nedefinuje. Jeho teorii tříd však můžeme najít např. v Manifestu komunistické strany.\n\nMarxova teorie je založena na dvoutřídním stratifikačním modelu. V každé společnosti proti sobě stojí utlačovatel a utlačovaný. V moderní buržoazní společnosti je tento rozpor založen na vlastnictví výrobních prostředků, společnost lze tedy dělit na ty, kteří je vlastní (buržoazie), a ty, jež je nevlastní a musí tedy prodávat svoji pracovní sílu (proletariát).\n\nZájmy tříd jsou v protikladu a nutností je třídní konflikt. Jeho vyústěním je dle Marxe proletářská revoluce, která po období diktatury proletariátu povede k zavedení beztřídní společnosti.\n\nMarx chápe třídy jako sociální síly, které mají své vědomí. Rozlišuje třídu o sobě (\"klasse an sich\"), která je jen sociální kategorií lidí, kteří mají stejné objektivní podmínky života, a třídu pro sebe (\"klasse für sich\"), která je skupinou lidí, kteří prošli třídním uvědoměním a jsou si tedy vědomi svých společných třídních zájmů, které jsou schopni hájit a prosazovat. Sociolog Jan Keller v jedné ze svých přednášek podotkl, že toto kritérium v dnešní společnosti platí paradoxně pro nejvyšší elitu.\n\nV díle \"Hospodářství a společnost\" se Max Weber věnuje otázce sociální stratifikace, konkrétně ve dvou kapitolách s názvem \"Třída, status, strana\" a \"Stavy a třídy\".\n\nWeber definuje třídu jako souhrn osob, které mají stejný způsob obživy. Třídou je podle Webera taková skupina lidí, kteří si v tom co mohou společnosti nabídnout, konkurují.\n\nWeber rozlišuje třídní kritérium vlastnické a výdělečné, v jejichž rámci existují vždy třídy pozitivně privilegované, negativně privilegované a mezilehlé.\n\n\n\nWeber navíc rozlišuje tzv. \"sociální třídy\", které chápe jako třídy mobilitně uzavřené vůči ostatním. Patří sem např.:\n\nAlain Touraine považuje společenské třídy za typické aktéry průmyslové společnosti, přičemž podstatou sociálních vztahů jsou vztahy mocenské. Jako důsledek této mocenské povahy sociálních vztahů vzniká na jedné straně třída ovládaná a na druhé straně třída vládnoucí, která plní tyto tři funkce:\nPoslední ze zmíněných funkcí lze chápat jako prosazování kulturního vzorce konkrétní vládnoucí třídy.\n\nV postindustriální společnosti se konflikt, mezi třídou ovládaných a třídou vládnoucí, přesouvá z oblasti produkce materiálního bohatství do oblasti znalostí, vědění a představ. Přičemž cíl tohoto konfliktu, odehrávajícího se v rovině kulturní, lze chápat jako ovlivňování představ, jež si společnost vytváří sama o sobě a o své budoucnosti.\n\nTouraine se zajímá o nová sociální hnutí (jako jsou např. feministky, protiatomové hnutí nebo různá regionalistická hnutí apod.), zejména o jejich potenciální schopnost stát se novými sociálními aktéry v boji proti mocenským aparátům. Tato hnutí hovoří jen svým vlastním jménem a jejich členové se dožadují pouze práva být sami sebou. Cílem snažení přitom není zlepšení života kdesi ve vzdálené budoucnosti, nýbrž okamžitá změna (členové těchto hnutí chtějí začít žít jinak ihned). Návrat aktéra nemá dobyvačný charakter, jedná se spíše o kolektivní obrannou reakci proti snahám systému podřídit své jednorozměrné logice růstu (který je uskutečňován pro růst samotný) vše ostatní, včetně záměrně pěstované iluze individuality. Subjekt se vrací jako protihráč moderní společnosti v podobě hnutí, která protestují proti degradaci člověka na nástroj produkce či na jednotku konzumu. Cílem těchto hnutí není ovládnutí společnosti, ale ochrana individuálních či kolektivních svobod proti tlakům zdánlivě všemocného systému.\n\nRalf Dahrendorf obohacuje Marxovu teorii i o Weberův přístup. Nespatřuje jádro třídního konfliktu pouze ve vlastnictví výrobních prostředků jako Marx. Kontrola výrobních prostředků je jen jednou z forem moci, a právě snaha o podíl na moci či rozhodování je dle Dahrendorfa zdrojem třídního konfliktu.\nDahrendorf rozlišuje dva hlavní typy konfliktů – politický a průmyslový.\n\nJohn H. Goldthorpe se věnuje výzkumu třídní struktury od 60. let 20. století a je kritikem marxismu i hierarchického pojetí sociální stratifikace. Naopak tvrdí, že v dnešních západních společnostech jsou možné politické zásahy, které by umožnily větší rovnost příležitostí. Přestože považuje vznik třídního konfliktu za možný, nesouhlasí s jeho nevyhnutelností a historickou nutností, jako hlásal Karl Marx.\n\nTřídní strukturu považuje za nástroj popisu a analýzy hospodářsky vyspělé společnosti západního typu. Zvláště se pak soustředí na proměnu této společnosti, faktory k ní vedoucí a také na důsledky pro formování jednotlivých tříd.\n\nJohn H. Goldthorpe, stejně jako Max Weber, nesouhlasí s tím, že by třídní vztahy byly antagonistické. Východiskem pro jeho třídní schéma byla škála zaměstnání, jež již dříve vytvořil ve spolupráci s K. Hopem, kde zaměstnání řadí podle tzv. sociální žádanosti (social desirability). Později John H. Goldthorpe vytvořil na základě této škály sedm základních skupin zaměstnání, které utvářejí různé třídní postavení.\n\nSkupiny zaměstnání rozdělil podle dvou kritérií:\n\nTřídní schéma, jež je používáno pro mezinárodní komparaci a s nímž se v současné literatuře lze setkat nejčastěji:\n\nServisní třída:\nNásledují tři mezilehlé třídy:\nDalší částí je dělnická třída:\n\nErik Olin Wright rozpracoval Marxův návrh třídních nerovností, jelikož v jeho době je kapitalismus zcela odlišný, než byl kapitalismus v Marxově době. Za největší problém považoval Marxův předpoklad, že střední třída postupně zanikne a že dojde k její proletarizaci. Postupem času se ukázalo, že k tomu nedojde a střední třída se naopak rozrůstá. Wright se tedy pokusil pracovat na novém třídním schématu, které postupně rozpracoval ve dvou verzích. V obou těchto verzích je základem fakt, že v dané třídní struktuře existují pozice, které nespadají do žádné z tříd, jelikož jsou pro ně charakteristické prvky, které odpovídají více třídám a jsou tzv. kontradiktorní.\n\nWright tyto kontradiktorní třídní pozice nepřiřadil ani k jedné z tříd. Tuto proměnu připisuje historickým změnám v kapitalistických výrobních vztazích 2. poloviny 20. století.\n\nJednotlivé třídy:\nKontradiktorní pozice:\n\nPo kritice prvního schématu došlo k jeho přehodnocení. Ve druhém schématu definuje Wright sociální třídy jako pozice odvozené od vlastnických vztahů, přičemž vlastnictví zahrnuje i jiné než ekonomické dimenze. Toto třídní schéma obsahuje 12 pozic v rámci třídních vztahů, kdy Wright oproti první verzi důkladněji rozpracoval a rozdělil dělnickou třídu, třídu manažerů a třídu vedoucích pracovníků na základě vzdělání a kvalifikace jednotlivých subjektů.\n\nPojmem zahálčivá třída označuje americký sociolog Thorstein Veblen vyšší třídy, které se věnují tzv. ostentativní zahálce, čímž odlišují své postavení od jiných tříd. Život bez práce je dle nich nejlepším a nejskutečnějším svědectvím bohatství, a tím i vznešenosti.\n\nJako vládnoucí třídu označuje Mosca politickou elitu, která je typicky málo početná, monopolizuje si moc a využívá všech legálních i nelegálních výhod, které politická moc skýtá.\n\nTřídní sociální rozdíly se přirozeně promítají do nejrůznějších sfér lidského života. Zařazení do určité společenské třídy například ovlivňuje přístup k zdravotnické péči a správné výživě. Nejinak  jsou na tom i výchovné a vzdělávací oblasti, kde se projevuje nedostatek kvalitních vzdělávacích zařízení za dostupné prostředky pro všechny sociální třídy. V neposlední řadě může třídní příslušnost ovlivňovat i pracovní a kariérní podmínky, ekonomický status se však promítá i do velikosti rodiny a životního stylu.\n\nTyto projevy socializačního působení v rámci subkultury ovlivňují zásadním způsobem již ranou dětskou výchovu. Například děti z rodin nižší společenské třídy, které mohou žít v méně stimulujícím prostředí než děti ze středních tříd,  nemusejí být tolik vedeny k výkonu, mohou být méně povzbuzovány a není jim věnována dostatečná individuální pozornost. Tato skutečnost bývá označována jako třídní deprivace.\n\nV roce 2019 vznikl na základě spolupráce Českého rozhlasu a skupiny sociologů, skládající se z Daniela Prokopa, Martina Buchtíka, Paulíny Tabery, Tomáše Dvořáka a Matouše Pilnáčka, výzkum nazvaný Česká společnost po 30 letech, který vycházel z britského výzkumu Great British Class Survey s drobnými úpravami (např. zohlednění znalosti jazyků). O samotné šetření, které proběhlo v červnu stejného roku, se postaraly agentury MEDIAN a STEM/MARK. Šetření proběhlo jak online formou, tak prostřednictvím osobního dotazování a zúčastnilo se jej celkem 4039 respondentů ve věku 18 až 75 let. Na základě tohoto výzkumu bylo identifikováno celkem 6 tříd.\n\nČeský rozhlas také vytvořil online kalkulačku, pomocí které mohou lidé zjistit do jaké třídy na základě provedeného výzkumu patří.\n\nTato třída představuje cca 22 % obyvatel České republiky a zjednodušeně řečeno se jedná o nejbohatší třídu, jelikož je charakteristická pro svůj vysoký ekonomický kapitál, tedy vysoké příjmy a majetek. Naopak lidský kapitál je tu poněkud slabší, což hlavně způsobuje fakt, že se tato třída formovala v období transformace v 90. letech, a tak většina ještě čerpá z odkazu předrevoluční společnosti. Nejvíce jsou zde zastoupeni lidé středního věku, kteří pracují na pozicích specialistů a odborných pracovníků a žijí primárně ve velkých městech a v jejich periferiích. Typickým příkladem je Praha, kde společně s nastupující kosmopolitní třídou tvoří přibližně 56 % obyvatel. \n\nTvoří cca 12 % obyvatel ČR a projevuje se vysokými hodnotami u všech druhů kapitálu s výjimkou majetku. Jelikož tato třída teprve nastupuje, nenahromadila zatím takové množství majetku, jako například zajištěná střední třída. Představuje také základy společenské elity v ČR, která u nás de facto neexistuje (viz Elity). Zpravidla žije buď v centrech velkých měst, nebo, obdobně jako zajištěná střední třída, v bohatších obcích či městech. Jedná se většinou o lidi nižšího středního věku, v profesním životě nejčastěji zastávající pozice vedoucích (např. manažeři, ředitelé), nebo odborných pracovníků v oblasti technicky zaměřených oborů, IT a finančnictví.\n\nTuto třídu, tvořící cca 14 % obyvatelstva ČR, je dle autorů výzkumu možno pojmenovat jako tzv. modré límečky – z angličtiny blue-collar worker – tedy manuálně pracující dělnická třída. V tomto ohledu se zde často objevují profese jako: řemeslníci nebo kvalifikovaní techničtí pracovníci a dělníci. Typické znaky představují mírně nadprůměrný majetek a příjmy, a také vlastní bydlení (jedná se přibližně o 87 %). Ovšem hodnoty u ostatních kapitálů jsou vcelku nízké. Nejčastěji žijí mimo velká města a spíše v malých obcích. Momentálně se této skupině po stránce ekonomické daří, ale kvůli nízkým hodnotám u dalších kapitálů, je její budoucnost ohrožena skutečnostmi, kterým by se nemusela přizpůsobit. Jde zejména o riziko vzniku nových ekonomických krizí a o neustálé změny, kterými ekonomika prochází, zejména vlivem globalizace a automatizace výroby. \n\nZahrnuje 12 % obyvatelstva ČR. Zástupci této třídy mají nadprůměrný majetek ve formě vlastního bydlení a velmi silný sociální kapitál. Žijí primárně na venkově a v malých obcích, což je spojeno s pokročilejším věkem této skupiny. Pro tuto třídu je charakteristické vysoké sociální propojení s venkovskou komunitou. Tato třída, i když její příjmy nejsou vysoké, je zajištěna díky nižším nákladům na život. Profesně se uplatňují jako kvalifikovaní, tak i jako nekvalifikovaní pracovníci. \n\nDo této třídy patří 22 % Čechů. Jde o nižší střední třídu, která je typická podprůměrnými příjmy a majetkem. Lidé patřící do této skupiny pracují převážně v oblasti služeb nebo administrativy jako řadoví zaměstnanci, což je spojeno s lehce podprůměrným vzděláním. Naopak mají dobrý sociální kapitál, díky kterému nemají problém s řešením problémů. Tato třída je městskou třídou, která je zatížena nájemným. Název ohrožená třída je podmíněn vysokým zastoupením exekucí, ztrát zaměstnání a s tím spojené časté nezaměstnanosti. Dle výzkumu jsou v této třídě výrazně častěji zastoupeny ženy, konkrétně uvádí údaj 60 %.\n\nTato třída tvoří 18 % české populace. Jde o nejníže postavenou třídu, která žije ve středních nebo větších městech, a to nejvíce v Ústeckém, Karlovarském a Moravskoslezském kraji, které jsou postiženy strukturálními problémy a nízkou životní úrovní. Příčinnou strádání této skupiny je nízký příjem a minimální sociální kontakty. Jsou tedy velmi odkázáni na rodinné kruhy. Podprůměrné vzdělání (22 % se základním vzděláním) je překážkou pro zisk lépe ohodnocených pozic v zaměstnání, a proto se tito lidé uplatňují zejména jako manuální pracovníci. Stejně jako u ohrožené třídy je zde vysoké zastoupení exekucí, nezaměstnanosti a mají malé možnosti, jak svoji situaci zlepšit.\n\nV České republice neexistuje skupina obyvatel, která by byla charakteristická vysokými hodnotami u všech druhů kapitálů, a přitom tvořila alespoň 0,5-1 % obyvatelstva. Na rozdíl od Spojeného království, kde tato skupina představuje asi 6 % tamního obyvatelstva. Pro takovouto skupinu je dále typické předávání společenského postavení mezi generacemi. Jediné skupiny obyvatel, které se alespoň částečně blíží definici elit, jsou převážně skupiny ve vládě a státní správě (zejména vrcholní politici a státní představitelé) a v soukromém sektoru (např. podnikatelé nebo ředitelé nadnárodních firem). Lidé v těchto skupinách obvykle patří do zajištěné střední třídy, nebo nastupující kosmopolitní třídy. \n\n\n"}
{"id": "70155", "url": "https://cs.wikipedia.org/wiki?curid=70155", "title": "Mladotický rybník", "text": "Mladotický rybník\n\nMladotický rybník byl velký rybník na Mladotickém potoce na jihu katastrálního území obce Mladotic v okrese Plzeň-sever. Do konce 17. století se pro něj užívalo názvu Ozřanský rybník, později byl přejmenován na Mladotický. Můžeme se setkat i s názvem Mlacký rybník podle německého jména Mladotic.\n\nRybník nechali založit pravděpodobně ve 14. století cisterciáci z plaského kláštera. Pro jeho založení si vybrali příhodné místo – údolní nivu Mladotického potoka, která je těsně před ústím potoka do Střely z obou stran výrazně zúžena skalou. Vzedmutí rybníka vytvořilo dva laloky – větší na severu zatopil bývalé Dolní Mladotice, dnes by dosahoval až ke vsi, do menšího na východě sahajícího až k samotě U Zelených ústil Trojanský potok přitékající od Šebíkova.\n\nRybník se tehdy jmenoval Ozřanský podle již zaniklé vsi Ozřany nad pravým břehem Střely. Král Zikmund zastavil roku 1420 řadu vsí klášterního panství třem šlechticům, mimo jiné i Ozřany s rybníkem. Ves byla i s tamějším dvorem za husitských válek vypleněna, jako pustá se s rybníkem roku 1429 vrátila do majetku kláštera. Rybník byl později klášterem opakovaně zastavován.\n\nK první katastrofě došlo roku 1550, kdy velká voda protrhla hráz a smetla oba mlýny pod rybníkem. Přesto nebyla hráz zcela zničena, neboť i bez oprav byl rybník v následujících letech hospodářsky využíván.\n\nNa počátku vlády opata Evžena Tyttla byla hráz rybníku opravena, byť z větší části šlo o její znovuvybudování. Opat nechal postavit též nové haltýře (sádky s proudící vodou) a nový dům pod rybníkem. Rybník byl v té době přejmenován na Mladotický.\n\nO předznamenání pozdější katastrofy svědčí zápis v pamětní knize fary v nedalekém Strážišti z roku 1837 – popisuje průtrž mračen z 5. září, která rozvodnila řeky, až odnesly veškeré otavy z luk, a Mladotický rybník hrozící protrhnutím byl zachráněn mladotickými.\n\nNa počátku 50. letech 19. století byla naměřena průměrná výška hráze 15 m a její délka byla pouhých 150 m. Odhadovaný obsah podle výšky hráze je 3,0–3,1 miliónů m³ a rozloha 91 ha. Zápis o měření uvádí, že návodní svah hráze byl vydlážděný, přeliv (splav) rybníka s bočními pilíři a stavidlem byl široký přibližně 35 m. Pod přelivem voda odtékala vybudovanou strží a dále přímo do Střely.\n\nVelká bouře doprovázená dlouhým přívalovým deštěm 25. května 1872 rozvodnila veškeré místní toky. Nastala povodeň, kterou zdejší kraj nepamatoval. Mladotický rybník se pozvolna naplňoval, ale nedopatřením nedošlo k včasnému otevření propustí a později se k nim přes proud vody nemohlo. Hráz rybníka tlak nevydržela, praskla ve dvou místech a ohromné množství vody se začalo valit do úzkého údolí již předtím velmi rozvodněné Střely, vlna ukončila řadu životů v Plasích a hlavně v Nebřezinách.\n\nMladotický rybník patřil do panství Metternichů a všeobecně se předpokládalo, že bude brzy obnoven. Oprava byla však odkládána, až bylo obnovení na počátku první světové války tak nejisté, že správa panství pronajala pozemky schopnému hospodáři Antonínu Kožiškovi. Nový nájemce odvodnil zamokřená a bahnitá místa, zreguloval vodní strouhy a vyřezal porosty olší a vrb. Dno rybníka srovnal a změnil na louky a pole.\n\nPozději byly pozemky rozděleny mezi místní hospodáře a obnova byla zdánlivě nereálná. Obnova rybníka se znovu vynořila na přelomu 40. a 50. let 20. století jako jedno z možných řešení problému zásobování chemické továrny v Kaznějově a keramických závodů v Horní Bříze užitkovou vodou. Zároveň byl rybník považován i za možný zdroj pitné vody pro Kralovice, Kaznějov, Plasy a okolní vsi. Příprava plánu byla v roce 1950 zadána Stavoprojektu Plzeň, ještě do konce roku byl zahájen výkup pozemků a v následujícím roce byl proveden geologický průzkum. Obnova rybníka se však začala opět komplikovat – v následujících letech byl projekt opakovaně vyřazován a zařazován z plánu, přesto byl v březnu 1954 dotažen do podoby úvodního projektu. Od obnovy Mladotického rybníka bylo nakonec upuštěno a část z problémů, které měl řešit, odstranila přehrada na Střele nad Plasy. V současné době se o obnově rybníka neuvažuje.\n\n"}
{"id": "70156", "url": "https://cs.wikipedia.org/wiki?curid=70156", "title": "Hermann Hesse", "text": "Hermann Hesse\n\nHermann Hesse (2. července 1877 Calw, Švábsko, Německo – 9. srpna 1962 Montagnola, Švýcarsko) byl německo-švýcarský prozaik, básník a esejista, nositel Nobelovy ceny za literaturu za rok 1946.\n\nHermann Hesse se narodil ve švábském městečku Calw. Jeho otec přišel do Německa z Estonska roku 1873, matka a další příbuzní z její strany působili po léta jako křesťanští misionáři v Indii. Rodina předpokládala, že stejná bude i Hermannova životní dráha. Roku 1891 vstoupil Hesse do evangelického semináře v Maulbronnu. Opustil jej však již po půl roce a následující pobyt na gymnáziu v Cannstattu trval sotva rok. Jeho rodina se tak konečně smířila s tím, že z jeho studií nic nebude, a dala ho roku 1893 do učení na knihkupce v Esslingenu, Roku 1894 se stal zámečnickým učněm v Calwu v továrně na věžní hodiny a od roku 1895 se vrátil k povolání knihkupce. Přitom byl pilným samoukem, studoval klasické jazyky a dějiny evropské a orientální kultury. Roku 1899 se odstěhoval do Basileje, našel si nenáročné místo v knihkupectví a přitom psal – zpočátku lyrickou poezii, např. \"Romantické písně\". Díky úspěchu prvního románu, romantického příběhu \"Peter Camenzind\" (1904), si mohl po pěti letech dovolit knihkupectví opustit. Usadil se v Gaienhofenu na břehu Bodamského jezera a oženil se s šestatřicetiletou fotografkou Marií Bernoulliovou, se kterou měl tři syny. Zde také napsal svůj druhý román \"V soukolí\", uveřejněný roku 1906, ve kterém shrnul traumata svého dětství a puberty. V roce 1911 se mu splnil dávný sen – podnikl cestu do Indie a do Indonésie. Cesta však neznamenala pro Hesseho žádné ztotožnění s východním světem. Hesse si spíše uvědomil, že je jako člověk Západu odlišný a že pro něj příslovečné \"světlo z Východu\" není řešením, protože ho musí hledat v sobě. Po návratu z cesty se Hesse s rodinou usadil roku 1912 v Bernu, což byl počátek jeho trvalého pobytu ve Švýcarsku. V té době napsal dva do značné míry autobiografické romány o umělcích \"Gertruda\" (1910) a \"Panský dům\" (1914) a povídkový triptych \"Knulp\" (1915) o tulákovi, který rozdává lidem svou radost.\n\nV období první světové války došlo v Hesseho životě k zásadnímu obratu. Hesse s válkou nesouhlasil, ale byl stále německým občanem. Přihlásil se proto na vyslanectví a byl zařazen k bernskému oddělení německé péče o válečné zajatce. Tuto službu bral Hesse vážně a dosti ho vyčerpávala. Když pak otiskl v listopadu roku 1914 v \"Neuen Züricher Zeitung\" antimilitaristický článek \"Ó bratři, pryč s tóny těmi\", nazvaný podle verše z Schillerovy \"Ódy na radost\", stal se terčem nenávistných útoků německého tisku, který jej označoval za vlastizrádce. Když jeho humanistickou výzvu odmítli i představitelé německé kultury, uvědomil si Hesse, že Německo ovládl zhoubný nacionalismus, což považoval za předzvěst národní zkázy. K tomu se připojila smrt jeho otce, nemoc nejmladšího ze synů a rozpad jeho manželství zaviněný propuknutím schizofrenie u jeho ženy, kvůli které byla trvale hospitalizována. Hesse propadl depresím a nakonec se podrobil psychoanalytické terapii. Psychoanalýzu pak začal hlouběji studovat, protože ji chápal jako obecně použitelný nástroj pro pochopení rozporných nebo skrytých motivací lidského jednání.\n\nNa jaře roku 1919 se Hesse přestěhoval z Bernu do Montagnoly v kantonu Ticino (německy Tessin) na jižním svahu Alp a věnoval se i kreslení a malování. Roku 1923 přijal švýcarské státní občanství. Po úředním rozvodu prvního manželství se roku 1924 podruhé oženil s mladou zpěvačkou Ruth Wengerovou, se kterou se seznámil již krátce po přestěhování do Montagnoly. Manželství však nevydrželo ani rok a po delší faktické rozluce následoval roku 1927 úřední rozvod. Zato jeho třetí žena, historička umění Ninon Dolbinová, kterou si vzal roku 1931, mu byla intelektuální i praktickou oporou po zbytek jeho života.\n\nHesseho umělecká tvorba v období mezi dvěma světovými válkami vycházela ze spojení evropského humanismu, indického buddhismu a Jungovy psychoanalýzy. Tuto jednotu viděl Hesse v tom, že tak jako je podle indické filozofie lidská duše nekonečnou množinou převtělení a z každého minulého života si člověk něco odnáší do toho příštího, tak je i podle evropských psychoanalytiků lidská osobnost utvářena množstvím vlivů, přičemž se v ní touha po duchovní svobodě sváří se smyslností a rozum s citem. V tomto duchu napsal Hesse román \"Demian\" (1919) a novely \"Klingsorovo poslední léto\" (1920) a \"Siddhártha\" (1922). Především posledně jmenovaná novela, líčící cestu muže jménem Siddharta za osvícením v době vystoupení Buddhy, patří k jeho mistrovským dílům.\n\nPo \"Siddhárthovi\" Hesse skoro pět let nevydal větší beletristickou práci, následující tři jsou však opět díla mistrovská. Prvním z nich je kompozičně složitý psychologicko-filozofický román \"Stepní vlk\" (1927) postavený na autorových úvahách o rozpolcenosti lidské duše. Po něm následoval román \"Narcis a Goldmund\" (1930) s námětem ze středověku, ve kterém se Hesse zabýval harmonizací pudových a duchovních stránek lidské bytosti. Roku 1931 Hesse vydal „pohádku“ \"Pouť do země východní\" s tématem osamělosti duchovního člověka v naší době.\n\nVyvrcholení Hesseho tvorby je pak jeho poslední, utopický román \"Hra se skleněnými perlami\" (1943) odehrávající se v daleké budoucnosti, na kterém Hesse pracoval od roku 1932 a do něhož vložil všechny své dosavadní zkušenosti a víru v nepřemožitelnost myšlenky, postavené do služby života. Kniha musela vyjít ve Švýcarsku, protože se Hesse dostal na nacistickou černou listinu. Proti nacistickému režimu sice veřejně nevystupoval, pomáhal však židovským uprchlíkům a odmítl nechat odstranit ze svých děl pasáže kritizující antisemitismus. V roce 1946 mu byla jako sedmému německy píšícímu autorovi udělena Nobelova cena za literaturu za „\"jeho oduševnělou literární tvorbu, která svou odvahou a hloubkou současně představuje klasické humanistické ideály a vysoké stylistické hodnoty\"“ (citace z odůvodnění Švédské akademie).\nPo skončení druhé světové války již Hesse psal jen básně a menší, většinou vzpomínkové prózy, jež vydával v řadě výborů. Vliv na to mělo jeho stále křehčí zdraví (pro nemoc nemohl převzít ani Nobelovu cenu osobně). Pozornost si zaslouží také jeho korespondence, zejména dopisy do Německa, v nichž svým rodákům říkal někdy velmi tvrdé pravdy o jejich podílu na katastrofě nacismu.\n\nHermann Hesse zemřel 9. srpna 1962 ve švýcarské Montagnole.\n\nNečekaný ohlas mělo jeho dílo u mládeže dospívající v 60. a 70. letech 20. století. Poutal ji k němu především tehdy módní zájem o východní filozofii, odpor k měšťáctví a také fantazijní scény a snově-halucinační pasáže obsažené v jeho textech.\n\n\n\n"}
{"id": "70163", "url": "https://cs.wikipedia.org/wiki?curid=70163", "title": "Teorie zahálčivé třídy", "text": "Teorie zahálčivé třídy\n\nTeorie zahálčivé třídy je sociologická teorie amerického sociologa a ekonoma Thorsteina Veblena, kterou formuloval v roce 1898 ve stejnojmenné knize (ang. \"The Theory of the Leisure Class\").\n\nPodle Veblena se vyšší (vládnoucí) třídy společností věnují tzv. okázalé zahálce, čímž odlišují své postavení od jiných tříd. \nŽivot bez práce je dle nich nejlepším a nejskutečnějším svědectvím bohatství, a tím i vznešenosti. Vládnoucí třídy se tak stávají třídami zahálčivými. Pojmem zahálka (leisure) Veblen označuje neproduktivní využití času. \nV novodobé anonymní společnosti pak nabírá okázalá zahálka podoby okázalé spotřeby. Oba typy tohoto vnějšího odlišení jsou ovšem založeny na plýtvání materiálními hodnotami. \nChování zahálčivé třídy je tak v příkrém rozporu s projevy tzv. instinktu práce, který je podle Veblena vrozen a vede člověka k pozitivnímu postoji k produkci, k užitečné práci a ke všemu, co mu skutečně slouží.\n\nAutor se domnívá, že v novodobém \"mírovém stádiu tvořivosti\" je další existence zahálčivé třídy škodlivá, ale že zároveň svým příkladem rozhoduje v zásadních rysech o tom, jaký životní styl bude celou společností uznán za odpovídající a vhodný. \nVeblen byl v tomto směru jedním z prvních, kdo upozornil – řečeno dnešní terminologií – na příznaky konzumního způsobu života a předběhl tak téměř o půl století pozdější analytiky volného času. \n\nZahálčivá třída se začíná krystalizovat se vznikem soukromého vlastnictví. Největším zdrojem úctyhodnosti přestává být hrdinství a stává se jím bohatství. Nejlepší podmínky pro rozkvět zahálčivé třídy nabízely podle Veblena tzv. vyšší barbarské kultury (např. feudální Evropa), kde byly jasně vymezeny společenské třídy. Zatímco nižší třídy se věnovaly produktivní činnosti, vyšší (zahálčivá třída) byla naprosto zproštěna všem výrobním činnostem a věnovala se pouze tomu, co bylo považováno za úctyhodné, a sice vládnutí, válčení, bohoslužbě a sportu. \"„Fyzická práce, výroba, vše, co má nějakou přímou spojitost s obstaráváním každodenních životních potřeb, je výlučně doménou nižší třídy,“\" píše Veblen.\n\nZárodky zahálčivé třídy je možno vidět už v dřívějších dobách u nižších forem barbarských společností. Jedná se o doby, kdy se ještě žilo v tlupách či kmenech. Hospodářská aktivita se tu jasně diferencuje na mužské a ženské činnost, přičemž ženy ztělesňují produktivní třídy, zatímco muži zahálčivou třídu, protože ženy vykonávají práce, ze kterých vzniknou později výlučně produktivní činnosti. Přitom, jak tvrdí autor, mezi muži a ženami primitivních skupin nemusely být zase tak velké rozdíly v tělesné konstituci, fyzické síle a temperamentu, ale „\"jakmile začala probíhat diferenciace funkcí obou pohlaví, začaly se původní rozdíly prohlubovat.“\" \n\nV současné moderní době se společenství bez zahálčivé třídy hledá jen těžko. Příkladem takové společnosti jsou Todové z nigerijské pahorkatiny nebo kmeny v Andamanském souostroví. Jedná se o mírumilovné usedlé skupiny, kde soukromé vlastnictví nehraje dominantní roli. Jejich znakem je určitá „\"dobrodušná bezradnost při setkání s podvodem a násilím\".“\n\nSlovo zahálka neoznačuje, jak by se mohlo zdát, nečinnost, ale pouze neproduktivní činnost. Zahálčivá třída považuje práci za ponižující a uchyluje se k úctyhodnému pohrdání prací. Okázalé pohrdání prací se tak stává obecnou známkou majetkového úspěchu a ukazatelem prestiže. Typickým je odstup od všech užitečných zaměstnání. Stejně jako v dřívějších dobách, typickými činnostmi zahálčivé třídy jsou vládnutí, válčení, sport a náboženské obřady. \n\nTrendem současné společnosti je zvyšování tzv. okázalé spotřeby na úkor okázalé zahálky. K tomu, aby si člověk udržel vážnost a úctu, nestačí bohatství pouze mít. Bohatství a moc je potřeba vystavit na odiv tak, aby vzbuzovalo úctu. Lidé jsou sobě mnohem vzdálenější než dříve a setkávají se během dne s velkým počtem cizích lidí, to vede k tomu, že se členové vyšších tříd svoji úctyhodnost a finanční možnosti snaží dát znát na první pohled. Na vesnicích jsou menší popudy k okázalé spotřebě, není to dáno povahou lidí, ale větší blízkostí lidí. \n\nJak v případě okázalé spotřeby, tak v případě okázalé zahálky ale dochází k tzv. okázalému plýtvání - v prvním případě časem, v druhém případě materiálními statky. Cílem okázalého plýtvání je majetková soutěž a rivalita.\n\nPrincip plýtvaní souvisí i směšováním krásy a nákladnosti. Nákladnost má podle Veblena vliv na vnímání užitečnosti předmětu – čím dražší, tím lepší. „\"Má-li cenný předmět oslovit náš smysl pro krásu, musí být krásný i nákladný zároveň,\"\" říká. Toto neplatí pouze pro zahálčivou třídy. Šaty zahálčivé třídy by také měly jasně dávat najevo, že jejich majitel se nezabývá žádnou manuální činností. „\"Za slušný nelze pokládat žádný oděv, který nese známky manuální práce,\"“ např. (pánské obleky nebo dámské klobouky).\n\nProti principům okázalé zahálky a okázalé spotřeby působí podle Veblena tzv. pracovní instinkt, který je vlastní každému člověku, nehledě na to, zástupcem jaké třídy je. Vede k tomu, že produktivní úsilí se hodnotí kladně, plýtvání záporně. U zahálčivé třídy tento jasný rozpor mezi zahálkou a pracovním instinktem vede k předstírání dělání něčeho prospěšného – kvaziexperimenty, kvaziumění, zběhlost v módě, navštěvování různých kroužků, provozování sportů, vzniká také spousta zbytečných organizací a spolků. \n\nKonzervatismus je natolik zjevným rysem bohaté třídy, že začal být považován za znak úctyhodnosti. Má svá pro i proti. Na jednu stranu zahálčivá třída stojí v cestě inovacím a rozvoji společenské struktury, ale na stranu druhou její tlumící efekt může být i pozitivní (např. při eliminaci různých společenských extremismů). \"„Fungování této instituce zpomaluje produktivní výkonnost společnosti a zpomaluje adaptaci lidské přirozenosti na naléhavé požadavky moderního industriálního života,“\" konstatuje Veblen.\n\nC. Wright Mills (O Veblenovi): \"„\"Nejlepší kritik Ameriky, jakého kdy Amerika vytvořila”. \n\nAmerický businessman Warren Buffett: „Neproduktivní finanční aktivity jako třeba day-trading (skupování a prodávání finančních nástrojů během jednoho dne) a burzovní arbitráž (současný nákup a prodej téhož zboží na různých burzách pro zisk) potvrzují Veblenovu teorii, protože jenom produkují kapitál, ale zároveň nevytvářejí nic užitečného, co by mělo prospěch pro lidi.“\n\n\n"}
{"id": "70164", "url": "https://cs.wikipedia.org/wiki?curid=70164", "title": "Jan Štursa", "text": "Jan Štursa\n\nJan Josef Štursa (15. května 1880, Nové Město na Moravě – 2. května 1925, Praha) byl český sochař, jeden ze zakladatelů českého moderního sochařství.\n\nPo skončení měšťanky se chtěl stát zahradníkem, avšak jeho otec si přál, aby jeho syn byl krejčí. Tento záměr však jeho otci rozmluvil jeho učitel kreslení Jan Šimek, který rozpoznal jeho mimořádný talent. Vydal se proto studovat sochařsko-kamenickou školu v Hořicích, kterou absolvoval roku 1898 s mimořádně dobrými výsledky.\n\nPo škole začal pracovat v lomu v Mittelsteinu a v kamenické dílně bratří Zeidlerů v Berlíně. V práci však již v roce 1899 skončil a přihlásil se na Akademii výtvarných umění v Praze, kde úspěšně složil zkoušky a byl přijat do studií pod vedením Josefa Václava Myslbeka.\n\nV Myslbekově ateliéru vznikaly jeho první akty. Dívčí akt \"Z lázně\" zaujal Myslbeka natolik, že ho v roce 1903 nechal odlít do bronzu a vystavit na rektorátu AVU. Akademii úspěšně absolvoval v roce 1904. Díky stipendiu Nadace Josefa Hlávky podnikl studijní cestu do Mnichova, Švýcarska, Paříže a Londýna. Od roku 1908 pak pracoval jako Myslbekův asistent na AVU, až do vypuknutí první světové války.\n\nZa války sloužil u 81. pluku v Jihlavě, krátce na to se dostal na frontu u Haliče. Po zranění a pobytu v nemocnici se vrátil zpět do Jihlavy, kde pobýval až do roku 1916, kdy ho z vojenské služby vysvobodilo jmenování profesorem na Akademii výtvarných umění v Praze po smrti Stanislava Suchardy. Na akademii zpočátku vedl medailérskou školu. V roce 1919 se stal nástupcem J. V. Myslbeka v roce 1922 se stal rektorem AVU a tuto funkci zastával až do roku 1924. V letech 1916–1925 bydlel na adrese Anglická čp. 1219/27, na fasádě domu směrem na náměstí Míru je pamětní deska s bustou.\n\nByl řádným členem České akademie věd a umění a členem Societé Nationale des Beaux Arts v Paříži, SVU Mánes (1905–1925) a uměleckých spolků v Mnichově a Vídni.\n\nDne 28. dubna 1925 se zúčastnil umístění své sochy \"Dar nebes a země\" v Moderní galerii v pražské Stromovce. Následně, sužován bolestivými příznaky rozvíjející se syfilidy, se vrátil do svého ateliéru na Akademii, kde se těžce postřelil a na následky zranění 2. května 1925 zemřel. Pohřben byl 5. května 1925 na Slavíně na Vyšehradském hřbitově. In memoriam mu byla udělena cena Grand prix na Světové dekorativní výstavě v Paříži a v roce 1926 byla na jeho počest uspořádána posmrtná souborná výstava jeho díla v Zrcadlové síni Klementina v Praze.\n\nJeho díla jsou součástí sbírky Karáskovy galerie. Jedná se většinou o sádrové odlitky a modely soch. Výjimkou je portrét básníka Karla Hlaváčka, který Štursa vytvořil z francouzského vápence po Hlaváčkově smrti (1906–1908).\n\nJiž od raného dětství byl nadaný kreslíř. Během studia v Hořicích vznikaly jeho sochařské prvotiny. Základním materiálem byl pro něj bronz a kámen, ke kterému přilnul již na studiích v Hořicích. Teprve až na Akademii začal krystalizovat osobitý profil jeho díla. Jeho učitel a vzor Josef Václav Myslbek byl jeho nadáním nadšen, patřil k jeho nejlepším žákům, avšak později se Myslbekovo klasické dílo dostalo do konfliktu s jeho vlastním citlivým a volným stylem tvorby. Během návštěvy Paříže roku 1904 se setkal s moderním francouzským sochařstvím (Bourdelle, Maillol) a byl silně ovlivněn díly Medarda Rossa.\n\nV ateliéru J. V. Myslbeka vznikaly první dívčí akty. Zpočátku byl ovlivněn secesním symbolismem – usiloval o poetické ztvárňování niterního světa člověka, např. \"Z lázně\" (1903), \"Život uniká\" (1904), \"Puberta\" (1905), \"Melancholické děvče\" (1906). Později se přiklonil ke smyslovému uchopení plného tvaru zralého ženského těla např. \"Eva\" (1908), \"Sedící Eva\" (1908 až 1909), \"Sulamit Rahu\" (1910), \"Toileta\" (1910). Také byl ovlivněn kubismem - reliéf \"Umění\" pro Mánesův most.\n\nPo první světové válce reagoval na tragické zážitky z fronty. Důkazem je jeho dílo \"Pohřeb v Karpatech\" pro které našel inspiraci z reportážní fotografie otištěné v časopise \"Das Neuste im Bilde\" z roku 1915. Postupně vytvořil Štursa mezi lety 1916-1924 několik verzí sousoší. V definitivní verzi je sousoší jako pomník padlých ve světové válce dnes umístěno v Předměřicích nad Jizerou, Frýdku-Místku a ve Štursově rodišti v Novém městě na Moravě. Dalším významným dílem reagujícím na hrůzy války byla socha s názvem \"Raněný\" z roku 1921.\n\nPoválečná plastika \"Hráč na niněru\" (1919) předznamenávala estetiku civilismu. V podstatě neopouštěl základní východiska své zralé tvorby - hledání duchovního pojetí smyslového tvaru v bezprostředním kontaktu s viděnou realitou, které v poválečném období dospělo do polohy harmonické modelace – \"Dar nebes a země\" (1917 až 1918), \"Vítězství\" (1921).\n\nV posledních letech svého života se věnoval převážně portrétní tvorbě. Známé jsou především portréty – \"Max Švabinský\" (1918), \"T.G. Masaryk\" (1920 až 1921), \"Alois Jirásek\" (1921), \"Jan Amos Komenský\" (1922 až 1923), \"Marie Hübnerová\" (1924), \"Leoš Janáček\" (1924), \"Božena Němcová\" (1924) a \"Bedřich Smetana\" (1924).\n\nŠlo nejen o vynikajícího umělce, ale také významného pedagoga. Na Akademii výtvarných umění v Praze odchoval celou generaci sochařů označovanou jako \"Štursova škola\". K té patří například:\n\n"}
{"id": "70166", "url": "https://cs.wikipedia.org/wiki?curid=70166", "title": "Toulon", "text": "Toulon\n\nToulon je město a významný přístav na jihovýchodě Francie. Sídlí zde největší základna francouzského válečného námořnictva ve Středomoří. Je hlavním městem departementu Var v regionu Provence-Alpes-Côte-d'Azur, dříve provincii Provence.\n\nLokalita byla známá již v římské době a nazývala se \"Telo Martius\". Již koncem 16. st. se stal Toulon válečným přístavem, kotvily zde galéry. Přístav byl postupně opevňován. V průběhu 18. st. došlo v Toulonu k několika bitvám: tažení proti Toulonu během válek o dědictví španělské (1707), bitva o Toulon 1744 a Napoleonovo dobytí Toulonu (1793). Napoleon Bonaparte byl jmenován velitelem dělostřelectva v armádě obléhající Toulon obsazený roayalisty a anglickou armádou, v přístavu kotvily anglické a jiné nepřátelské lodě. Napoleonovi se podařilo prosadit vlastní plán útoku na město, přestože nebyl vrchním velitelem. Toulon byl dobyt a strůjce tohoto vítězství povýšen na brigádního generála.\nPo porážce Francie v roce 1940 zde kotvilo loďstvo vichistické Francie. Když Německo začalo po operaci Torch obsazovat i vichistickou Francii, francouzští námořníci své lodě potopili (27. listopad 1942). V roce 1944 bylo město v bojích velmi poškozeno. V současné době je Toulon největším francouzským válečným přístavem, a rovněž vzrůstá jeho význam i jako obchodního přístavu.\n\nHistorické centrum města, Staré město, bylo v průběhu druhé světové války velmi poškozeno. Centrum města tak tvoří nová zástavba s původními dochovanými budovami. Hlavní centrum města je na nábřeží \"Quai Cronstadt\", kde jsou kavárny, restaurace a obchody. Dochovala se radniční věž. Hlavní památkou na Starém městě je katedrála \"Notre-Dame-de-la-Sède de Toulon\" založená v 11. století a dokončená až ve 18. století. 36 m vysoká katedrální věž pochází z první pol. 18. století. Oblíbené je na Starém městě také tržiště \"Course Lafayette\" s rybím trhem.\n\nSeverně od Starého města leží \"Horní město\" vystavěné v pol. 19. století Střed Horního města tvoří náměstí \"Place de la Liberté\". V okolí najdeme budovu Opery (L'opéra de Toulon) z roku 1862, Grand Hôtel nebo Justiční palác. Z muzeí je nejvýznamnější \"Museé de la Marine\" popisující mimo jiné historii města jako přístavu a Muzeum archeologie.\n\nNa pobřeží, jihovýchodně od centra města, najdeme také opevnění \"Tour royale\" z první pol. 16. století a východně od něj \"Fort Saint-Louis\" z konce 17. století.\n\n\n\"Počet obyvatel\"\n\n\n"}
{"id": "70170", "url": "https://cs.wikipedia.org/wiki?curid=70170", "title": "Polepy", "text": "Polepy\n\nNázev Polepy má více sídel:\n"}
{"id": "70175", "url": "https://cs.wikipedia.org/wiki?curid=70175", "title": "Adresa (informatika)", "text": "Adresa (informatika)\n\nAdresa jednoznačně určuje umístění adresovatelného prvku v paměti nebo v počítačové síti.\n\n\nNapříklad v jazyce C je adresováno operátorem codice_1.\n\nVnější paměť (disky a pod.) adresujeme dvojím způsobem:\n\nAdresa v počítačové síti jednoznačně identifikuje počítač nebo zařízení pro potřeby síťové komunikace. Na linkové vrstvě se o to stará MAC adresa, která musí být jednoznačná na dané LAN (měla by být ovšem jedinečná celosvětově). Na vyšší úrovni se používá IP adresa, která musí být jednoznačná pro každý počítač připojený do Internetu. Protože to v současné čtvrté verzi nelze zajistit, připojují se některé počítače do Internetu nepřímo přes NAT.\n\n"}
{"id": "70185", "url": "https://cs.wikipedia.org/wiki?curid=70185", "title": "Sušice (rozcestník)", "text": "Sušice (rozcestník)\n\nJméno Sušice nese několik sídel:\n"}
{"id": "70200", "url": "https://cs.wikipedia.org/wiki?curid=70200", "title": "Spotřební daň", "text": "Spotřební daň\n\nSpotřební daň je nepřímá selektivní daň, kterou zavádí stát za účelem regulovat cenu určitých komodit na trhu. Účelem může být buď zvýšit příjmy státního rozpočtu nebo snížit prodávané množství zboží, jehož spotřeba je považovaná za škodlivou pro jednotlivce a/nebo pro společnost.\n\nPředchůdcem spotřebních daní byl akcíz, daně, které stát vybíral při výrobě a prodeji vybraného zboží. Šlo původně o trhové poplatky, mýto apod., později transformované ve všeobecné zdanění zboží osobní spotřeby, především potravin. Na českém území byl akcíz realizován až do roku 1942 jako tzv. \"potravní daň na čáře\", tedy zvláštní daň, která byla vybírána při dovozu potravin do tzv. uzavřených měst.\n\nSpotřební daň bývá využívána k politickým či finančním potřebám. Důvodem vedle naplnění státního rozpočtu je i řešení problémů ohledně zdraví a bezpečnosti společnosti, ochrany životního prostředí a v některých zemích i společenské morálky. Vyšší cenou klesá poptávka po výrobcích zasažených touto daní. Příjem putuje zpátky do systému a je využit v oblastech týkajících se stejné tématiky, například odvykací centra pro závislé, protitabákové kampaně, léčba nemocných postižených rakovinou jater, plic, vysazování nových stromů, atd.\n\nSpotřební daň se liší od dani z přidané hodnoty ve dvou důležitých bodech. Je zpravidla selektivní: tzn. platí na nějakou skupinu specifických výrobků, které většinou souvisí se zdravotními riziky nebo s nebezpečím pro životní prostředí. Zatímco DPH se vztahuje na většinu produktů pro spotřebitele v různých výších nebo se jedná o výjimky.\n\nDruhým rozdílem je, že DPH se počítá jako procentuální částka ze základu, který zahrnuje i spotřební daň. Ta je přičítána fixní částkou podle naturální jednotky zboží (resp. minimální částkou). Na fakturách a účtenkách pak DPH lze vidět zvlášť a snadno vyčíst hodnotu, ale u spotřební daně to není možné.\n\nV Česku jsou předmětem daně tabák, alkohol a pohonné hmoty (tvoří většinou více jak 50 % ceny zdaněného zboží). Zdaňovací období pro tuto daň je jeden měsíc, pokud ale v tomto měsíci nevznikne povinnost daň přiznat, nemusí se podávat daňové přiznání. Plátci daně jsou výrobci a provozovatelé tzv. daňových skladů. Poplatníky jsou pak kupující výrobku, daň je obsažena v ceně výrobku, jako je tomu například i u DPH. Daň se započítává do základu pro výpočet DPH, tedy nezvyšuje cenu samotného výrobku, ale i hodnotu DPH. Sazby daně jsou většinou stanoveny samostatně pro každý typ výrobku v závislosti na měrných jednotkách (l, kg, ks, ...) a nezáleží na kvalitě surovin a výrobku takového. Od roku 2004 vykonává její správu Celní úřad, do konce roku 2003 správu vykonával Finanční úřad. Spotřební daň tvoří přibližně 14% státního rozpočtu ČR.\n\nJednotlivými spotřebními daněmi dle zákona o spotřební dani jsou:\n\na) daň z minerálních olejů\n\nb) daň z lihu\n\nc) daň z piva\n\nd) daň z vína a meziproduktů\n\ne) daň z tabákových výrobků\n\nf) daň ze surového tabáku\n\ng) daň ze zahřívaných tabákových výrobků\n\nh) daň z elektřiny\n\ni) daň z pevných paliv\n\nj) daň ze zemního plynu a některých dalších plynů\n\nPříklad: Spotřební daň z 0,5 l nápoje se 40 % obj. alkoholu činí 0,5 × 0,40 × 285 Kč = 57 Kč.\n\nMalým nezávislým pivovarem je pivovar, jehož roční výroba piva nepřesahuje 200000 hl. Nesmí být právně ani hospodářsky závislý na jiném pivovaru a také jeho prostory a objekty nejsou nijak propojeny s objekty jiného pivovaru.\n\nPříklad: Zdanění si vypočítáváme u půllitru Plzně při ceně 33 Kč. DPH činí 5,72 Kč (33 Kč: 121 x 21). Plzeň je pro výpočet spotřební daně jedenáctkou. Spotřební daň je tedy 1,76 Kč (32 Kč: 100 x 11 : 2). Při konečné ceně 33 Kč činí celková daň 7,48 Kč (5,72 Kč + 1,76 Kč). Zdanění jedné Plzně při ceně 33 Kč je tedy necelých 23 % konečné ceny.\n\nOd platby daně jsou osvobozené fyzické osoby, které vyrábí tiché víno a za ten kalendářní rok celkové množství vyrobeného vína nepřesáhla 2 000 litrů.\n\nSazby spotřební daně na tabákové výrobky stanovuje § 104 zákona 353/2003 Sb., o spotřebních daních. Celkovou cenu krabičky cigaret pro koncového spotřebitele centrálně stanovuje Celní úřad pro Středočeský kraj. Níže uvedené sazby jsou platné od roku 2018.\n\nOd 1.3.2020 platí tyto sazby daně\nCelkovou daň u cigaret tvoří spotřební daň a DPH. Je uvažována celková cena krabičky cigaret pro koncového spotřebitele 100 Kč. Součet pevné části 32,20 Kč (20 × 1,61 Kč) a procentní části 30,00 Kč (100 Kč × 30 %) spotřební daně dosahuje minimální výše 58,00 Kč (20 × 2,90 Kč), použije se tedy součet procentní a pevné daně. DPH u krabičky činí 17,35 Kč (100 Kč ÷ 121 % × 21 %) a celková daň 79,55 Kč.\n\nOd daně jsou osvobozeny\n\n\n\nVybrané výrobky, které byly uvedeny do volného daňového oběhu v jiném členském státě a které fyzické osoby nabyly v tomto členském státě pro osobní spotřebu a jsou jimi dopravované na daňové území České republiky, jsou osvobozeny od daně.\nVláda dne 26.9 2012 rozhodla o zvýšení spotřební daně u tabákových výrobků (cigaret) v průměru o zhruba dvě koruny na krabičku, toto zvýšení má začít platit od roku 2014. Se začátkem roku 2016 došlo k dalšímu zvýšení sazeb, které zvedlo koncovou cenu krabičky cigaret o zhruba 4 koruny.\n\nSpotřební daň se vybírá prodejem kolků pro označení lahví lihovin nebo krabiček od cigaret. Bez těchto kontrolních prvků je zakázané produkty nabízet k prodeji. Výrobce si od státu koupí větší množství tabákových nálepek nebo kontrolních pásků (alkohol), které pak nalepuje na místa tak, aby se při otevření produktu došlo k viditelnému poškození. Tyto kolky jsou tisknuty Státní tiskárnou cenin a obsahuje mnoho bezpečnostních prvků.\n\nStát inkasuje celou částku spotřební daně. Ta se ale rozloží mezi spotřebitele a výrobce, neplatí tedy, že vše platí zákazník. Podrobněji na příkladu se spotřební daní u krabičky cigaret:\n\nKrabička cigaret stojí 37 Kč a stát chce uvalit 5 Kč/ks spotřební daň. Kdyby cena zůstala stejná, výrobce by přišel o 5 Kč ze zisku. Kdyby se cena zvýšila na 42 Kč, zákazník by zaplatil navíc 5 Kč. Ani jeden z případů se však skutečně nestane. Zdražení cigaret povede i díky substitučnímu a důchodovému efektu ke snížení poptávaného množství. Výrobce tedy musí reagovat snížením ceny k dosáhnutí rovnováhy (viz diagram). Krabička tedy v konečném součtu bude stát méně než 42 Kč. Podle modelového příkladu a diagramu je konečná cena 41 Kč. Stát tímto získá (5 Kč × 750 000 000) 3,75 miliard Kč na spotřební dani, která se na jednu krabičku rozloží mezi zákazníka (4 Kč) a výrobce (1 Kč).\n\nProblémem spotřební daně je v některých případech dvojí zdanění. Při výrobě tabákových či alkoholových výrobků je v původní zemi uvalena spotřební daň. Pokud se tyto výrobky exportují do jiné země, musí se na hranicích zaclít dle Celního úřadu. Z pohledu vzniku výrobku zdanění proběhlo dvakrát.\n\nSpotřební daň na první pohled zatěžuje výrobky nepotřebné k životu (tabák, alkohol), ale i minerální oleje. To zvyšuje ceny pohonných hmot a náklady v celém průmyslu, které se promítne do spotřebitelských cen normálního zboží a potravin.\n\n\n"}
{"id": "70204", "url": "https://cs.wikipedia.org/wiki?curid=70204", "title": "Šešonk I.", "text": "Šešonk I.\n\nŠešonk I. byl první egyptským faraon 22. dynastie, která se někdy nazývá libyjská. Vládl přibližně v letech 946/945–925/924 př. n. l.\n\nŠešonk I. vedl velmi agresivní politiku namířenou hlavně na oblasti Blízkého východu sousedící s Egyptem. Potvrzuje to objevený podstavec sochy nesoucí panovníkovo jméno z libanonského města Byblos, část monumentální stély z Megidda a seznam měst z oblasti zahrnující Sýrii, Fénícii a Izrael, který byl nalezen na reliéfu v Karnaku. Dochované záznamy nám vyprávějí o rychlosti a síle egyptských jednotek, s jakou se pohybovaly dávným Izraelem a jak ohrožovaly Jeruzalém. Je dokonce možné, že jej dobyly. V bibli je totiž zmínka o egyptském králi \"Šišakovi\", který v pátém roce vlády krále Rechabeáma vytáhl proti Jeruzalému. Šešonk I. bývá často s tímto biblickým Šišakem ztotožňován.\n\nŠešonkovými předky byli pravděpodobně Libyjci, kteří se usadili v Egyptě během pozdního období Nové říše, místem jejich pobytu je pravděpodobně Herakleopolis Magna. Samotný faraon však nejspíš pocházel z Bubastis. Na trůně vystřídal v roce 926 př. n. l./ 945 př. n. l. faraona Pasbachaenniuta II.. Celistvost říše si pojistil ještě před svou smrtí. Svým nástupcem jmenoval svého syna Osorkona I. Druhý syn Šešonkův se jmenoval Iuput, otec jej učinil nejvyšším knězem boha Amona v Thébách, guvernérem Horního Egypta a velitelem armády. Naprázdno nevyšel ani faraonův třetí syn, Nimlot, získal významná místa v armádě.\n\n"}
{"id": "70206", "url": "https://cs.wikipedia.org/wiki?curid=70206", "title": "Adrastea", "text": "Adrastea\n\nAdrastea je latinskou verzí řeckého jména Adrásteia a Adrésteia, které nese několik mytologických postav:\n\n\na zároveň:\n\n\nLatinská verze Adrastea je užíváno pro:\n\n"}
{"id": "70208", "url": "https://cs.wikipedia.org/wiki?curid=70208", "title": "Adamov", "text": "Adamov\n\nJméno Adamov může označovat:\n\n\n"}
{"id": "70211", "url": "https://cs.wikipedia.org/wiki?curid=70211", "title": "Gibraltarský průliv", "text": "Gibraltarský průliv\n\nGibraltarský průliv [džibraltarský] (, ) je mořská úžina mezi Evropou a Afrikou, která odděluje Atlantský oceán od Středozemního moře. Široký je asi 15 až 45 km, hluboký až 1118 m a dlouhý asi 70 km od mysu Cap Spartel (Maroko) k mysu Punta Almina (Ceuta). Severní pobřeží průlivu tvořené Španělskem a Gibraltarem se rozkládá na Pyrenejském poloostrově, jižní pobřeží, kde leží Maroko a město Ceuta (španělská enkláva na africkém pobřeží), je součástí afrického kontinentu.\n\nVe starověku byl znám pod označením \"Herkulovy sloupy\" nebo \"Héraklovy sloupy\". Je sem někdy umisťována slavná Atlantida, která prý byla potopena zemětřesením. V roce 711 n. l. v zátoce Algeciras založil arabský vojevůdce Tarik z Ceuty pevnost \"Džebel Tarik\", z jejíhož názvu se pak vyvinulo slovo \"Gibraltar\".\n\nNachází se zde sporná území, jako např. Isla Perejil. Významnými přístavy jsou Gibraltar, Algeciras, Tanger a Ceuta. Gibraltarský průliv je zároveň důležité strategické místo – je zde jedna z nejdůležitějších námořních a leteckých základen, sloužících NATO.\n\nPodobně jako Lamanšský průliv láká také Gibraltarská úžina plavce. K 3. dubnu 2016 je registrováno, že ji přeplavalo 8 českých plavců, a to 5 mužů a 3 ženy.\nRekord 2 hodiny 38 minut z roku 2008 drží David Čech, který jako jediný ihned přeplaval úžinu nazpět.\n\n"}
{"id": "70217", "url": "https://cs.wikipedia.org/wiki?curid=70217", "title": "Timiș (župa)", "text": "Timiș (župa)\n\nTimiș je župa v nejzápadnějším cípu rumunského Banátu, v podunajské nížině. Jejím hlavním městem je Timișoara.\n\nVětšina území, na kterém se župa Timiș rozkládá, je nížinného charakteru, výjimkou je východní část, která se mírně zvedá. Sousedy župy je na západě Srbsko a Maďarsko, v Rumunsku pak hraničí také ještě s župami Arad, Hunedoara a Caraș-Severin. Dominuje zde zemědělství, průmysl je soustředěn pouze v hlavním městě, jedná se především o textilní výrobu a potravinářství. Vzhledem k výhodné pozici v rámci země sem směřuje velké množství zahraničních investic. Z Temešváru vede na jih do Moravity a poté do Srbska důležitá silnice.\n\n\n"}
{"id": "70222", "url": "https://cs.wikipedia.org/wiki?curid=70222", "title": "Ještěd (rozcestník)", "text": "Ještěd (rozcestník)\n\nNázev Ještěd může označovat:\n\n"}
{"id": "70224", "url": "https://cs.wikipedia.org/wiki?curid=70224", "title": "Kruhy v obilí", "text": "Kruhy v obilí\n\nKruhy v obilí (nebo také agrosymboly) jsou geometrické útvary tvořené nejčastěji polehnutými zemědělskými plodinami, kdy vegetace obvykle nenese známky jiného výraznějšího poškození jako sečení apod. Jejich název pochází z prvních nálezů těchto útvarů, které měly pouze jednoduchý kruhový charakter. Výskyt takovýchto geometrických obrazců či jiných uměleckých děl se neomezuje pouze na pole, nachází se i ve sněhu, ledu, písku atd. (například obrazce na planině Nazca nebo britský Obr z Cerne Abbas). \n\nStudium kruhů v obilí bývá nazýváno ceralogie. Původ některých kruhů v obilí se podařilo najít v záměrné lidské činnosti, ne všechny objevené útvary jsou ale vysvětlené, což dává prostor různým nepodloženým spekulacím o jejich vzniku. \n\nPrvní záznamy o kruzích v obilí se objevují už v 17. století. Britský vědec Robert Plot se v díle \"The Natural History of Staffordshire\" z roku 1677 zmiňuje o existenci čtvercových a hexagonálních útvarů v polích, jejichž vznik se pokouší vysvětlit \"padavým\" prouděním větru z oblohy na úrodu. Jeden ze známých nálezů kruhů v obilí se pak objevil v Hertforshiru v Anglii roku 1678, kdy se v jednom z polí (dle ilustrace v pramenu) objevil kruh k zemi polehlých stébel ovsa. Tento úkaz byl považován za dílo ďábla (viz rytina Mowing Devil).\n\nOd začátku 20. století se začala objevovat četná svědectví o kruzích v obilí hlavně v oblasti jižní Anglie. Od konce 70. let 20. století počet nálezů kruhů v obilí dramaticky vzrostl právě v jižní Anglii v oblastech Wiltshire a Hampshire. Od té doby se svědectví o kruzích v obilí začala objevovat po celém světě včetně Číny, Ruska, Nového Zélandu, Japonska, Francie, Španělska, Německa, USA a dalších zemí. V USA byl první zaznamenaný případ roku 1964 ve státě Oregon v Hubbardu, od té doby se objevilo nespočet dalších kruhů v obilí na území USA i Kanady. První kruh v obilí v Nizozemí, kde byly kruhy v obilí intenzivně zkoumány, byl zaznamenán roku 1979. \n\nPřelom nastal v 90. letech 20. století, kdy začaly v té době již velmi četné britské kruhy v obilí nabývat komplikovanějších geometrických tvarů. Z původně kruhových útvarů sestávajících se z jednoho či více kruhů náhodně rozmístěných nebo seskládaných v určitém vzoru se začaly stávat prstence nebo obdélníkové útvary, které se v průběhu let dále zesložiťovaly až do forem nápaditých fraktálů. Díky své estetické stránce se jim podařilo proniknout do mediálního prostoru. Vznikly četné reportáže, filmy, knihy, dokonce i tematická hudba a suvenýry s motivy kruhů v obilí jako pohlednice, trička a další. \n\nOdhaduje se, že každé léto se jen v jižní Anglii objeví nejméně několik desítek těchto útvarů. V roce 1991 bylo na celém území Spojeného království zaznamenáno již více než několik stovek těchto formací. Jejich průměrná velikost dosahuje asi 60 metrů. Většina kruhů se objeví přes noc v rozsahu šesti až sedmi hodin i méně, nejčastěji vznikají během letních měsíců. Kruhy v obilí se po roce 2000 také pravidelně objevují v ČR.\n\nVznik kruhů v obilí bývá přisuzován více faktorům. U všech kruhů v obilí však jejich původ spolehlivě vysvětlený není. Jednoduché polehnutí obilí mohou vytvářet atmosférické jevy nebo divoká zvířata. Potvrzenými původci jsou lidé, ať už recesisté či umělci. Vědecké výzkumy spekulovaly také o vlivu elektromagnetických atmosférických jevů. Pro složitější útvary v obilných polích se však zatím nenašlo jiné podložené vysvětlení než lidská činnost. \n\nDetaily skutečných i spekulovaných původců jsou šířeji rozvedeny v následujících výčtu:\n\n\nVýskyt geometrických útvarů ve vegetaci jako takových nemusí být způsoben pouze polehnutím, ale i odlišným vzrůstem nebo vitalitou rostlin. Původcem bývá například přítomnost houbového mycelia (tzv. čarodějné kruhy) nebo odlišné složení podloží, které může poukazovat i na zbytky zaniklého osídlení v lokalitě či jiné archeologické pozůstatky (v zahraniční literatuře jsou takové tvary ve vegetaci označovány jako \"cropmark\", v překladu \"značka v úrodě\").\n\nAsi nejznámějšími tvůrci kruhů v obilí jsou angličani Doug Bower a Dave Chorley ze Southamptonu, kteří se v roce 1991 doznali k tvorbě více než dvou stovek formací tvořených zhruba od konce 70. let 20. století. Podle jejich doznání se inspirovali událostí z roku 1966 v australském Queenslandu, kde měl po údajném přistání UFO objevit útvar z polehlého rákosí. Autoři pak díky medializaci kruhů začali vytvářet komplexnější útvary. K jejich doznání se začali později přidávat další lidé z oblasti jižní Anglie, ať už částečně anonymně nebo veřejně. \n\nDůvody autorů pro tvorbu obilných kruhů jsou různé, ať už se jedná o umělecké vyjádření, čistou zábavu a potěšení, recesi, dokumentární účely nebo snahu o mediální pozornost a finanční zisk (například z výběru vstupného na poškozené pole). \n\nKruhy se podle jejich tvůrců vyrábějí následujícím způsobem:\n\n\nVyměření může být provedeno následujícími způsoby:\n\n\nV počátcích rozmachu tohoto fenoménu, kdy byly agrosymboly jednodušší, bylo možno zřetelně pozorovat, jak struktura obrazce, její tvary a rozměry, vznikly uplatněním jedné či několika základních délek resp. délkového modulu, jeho násobků a dílů (realizovaných prknem, válcem, provázkem dané délky) a využitím jednoduchých grafických konstrukcí známých zvl. z technické geometrie, jako např. vytvoření kružnice, kruhu, oblouku, elipsy, spirál nebo odvalováním vzniklé cykloidy, kardioidy apod. \n\nPlatnost a užívání nejrůznější argumentace je dána obecnými znalostmi lidí, kteří nemají (donedávna neměli) povědomí např. o existenci již od 90. let běžných moderních přístrojů jako laserový dálkoměr nebo teodolit, takže někdy uváděný argument \"pravosti\", že u desítky metrů velkých kruhových tvarů není možné dosáhnout centimetrové přesnosti, je nad rámec jejich představ, přitom přesné vytyčení (potřebných výchozích bodů na obvodu, uvnitř, středů apod.) lze geodetickými přístroji v relativně krátkém čase realizovat např. z okraje pole. Podobným argumentem bývá např. někdy zjištěná (mírně) zvýšená radioaktivita uprostřed kruhu (otázkou je, jak citlivým přístrojem ověřitelně naměřená), kterou mohou tvůrci oproti pozadí snadno navýšit rozsypáním dostupných radioaktivních materiálů (drceného smolince, popelu z thoriových punčošek plynových lamp, fotolaboratorního dusičnanu uranylu), což mnozí z laiků nevědí. Četnost výskytu tohoto jevu se také znatelně zvýšila s nástupem agrochemických technologií, při kterých kola zemědělských strojů zanechávají stopy v porostu a umožňují do něho snadný přístup.\n\nProblémem tvorby kruhů v obilí je také jejich střet se zákonem. Při tvorbě (ale i následnému turismu v daném místě) dochází k poškozování cizí věci – škodách na úrodě, které zemědělcům mohou výrazně snížit příjmy. Pokutu za poškozování cizí věci dostali za svůj umělecký počin například dva maďarští studenti Gábor Takács a Róbert Dallos v roce 1992. Prvním souzeným v Británii za tento přečin byl v roce 2000 tehdy 42letý Matthew Williams, který byl chycen přímo při tvorbě. Do incidentů se zaplétají i farmáři – ve Wiltshiru byl v roce 2009 jeden ze zemědělců zatknut za střelbu na turisty, kteří se přijeli podívat na kruhy v jeho poli. Snahou o zmírnění těchto střetů byl v roce 2013 dokonce návrh na vytvoření databáze aktuálních kruhů v obilí v Británii, kam by se mohli zemědělci registrovat a získat podíl z profitu na prodaných návštěvnických pasech opravňujících ke vstupu na poškozená pole. \n\nO kruhy v obilí a jejich vznik se soustavně zajímal americký biofyzik William Levengood. Zájem o tento jev měl také newyorský businessman John Burke a vědkyně a hudební producentka Nancy Talbott, kteří spolu s Levengoodem založily výzkumný útvar \"BLT research team\". V devadesátých letech pak publikovaly několik článků založených na výzkumu jak vzorků samotných rostlin z kruhů, tak podloží v oblastech a magnetismu lokalit. Levengood a Talbottová poukázali na to, že obilí uvnitř některých kruhů vykazovalo známky vnitřního poškození způsobeného pravděpodobně krátkým intenzivním zahřátím (změny v buněčné struktuře kolen stébla), jejichž důsledkem je změknutí a polehnutí stébel. Začala se tak formovat teorie o možném vlivu atmosférických jevů na bázi plazmy (např. kulové blesky), které jsou schopné krátkodobě vyzařovat mikrovlnné záření. Tu představil kolem roku 2000 nizozemský výzkumník Eltjo H. Haselhoff, jeho práce byla ale kritizována za přílišné zobecňování této teorie, kterou není možné aplikovat na jiné než kruhové útvary v obilí a také za nedostatek dat, jejich špatné vyhodnocení a další nejasnosti. Kritiky nepřesvědčila ani Haselhoffova následná obhajoba výzkumu. \n\nV osmdesátých letech se mnoho laboratoří pokoušelo o napodobení vzniku formací v kontrolovaných podmínkách. Testoval se nejen možný vliv atmosférických jevů jako větru, ale i vliv jevů plazmatické povahy. Výzkumníci se v zásadě shodnou na tom, že jednoduché kruhy v obilí vznikají i bez přímého vlivu člověka. U jednotlivých případů však stále není možné vždy určit jasnou příčinu. \n\nKruhy v obilí také zaujaly matematiky díky svému spojení s Eukleidovskou geometrií, vznikly tak i studie zabývající se stavbou útvarů z matematického hlediska. \n\nOkolo kruhů v obilí panuje mnoho neověřených a konspiračních teorií. Nejznámější je dnes již málo následovaná teorie, že kruhy v obilí vytváří při přistání podvozky mimozemských lodí návštěvníků z vesmíru (UFO). Později se začalo spekulovat více o tom, že jde sice o tvorbu mimozemských civilizací, ale vytvářenou jinými mechanismy. Někteří věří, že jde o zprávy Země, která se nás snaží informovat o svém neutěšeném stavu (koincidence se zvýšenou frekvencí vzniku kruhů v obilí a šířením enviromentálních problémů spojených s nárůstem lidské populace). Těchto teorií je celá pestrá řada, žádná však není podložená dostatečnými důkazy.\n\n"}
{"id": "70226", "url": "https://cs.wikipedia.org/wiki?curid=70226", "title": "Adrastea (měsíc)", "text": "Adrastea (měsíc)\n\nAdrastea (Řecky Αδράστεια), též známá jako Jupiter XV, je v pořadí 2. měsíc Jupitera a nejmenší z jeho tzv. vnitřních měsíců.\n\nTento měsíc byl objeven na snímku, který pořídila kosmická sonda Voyager 2 astronomy Davidem C. Jewittem a G. Edwardem Danielsonem 8. července 1979. Obdržel prozatímní označení S 1979 J1.\n\nPojmenován byl v roce 1983 podle postavy z řecké mytologie, nymfy Adrásteiy, která vychovávala boha Dia (protějšek římského boha Jupitera) poté, co jí jej svěřila jeho matka Rheia, aby jej ukryla před Kronem.\n\nAdrastea, stejně jako Metis, leží uvnitř hlavního prstence Jupiteru a oba měsíce mohou být zdrojem materiálu pro prstenec.\n\nStřední průměr měsíce je 16,4 km. \n\nKolem své osy se otočí za 7 hodin 9 minut, má tedy, podobně jako zemský Měsíc tzv. vázanou rotaci.\n\n"}
{"id": "70227", "url": "https://cs.wikipedia.org/wiki?curid=70227", "title": "Adrastea (planetka)", "text": "Adrastea (planetka)\n\n(239) Adrastea je jedna z planetek hlavního pásu. Byla objevena 18. srpna 1884 Johannem Palisou.\n\nJméno je odvozeno z řecké mytologie (krétská nymfa Adrásteia, která společně s Ide vychovala Dia).\n\nPlanetka má průměr 42 km, povrch je tmavý, albedo je 0,078. Okolo svojí osy se otočí za 18 hodin 21 minut.\n\n\n"}
{"id": "70232", "url": "https://cs.wikipedia.org/wiki?curid=70232", "title": "Dolná Ves", "text": "Dolná Ves\n\nDolná Ves je obec na Slovensku v okresu Žiar nad Hronom v blízkosti starobylé Kremnice.\n\nPrvní zmínka o obci pochází z roku 1429, kdy patřila městu Kremnica. Před rokem 1948 se jmenovala Šváb. Od roku 1948 obec oficiálně užívá nynější název. Nachází se přibližně 5 km jižně od Kremnice. V obci je římskokatolický kostel Neposkvrněného početí Panny Marie.\nDolní Vsí protéká Kremnický potok (také nazývaný Rudnica), do kterého se v obci levostranně vlévá Švábský potok.\n\n"}
{"id": "70236", "url": "https://cs.wikipedia.org/wiki?curid=70236", "title": "Leváctví", "text": "Leváctví\n\nLeváctví (sinistralita, levorukost) je preference levé ruky nebo jiné části těla před pravou. Levák je osoba, která má levou ruku obratnější než pravou, tedy opačně, než je obvyklé, obrácená lateralita bývá však pozorovatelná také ve funkci nohou (dominantní noha se používá ke kopání), zraku nebo sluchu. Dominance může být nejen funkční, ale může se projevit i na tvaru orgánů. Levák častěji používá levou ruku při manipulaci s předměty a podobných činnostech a levou rukou se učí psát snadněji než pravou. V minulosti bývalo leváctví závažným sociálním handicapem a převažovala tendence leváky i násilně přeučovat na praváky (v Československu byla tato snaha oficiálně zavržena v roce 1967). Protože toto přeučování není zcela úspěšné a působí neúměrné riziko škod na duševním zdraví, v dnešní době jsou v moderní společnosti leváci akceptováni a mnohé výrobky jsou jim přizpůsobovány.\n\nOpakem leváka je pravák, opakem leváctví je praváctví (dextralita, pravorukost).\n\nLateralita (tedy dominance nebo preference jedné strany) souvisí s rozdílností funkce pravé a levé mozkové hemisféry.\n\nZkřížená lateralita se nazývá, pokud se neshoduje lateralita různých typů funkcí či orgánů.\n\nAmbidextrie, ambilateralita: někteří lidé mají obě ruce stejně šikovné, popřípadě obě stejně nešikovné. (Z toho vznikla úsloví \"„má obě ruce levé“, „je na práci levý“\") Protože tyto schopnosti jsou v populaci rozloženy kontinuálně, nelze tuto skupinu přesně vymezit. Odhady 3–5 %, zdroj údaje je neznámý.\n\nV novější době se rozlišuje geneticky přirozený levák (leváctví je v rodině dědičné) a patologický levák (příčinou obrácené laterality je dysfunkce části mozku).\n\nDominance nohy má velký význam při pohybových sportech, leváctví může být výhodou například v baseballu, opačná dominance oka může být problémem například při střelbě a lukostřelbě, kde záleží i na souladu oční dominance s dominancí rukou. Příliš silná dominance jednoho oka je však vadou a může způsobovat šilhavost.\n\nUvádí se, že leváků je v lidské populaci přibližně 10 %. Mezi muži je větší podíl leváků než mezi ženami.\n\nPodle webu českého Státního zdravotního ústavu má 7 % dospělé populace funkční převahu levé ruky, 30 % dospělé populace funkční převahu levého oka.\n\nV Británii je leváky kolem 13 % mužů a 11 % žen. Mezi lidmi narozenými před rokem 1910 jsou leváků pouhá 3 %. V USA kolem roku 1990 byl mezi dvacetiletými zjištěno 12 % leváků, mezi padesátiletými 5 % a mezi osmdesátiletými lidmi 1 % leváků.\n\nJedna studie z roku 1991 tento rozdíl vysvětlovala tím, že leváci mají o 9 let kratší střední dobu života, protože jsou silně znevýhodněni v pravorukém světě a častěji se jim stávají různé nehody. Tato teorie byla zavržena, nyní odborníci podobné rozdíly vysvětlují spíše tím, že v dřívějších dobách byli lidé pod velmi silným tlakem nuceni přeučovat se na praváky, zatímco nejmladší generace není takto ovlivňována. Dalším důvodem je, že mezi ženami je méně leváků a ženy se dožívají vyššího věku. Jiným vysvětlením je, že určitý podíl leváků se během života spontánně mění na ambilaterální nebo praváky. Žádné z těchto vysvětlení však není nesporné a vyčerpávající. Podobná vysvětlení jsou neúplná a spekulativní. Nelze vyloučit ani možnost, že podíl leváků mezi narozenými dětmi bude dále stoupat.\n\nTaké Chris McManus z University College London ve své knize \"Pravá ruka, levá ruka\" dokazuje, že podíl leváků roste. McManus uvádí tyto faktory, které by mohly způsobovat růst podílu leváků:\n\nPřibližně jedna třetina identických dvojčat jsou leváci. Je-li jedno z dvojčat levák, s pravděpodobností 76 % je levákem i druhé dvojče.\n\nPřibližně 80 % lidí má více či méně dominantní pravé oko, ostatní lidé buď nemají dominantní žádné oko, nebo levé. Dominance může být slabá nebo silná. Příliš silná dominance jednoho oka je považována za poruchu, amblyopia (diagnostický kód H53.0 dle ICD-10, 368.0 dle ICD-9) postihuje přibližně 2–5 % populace.\n\nZ výzkumů vyplývá, že dominance levé ruky (leváctví) nekoreluje úplně stoprocentně s dominancí levé nohy nebo levého oka, ačkoliv spolu velmi silně souvisí. Křížová lateralita je, pokud lateralita některých funkcí není shodná.\n\nNěkteří jedinci primátů také dávají přednost jedné ruce před druhou, ale celkově v populaci primátů nebyla nikdy převaha praváctví zjištěna.\n\nMnoho teorií se pokoušelo vysvětlit, proč v lidstvu převážila pravostranná lateralita některých funkcí, ale k žádným obecně uznávaným závěrům nedošly.\n\nTeorie se pokouší vysvětlit převahu praváctví tím, že praváci drží ochranný štít v levé ruce, aby mohli pravou rukou bojovat, a protože srdce je na levé straně, jsou tak v boji lépe chráněni než leváci.\n\nNámitky vůči teorii:\n\nVarianta obdobná výše uvedené teorii vychází z toho, že menšinoví leváci měli výhodu v souboji beze zbraní díky momentu překvapení, podobně jako je tomu ve sportovním boxu.\n\nCharlotte Fauriet a Michel Raymond z Univerzity v Montpellieru II ve Francii v roce 2004 publikovali ve sborníku Královské společnosti studii o výzkumu, při němž zkoumali devět primitivních společností na pěti oddělených světadílech nebo ostrovech. V každé populaci zjišťovali podíl leváků a sledovali také počty vražd s domněnkou, že ve společnosti s vyšším podílem vražd bude také více leváků. Čím více násilí, tím více by leváci měli mít šanci použít nečekaný levý úder a mít v boji navrch.\n\nVýsledky výzkumu poskytly silnou podporu hypotéze, že přinejmenším v primitivních společnostech s vyšším výskytem násilí měli leváci výhodu.\n\nTato teorie je nejvíce přijímaným vysvětlením leváctví. Předpokládá, že když řeč a ruční práce vyžadovaly lepší výkon mozkové činnosti, soustředění jedné činnosti do jedné hemisféry bylo účinnější než rozdělení činnosti do dvou hemisfér. Když se levá strana mozku specializovala na řeč, pravorukost převládla. To by předpokládalo, že leváci mají obrácené i umístění center pro motorické činnosti. Primáti nemají vyvinutou mluvenou řeč podobnou lidské, a proto by se u nich neměla vyskytovat preference pravé ruky, což odpovídá zjištěním.\n\nNámitky vůči teorii:\n\nNěkteré studie se zaměřily na zkoumání základních rozdílů mezi mozky leváků a praváků. Typický mozek praváka je vysoce specializovaný, taková specializace se méně často vyskytuje u leváků. Leváci se rychleji než praváci rehabilitují po mozkové mrtvici.\n\nJsou-li oba rodiče leváci, s pravděpodobností 26 % je levákem také jejich dítě. Nejde tedy o jednoduchou dědičnost. Web Státního zdravotnického ústavu v Praze uvádí, že pokud je leváctví součástí rodinné anamnézy (tedy zjevně dědičné), zpravidla s ním bývá spojeno méně problémů a poruch, než jde-li o leváctví v rodině ojedinělé. Skotský rod Kerrů budoval na svých hradech levotočivá schodiště, aby levácký šermíř mohl lépe bránit. Studie z roku 1993 již nenalezla statisticky významně vyšší podíl leváků mezi lidmi se jmény Carr nebo Kerr. Mnozí členové britské královské rodiny jsou leváci. Obvykle se to vysvětluje dědičností.\n\nZa argument pro vrozenost (případě i dědičnost) leváctví se považují zejména neúspěšné pokusy o přeučování, které často mají za následek neurotické a podobné poruchy. Dle aktuálních výzkumů Britských vědců z Oxfordského střediska pro výzkum lidské genetiky je za levorukost odpovědný gen LRRTM1. Nalezená genetická informace se nadále zkoumá. Pokud je ale levorukost dědičná, mechanismus bude složitější.\n\nJedna z teorií tvrdí, že vyšší hladina testosteronu v době utváření mozku v prenatálním vývoji souvisí s vyšším výskytem leváctví (Geschwind a Galaburda, 1987).\n\nTeorie předpokládá, že příčinou levorukosti je poškození mozku při porodu. Některé statistiky nasvědčovaly této teorii. Mezi leváky a lidmi s nevyhraněnou lateralitou je větší podíl lidí, kteří měli těžký a stresující porod. Podobně bývají porodním stresem vysvětlovány i další problémy, například mozková obrna nebo autismus.\n\nNámitky vůči teorii:\n\nV roce 1993 publikovali Salvesem a kol. studie tvrdící, že mezi chlapci, jejichž matky podstoupily v těhotenství ultrazvukové vyšetření, je vyšší podíl leváků. Pod vedením Salvesena byly dále sledovány matky podstoupivší ultrazvukové vyšetření a v roce 1999 publikovali výsledky pozorování na mnohem větší skupině sledovaných dětí. Tvrzení o vlivu ultrazvuku na levorukost se nepotvrdilo.\n\nNavzdory tvrdému potlačování leváctví bylo mnoho slavných lidí leváky. Vyskytují se i domněnky, že leváctví v nějaké míře koreluje s genialitou, inteligencí, tvořivostí, s uměleckými schopnostmi a s vizuálním myšlením. Tyto domněnky nebyly přesvědčivě prokázány.\n\nChris McManus z University College London ve své knize \"Pravá ruka, levá ruka\" dokazuje, že leváků je mezi velmi úspěšnými lidmi větší podíl než v celé populaci. Píše, že mozek leváků je strukturován odlišným způsobem, který umožňuje rozšíření jeho schopností, a že geny, které určují levorukost, také ovládají vývoj jazykových center v mozku. Růst podílu leváků v populaci podle McManuse je příčinou odpovídajícího pokroku například v matematice, sportu a umění.\n\nNení vyloučeno, že leváci mají významně nadprůměrné zastoupení i na opačném konci intelektuální škály. Jsou náznaky poznatků o možné korelaci s mentálními retardacemi a některými poruchami učení.\n\nMnoho leváků je mezi lidmi s poruchami učení a podobnými poruchami (lehká mozková dysfunkce, dyslexie, koktavost, autismus, mentální retardace apod.). Možné souvislosti jsou předmětem výzkumů.\n\nWeb Státního zdravotnického ústavu v Praze uvádí, že pokud je leváctví součástí rodinné anamnézy (tedy zjevně dědičné), zpravidla s ním bývá spojeno méně problémů a poruch, než jde-li o leváctví v rodině ojedinělé.\n\nNizozemští vědci z Utrechtské univerzity zkoumali 12 000 žen narozených v letech 1932–1941 a u levaček zjistili až dvojnásobné riziko rakoviny prsu než u pravaček. Poznatek si vysvětlili tím, že na tyto ženy v jejich prenatálním vývoji silněji působily estrogeny z matčina těla.\n\nVyskytuje se domněnka, že muži leváci jsou statisticky náchylnější k delikvenci, ženy-levačky mají mužštější fyzické i psychické vlastnosti.\n\nNěkteré studie naznačují možnou korelaci leváctví s efebofilií a pedofilií. Jiné výzkumy naznačují možnou souvislost s homosexualitou.\n\nCantor a kol. uvedl ve svém článku \"Handedness in pedophilia and hebephilia\" (Archives of Sexual Behavior, August 2005, vol 34 n. 4, p447ff), že při výzkumu 404 dospělých mužů trestaných za sexuální kontakt s dětmi nebo mladistvými zjistil:\n\nNení jasné, proč tomu tak je. Jednou možností je, že pedofilie a sexuální přečiny jsou způsobeny neurologickými příčinami v mozku, které vedou také k leváctví. K tomuto vysvětlení se přiklánějí autoři. Otázkou je, zda by podobné zákonitosti platily i u nekriminálních pedofilů. Je možné, že neochota respektovat některé společenské normy může korelovat s neochotou nechat se přeučit na praváka.\n\nV mnoha evropských jazycích slovo „pravý“ je etymologicky svázané s pojmy spravedlnosti a práva. Například anglické „right“, německé a nizozemské „recht“, španělské \"derecho\", francouzské „droit“, české „právo“, „pravda“, „spravedlnost“, „pravý“ jako opak falešného. Anglické „dexterity“ znamená šikovnost.\n\nSlovo „sinister“, původně v latině znamenající „levý“, v angličtině znamená „nečestný, nešťastný, pochmurný, zlý“. Slovo pochází z latinského slova sinus označujícího kapsu. Tradiční římská tóga měla jen jednu kapsu, a to na levé straně. Dnešní italské slovo „sinistra“ má oba významy. Španělské slovo „siniestra“ má sice také oba významy, častěji se však užívá v přeneseném významu, protože v původním významu bývá častěji nahrazeno baskickým slovem „izquierda“. Také francouzské „gauche“ a německé „links“ a „linkisch“ spojuje oba významy. V češtině se slova „levota“ nebo „levárna“ používají ve slangu pro podvod nebo podraz.\n\nTaké ve staré Číně byla levá strana „špatná“. Přídavné jméno levý (左 mandarinsky: zuo) znamenalo nepřístojný, nepatřičný. Levá cesta (左道 mandarinsky: zuodao) znamenalo nezákonné nebo nemorální prostředky. V některých částech Číny starší lidé ještě pamatují trápení a tresty za „zločin“, že se jim nedařilo být praváky, zvláště pokud byli z „lepších rodin“.\n\nV mnoha jazycích označení leváka navozuje konotaci, že je nešťastný, nešikovný, hloupý, nebezpečný, zlý nebo trapný. Z toho, že se tato spojitost vyskytuje i u velmi starých slov, lze vyvozovat, že převaha dominance pravé ruky je velmi starým jevem a že leváctví bývalo vážným společenským stigmatem.\n\nAnglické slovo „ambidexterity“, označující lidi schopné užívat obě ruce stejně, znamená též obojakého, licoměrného člověka, schopného brát úplatky ze dvou stran.\n\nVe sportu se v angličtině pro leváky ujalo označení „south-paw“, které tuto historickou zátěž nenese. Označení pochází z baseballu. Baseballová hřiště jsou často postavena tak, že pálkař stojí čelem k východu, aby mu odpoledne a večer nesvítilo slunce do očí. To znamená, že levácký nadhazovač hází z jižní strany. Tímto způsobem se proslavil Finley Peter Dunne. Oxfordský slovník angličtiny uvádí jiný význam sousloví „south paw“, puncování levou rukou, doložený z roku 1848. Přibližně v těch letech se baseball stával organizovaným sportem. V boxu se slovy „southpaw“ označuje boxer-levák. Tentýž název se užívá i pro postoj, kdy má boxer pravou nohu předsunutou před levou.\n\nHra v opačné orientaci je pro soupeře nezvyklá, někdy nečekaná, a může tak leváky zvýhodňovat – kromě zmíněného boxu a nadhazování při baseballu patří mezi takové sporty např. šerm, judo nebo hokej. Naopak nevýhodou může být směr běhu na atletickém oválu a především rychlobruslení, kdy je levák nucen silněji se odrážet svou slabší pravou nohou.\n\nLeváctví je vážné stigma v arabských kulturách. V době, kdy papír byl vzácný a v pouštních oblastech nebyl přebytek vody, bylo nutno utírat se po vykonání velké potřeby rukou a tu nebylo možné bezprostředně důkladně umýt. Ruka, kterou se tato činnost prováděla, byla tradičně považována za nevhodnou pro jakékoliv jiné činnosti, zejména k jedení, protože v té době se nepoužívaly příbory. Levá ruka musela být po celou dobu jídla ukryta. Ukázání levé ruky při jídle je dodnes v mnoha arabských kulturách, zejména pouštních, považováno za těžkou nepřístojnost.\n\nV mnoha částech světa (Indie, Indonésie) je neslušné jíst levou rukou, v Indonésii je neslušné přijmout levou rukou dar.\n\nV evropských a amerických školách mnohde ještě v polovině 20. století byly děti trestány za to, když se pokusily použít ve škole levou ruku. V církevním prostředí v minulosti bylo někdy leváctví považováno za znamení ďábelského vlivu. Eskymáci (Inuité) věřili, že každý levák je čaroděj.\n\nTaké staří Římané leváctví neakceptovali. Pokud se chlapec při výcviku do římské legie projevoval jako levák, byla mu levá ruka přivazována k tělu, aby byl donucen naučit se používat pravou ruku. Jako levák by narušoval soudržnost legie.\n\nJaponský muž mohl propustit svou ženu, když zjistil, že je levačka.\n\nV Číně ještě ve velmi nedávné době byli leváci důrazně nabádáni, aby se přeučili na praváky. Tvary čínského písma jsou navrženy pro praváky a levou rukou je lze psát obtížně.\n\nV některých afrických zemích bývalo zvykem, že dítěti-levákovi polili levou ruku vařící vodou a ponořili do bahna, dokud nervy v ruce neodumřely. Tak donutili dítě používat pravou ruku.\n\nAnglický král Jiří VI. (který byl mladším bratrem Edvarda VIII., a proto nepředpokládal, že zdědí trůn), byl levák. V dětství a dospívání po něm jeho otec Jiří V. vyžadoval, aby nosil na zápěstí dlouhý řetěz. Když syn použil levou ruku, otec zatáhl za řetěz v naději, že tím syna přeučí na praváka. Výsledkem léčby byla těžká koktavost syna. Nelson Rockefeller byl také levák, jeho otec použil stejnou řetězovou techniku a léčba byla také neúspěšná.\n\nJiž ve dvacátých letech 20. století bylo zřejmé, že nešetrné napravování leváků způsobuje závažné problémy. Ve druhé polovině dvacátého století došlo postupně zejména v západních zemích k akceptaci leváků a bylo upuštěno od jejich napravování. Zřejmě na tom mají rozhodující podíl poznatky moderní psychologie, neurologie a pedagogiky.\n\nČeskoslovenské školské předpisy od roku 1967 označovaly přecvičování za nepřípustné, přeučování leváků ve školách bylo oficiálně zrušeno výnosem Ministerstva školství z 10. února 1967.\n\nVyrábějí se i hudební, sportovní nebo pracovní nástroje (psací náčiní, nůžky atd.) pro leváky, v některých zemích jsou i specializované obchody a zásilkové služby se zbožím pro leváky.\n\n13. srpen je od roku 1976 (pátek třináctého) mezinárodním dnem leváků. V posledních letech bývá zvykem v tento den v médiích rozšiřovat informace o levácích. Dean R. Campbell, který v roce 1975 založil organizaci \"Lefthanders international\", vyhlásil tento den, protože kvůli anomálii gregoriánského kalendáře častěji připadá na pátek.\n\nNejpozději před zahájením školní docházky je potřebné rozpoznat lateralitu dítěte, protože s psaním mívají leváci největší problémy. U vyhraněnějších dětí se zpravidla pozná podle toho, jakou rukou berou do ruky hračky, příbory, jakou rukou lépe a častěji kreslí. Lépe se lateralita rozezná u činností, u kterých dítě není vázáno společenskou konvencí. Dominantní nohou se dítě bude odrážet na koloběžce nebo švihem nasedat na jízdní kolo (proto se také venkov více bránil zavedení jízdy vpravo, protože ji považoval za nepřirozenou – na koně se nasedalo z jeho levé strany). Dominantní nohou leze člověk dříve do kalhot. Dominantní rukou se častěji češe nebo si čistí zuby, stříhá nůžkami, navléká nit na jehlu. K dominantnímu oku přiloží spontánně papírovou trubičkou použitou jako „dalekohled“. K dominantnímu uchu přiloží sluchátko nebo mobilní telefon. Někdy však může jít o náhodu nebo napodobování.\n\nSpeciální pedagogové vyvinuli mnoho testů k zjišťování laterality. Není-li lateralita zcela jednoznačná (například dítě pro některé činnosti preferuje jednu ruku, pro jiné činnosti druhou), může být s rozhodováním problém.\n\nSe zavedením povinné školní docházky a zaváděním plošné gramotnosti v 19. století bylo už mezi světovými válkami některými pedagogy popsáno, že nácvik prvopočátečního psaní a čtení v rámci povinného přiučování leváků na ruku pravou přináší některým levákům značné obtíže, které se u nich mohou projevovat po celý následující život.\n\nDostatečně věrohodně jsou popsány obtíže školáků se zadrháváním v řeči až koktání, rozbourání pravolevé orientace v prostoru a ve vykonávaných činnostech, mohou se projevovat jako špatná koordinace pohybů, školní stres a nechutenství, poruchami spánku a nočním pomočováním, agresivitou a dalšími negativními projevy. Základ těmto obtížím je položen v době, kdy se dítě musí vyrovnávat s mnoha novými a náročnými činnostmi v prvopočátečním období školní docházky, jakými jsou souběžně prováděné jemné grafomotorické pohyby při psaní propojené se čtením, stranovou a prostorovou orientací, kdy u leváků nejsou v souladu jejich přirozené pohyby rukou a očí vzhledem k obvyklému směru psaní a čtení, v kombinaci s vytvářením pojmů a prací s nimi a dalšími pro dítě náročnými činnostmi, které musí nejen při nácviku psaní zvládat najednou.\n\nProto je období před vstupem do školní docházky a zejména období prvního a druhého ročníku nejnáročnějším a také nejkritičtějším obdobím levákova vývoje. Z tohoto důvodu je možné pozdržet u laterálně nevyhraněných dětí jejich nástup do školní docházky. U dětí laterálně vyhraněných, jako jsou tzv. dědiční leváci a děti se silným sklonem k leváctví, je nutno respektovat a preferovat jejich leváctví a také zvolit správné metody práce s levákem, především při nácviku psaní levou rukou.\n\nIsaac Newton, I. P. Pavlov, Friedrich Nietzsche, Albert Schweitzer, Marie Curie, Niels Bohr, Stephen Hawking, Nikola Tesla,\n\nWolfgang Amadeus Mozart, Johann Sebastian Bach, Carl Philipp Emanuel Bach, Ludwig van Beethoven, Sergej Prokofjev, Sergej Rachmaninov, Maurice Ravel, Robert Schumann, Niccolò Paganini, Benjamin Britten, Pablo Casals, Enrico Caruso, Giuseppe Verdi\n\nChester Bennington, Sir Paul McCartney, Sir Ringo Starr, Janick Gers, Jimi Hendrix, Tony Iommi, Phil Collins, Seal, Annie Lennox, David Bowie, Bob Geldof, George Michael, Céline Dion, Noel Gallagher, Michael Stipe, 50 Cent, Pink, Ricky Martin, Eminem, Iggy Pop, Natalie Imbruglia, Josef Vojtek, Maggie Milhouse, Ashley Tisdale,Tiziano Ferro, Lady Gaga, Niall Horan, Kurt Cobain, Robert Kodym ,David Weingärtner\n\nWoody Allen, Fred Astaire, Drew Barrymore, Kim Basinger, Jim Carrey, Jeremy Renner, Robert De Niro, David Duchovny, Peter Fonda, Morgan Freeman, Greta Garbo, Whoopi Goldbergová, Goldie Hawnová, Charlie Chaplin, Scarlett Johanssonová, Angelina Jolie, Nicole Kidmanová, Lisa Kudrow, Steve McQueen, Demi Moore, Marcel Marceau, Peter O'Toole, Sarah Jessica Parker, River Phoenix, Robert Redford, Keanu Reeves, Julia Roberts, Mickey Rourke, Bud Spencer, Ben Stiller, Tom Stoppard, Peter Ustinov, Mark Wahlberg, Bruce Willis, Zachary Quinto, Josh Holloway, Christine Lakin, Patrick Duffy, Brandon Call, Julianne Moore, Gottfried Vollmer, Jean-Hughes Anglade, Ian Somerhalder, Don S. Davis, James Cameron,Martin Freeman\nZ českých herců např. Vladimír Menšík, Vladimír Ráž, Jiřina Bohdalová, Jiřina Jirásková, Jiří Krampol, Marta Vančurová, Tatiana Vilhelmová, Stella Zázvorková, Lenka Vlasáková, Jan Cina a další\n\nJohann Wolfgang von Goethe, Franz Kafka, Mark Twain, Matt Groening, Lewis Carroll, Václav Havel, Heinrich Heine, Hans Christian Andersen\n\nLeváctví anglického spisovatele a matematika Lewise Carrolla je považováno za hlavní inspiraci základního námětu knihy \"Za zrcadlem a co tam Alenka našla (Throught the Looking Glass)\", která navazuje na díl \"Alenčina dobrodružství v říši divů\". V zrcadle se levačka Alenka (Alice) viděla takovou, jací jsou ostatní lidé.\n\nLeonardo da Vinci, Pablo Picasso, Michelangelo Buonarroti, Albrecht Dürer, Henri de Toulouse-Lautrec, Paul Klee, Peter Paul Rubens, Raffael Santi, Josef Lada, Alfons Mucha, Jiří Trnka, Jacques-Louis David, Matt Groening, Vincent van Gogh, Jiří Meitner\n\nBenjamin Franklin, Horatio Nelson, Ludvík XVI., Simón Bolívar, královna Viktorie, Jiří II., Jiří IV., Jiří VI., Mahátma Gándhí, královna Matka, Princ William, princ Charles, princ Vilém Alexandr, Fidel Castro, Bertie Ahern, Benjamin Netanjahu, Colin Powell, Thomas Jefferson, Harry S. Truman, George Bush, Bill Clinton, Usáma bin Ládin, Gerhard Schröder, Herbert Hoover, Hugo Chávez, Pol Pot, Barack Obama, David Cameron, Tomio Okamura, Tomáš Vandas, Robert Pelikán\n\nBill Gates, Henry Ford\n\nFernando Alonso (narodil se jako levák, ve škole byl přeučován a v dospělosti používá obě ruce), Valentino Rossi, Ayrton Senna\n\nMartina Navrátilová, Petr Korda, Rod Laver, Rafael Nadal, John McEnroe, Monika Selešová, Goran Ivanišević, Lucie Šafářová, Iveta Melzerová (Benešová), Petra Kvitová, Dwight F. Davis (zakladatel Davisova poháru)\n\nPetra Cyroňová, Zuzana Žirková, Céline Dumerc, Katie Douglas, Petra Kulichová, Alana Beard\n\nPetr Čech, Diego Maradona, Pelé, Marco van Basten, Ruud Gullit, Michel Platini, Romario, Hugo Sánchez, Lionel Messi, Ryan Giggs\n\nGarri Kasparov, Troy Bayliss, Tomáš Kraus, Šárka Pančochová, Anna Sloan, Kelly Wood\n\nKreslené postavičky Bart Simpson, Ned Flanders, \"pan Burns\", \"Vočko\", Marge Simpsonová a Levák Bob\n\nFilmové postavy Rocky Balboa, Billy Kid\n\n"}
{"id": "70239", "url": "https://cs.wikipedia.org/wiki?curid=70239", "title": "Lateralita", "text": "Lateralita\n\nLateralita je definována jako „přednostní užívání jednoho z párových orgánů pohybových či smyslových“. Laicky se lateralita zobecňuje pouze na dominanci pravé či levé ruky, ale hodnocena je v šesti dimenzích.\n\nRozlišují se tyto dimenze laterality:\n\nHodnotíme-li lateralitu pouze z hlediska dominance ruky, nachází se v české společnosti 90 % praváků, asi 10 % leváků a 1 % populace zůstává po celý život nevyhraněno. V takovém případě hovoříme o ambidextrii. Je však třeba také rozlišit, zda se opravdu jedná o ambidextrii, či pouze zkříženou lateralitu. Za příklad tzv. zkřížené laterality můžeme považovat například člověka s dominantním levým okem, avšak zároveň dominantní pravou rukou. Počet lidí s takto zkříženou lateralitou je mnohonásobně vyšší (odhaduje se téměř 25 %), než těch naprosto nevyhraněných, tedy ambidextrů.\n\nTypickým příkladem obourukého člověka může být jedinec, který byl v mládí přeučován na leváka. Například Josef Lada byl jako malý učen psát pravou rukou a byl přesvědčen, že je pravákem. Avšak dříví sekal vždy levou rukou a pravou rukou si ani nedokázal namazat chleba. K rozvoji obourukosti však člověk ani přeučováním nemusí projít. Často stačí mít několik týdnů dominantní ruku indisponovanou, například v důsledku zlomeniny.\n\nAmbidextrie je považována za jakýsi dokonalejší stupeň obourukosti. Je to jakási stejně dokonalá obratnost pravé i levé ruky. (Samozřejmě, z hlediska dimenzí laterality, jedná se i o stejně dokonalou obratnost nohy či oka.) Jedná se o vrozenou dispozici, k jejímuž rozvinutí dochází v drtivé většině případů u leváků. Mezi známé ambidextry patří Leonardo da Vinci nebo Michelangelo.\n\nVývoj laterality lze pozorovat už ve 12.–27. týdnu vývoje plodu. Přibližná převaha jedné končetiny se u dětí začíná postupně projevovat kolem prvního roku a od čtvrtého roku začíná její vyhraňování naplno. Tato diferenciace by měla být dokončena do dvanácti let, ale vyžadována je již při nástupu do školy nejen z toho důvodu, že pro pedagogy je velice problematické vyučovat dítě, které se stále nemůže rozhodnout, kterou rukou bude psát. Rozlišená lateralita je důležitá již od narození, protože podle ní se strukturují řečová centra v mozku. Tato řečová centra se u 97 % praváků nacházejí v levé hemisféře, u leváků se nezřídka (asi v 30 %) nacházejí v obou. Důvodem může být neúměrně vysoký tlak společnosti na preferenci pravé ruky, protože řečové centrum koreluje s motorikou dominantní horní končetiny.\n\nZ hlediska laterality rozlišujeme patologii a přirozenost především u levoruké menšiny lidí. Je tomu tak především proto, že vývoj dominance levé či pravé poloviny mozku začíná již v prenatálním období, kdy je dítě vůči různým patologickým změnám a vlivům nejnáchylnější. Je daleko pravděpodobnější, že když k těmto strukturálním změnám v prenatálu dojde a původně dominantní hemisféře bude ze široké škály důvodů zabráněno vyvíjet se nadále jako dominantní, bude se jednat právě o změnu z dominantní levé hemisféry, která ovládá pravou polovinu těla, na pravou hemisféru, která ovládá levou polovinu těla. Je tedy pravděpodobnější, že se narodí „patologický levák“ než „patologický pravák“ pokud vyjdeme z předpokladu, že i v prenatálním období je pravděpodobnost vývoje dominance levé poloviny mozku vyšší. To předpokládá dědičnou dispozici v genech, která nebyla prokázána.\n\nV minulosti také často docházelo k tzv. přeučování leváků na nedominantní pravou ruku (v Československu byla tato snaha vymýcena v roce 1967). Snahy o přeučování se ukázaly víceméně jako škodlivé. Vyhraněný levák přeučování přirozeně odmítne, nevyhraněný levák se přeučí sám prostým odpozorováním již v předškolním věku. Faktem zůstává, že přeučování leváků na praváky představuje velký zásah do strukturalizace mozku dítěte. Vrozeně aktivní oblasti jsou totiž v důsledku přeučování utlumovány a naopak jsou aktivovány zatím nepřipravené oblasti v opačné hemisféře mozku. Obratnost takových dětí se tak často vyvíjí pomaleji (často i nedokonaleji), a bývá tím odstartován řetězec dalších změn především v důsledku toho, že v aktivnější, dominantnější hemisféře se hromadí energie, která není „vybita“ a která někdy vyvolává nečekaně výbušné a nežádoucí pohyby a akce. Tyto sekundární změny zasahují především další obasti korové (řeč, slyšení a vidění) i mimokorové – zejména oblast citovou. Každá převýchova tedy znamená změnu osobnosti dítěte.\n\nNa vrub této skutečnosti je třeba dodat, že může docházet ke specifickým poruchám čtení, psaní či řeči. Kam až takové přeučování může zajít, dokládá příklad anglického krále Jiřího VI., jehož otec v dětství nutil používat pouze pravou ruku dokonce i násilím. Za následek to mělo koktavost mladého prince, s níž se potýkal až do dospělosti. Tato skutečnost je vyobrazena ve filmu \"Králova řeč\" (2010). Je také třeba rozlišovat mezi tzv. patologickým a přirozeným levákem. Přirozený levák si nese svou levorukost geneticky, z rodiny (pravděpodobnost, že dítě bude levák, je ze strany levoruké matky 20 %, ze strany otce 16 %). Některé výzkumy hovoří o tom, že u leváků se častěji vyskytuje astma a mezi širokou veřejností se traduje, že leváci jsou náchylnější k nejrůznějším nehodám. Tento fakt je však přičítán tomu, že mnoho strojů, ať již v kuchyni či na zahradě, je přizpůsobeno pravoruké majoritě.\n\nPro diagnostiku laterality se v Česku nejčastěji používá modifikace Matějčkova testu. Výsledek je udáván jako tzv. kvocient pravorukosti (DQ-Dexterity Quocident).\n\nUvádí zde např. tyto úkoly:\n\n"}
{"id": "70245", "url": "https://cs.wikipedia.org/wiki?curid=70245", "title": "Albius Tibullus", "text": "Albius Tibullus\n\nAlbius Tibullus (okolo 54 př. n. l. – 19 nebo 18 př. n. l.) byl římský básník.\n\nPocházel z bohaté rytířské rodiny, ale o větší část majetku přišli v r. 41 př. n. l. při Octavianově přerozdělování půdy válečným vysloužilcům. Tibullovi přesto zůstal majetek umožňující mu nebýt závislý na podpoře sponzorů.\n\nTibullus bývá považován za jednoho z nejlepších elektiků.\n\nZachovaly se od něho 4 elegie (z nichž třetí pravděpodobně nenapsal on). V prvních dvou popisuje své lásky Delii a Nemesis. Ve třetí je také popisována básníkova láska Lugdamus. Čtvrtá elegie obsahuje 14, většinou milostných (erotických), básní.\n\n"}
{"id": "70247", "url": "https://cs.wikipedia.org/wiki?curid=70247", "title": "Boninské ostrovy", "text": "Boninské ostrovy\n\nBoninské ostrovy popř. Ostrovy Ogasawara (: 小笠原諸島, \"Ogasawara-šotó\") jsou souostrovím více než 30 subtropických ostrovů asi 1 000 km na jih od Tokia, Japonsko. Administrativně jsou součástí prefektury Tokio. Ostrovy jsou také známé pod názvem Boninské ostrovy a jejich nejjižnější, neobydlená část také jako Vulkánové ostrovy. O 700 km dále na jih leží ostrov Okino Torišima a 1 900 km na východ ostrov Minami Torišima. Tyto dva odlehlé ostrovy nejsou geograficky součástí souostroví Ogasawara, ale náleží k němu administrativně. Celková rozloha ostrovů je 84 km².\n\nJedinými obydlenými ostrovy jsou Čičidžima (父島) a Hahadžima (母島).\n\nOstrovy Ogasawara se skládají ze čtyř podskupin, včetně Vulkánových ostrovů. Uvedeny jsou i nejdůležitější ostrovy:\n\nNa ostrovech jsou archeologické nálezy nástrojů prokazující prehistorické osídlení. V novodobé historii je jako nejstarší zaznamenána návštěva španělského mořeplavce \"Bernarda de la Torre\", který zde přistál roku 1543 a zjistil, že ostrovy nejsou obydleny. Japonci je objevili až r. 1670 a vyhlásili nad nimi svoji suverenitu. V té době je nazývali \"Bunindžima\" (\"無人島\"), zatímco Evropané je znali pod španělským názvem \"Arcibiskupské ostrovy\" (\"Islas del Arzobispo\").\n\nV r. 1827 vyhlásila nad ostrovy svoji suverenitu Velká Británie. V r. 1830 se zde vylodil Američan \"Nathaniel Savory\" a založil zde první osadu, ve které žilo 30 obyvatel převážně původem z Havaje, ale i Evropané. Roku 1846 sem přišli další osadníci. V r. 1853 připlul k ostrovům komodor \"Matthew C. Perry\", za 50 $ ostrovy od Nathaniela Savoryho zakoupil a jmenoval ho guvernérem americké kolonie \"Peel Island\", kterou tímto zřídil.\n\nOvšem v 1862 vyhlásilo nad ostrovy suverenitu Japonsko a vyslalo sem 38 osadníků. Ostrovy přešly pod správu japonského ministerstva vnitra a původní osadníci obdrželi r. 1882 japonské občanství. Počátkem období Šówa bylo postavení obyvatel poníženo na neurčité a během druhé světové války jich byla většina odsunuta do Japonska. Významná byla bitva o Iwodžimu, kterou v r. 1945 Američané dobyli po úporných bojích a získali zde strategické letiště pro bombardování japonských ostrovů. Po válce byly ostrovy pod americkou správou, přičemž z nich byli vystěhováni všichni obyvatelé, kteří neprokázali americký, evropský, mikronéský nebo polynéský původ. Ostrovy byly navráceny Japonsku 5. dubna 1968.\n"}
{"id": "70248", "url": "https://cs.wikipedia.org/wiki?curid=70248", "title": "Hahadžima", "text": "Hahadžima\n\nHahadžima (: 母島, doslova: \"Matčin ostrov\") je druhý největší ostrov v japonském souostroví Ogasawara (také známé jako Boninské ostrovy). Rozloha ostrova činí asi 21 km².\n\nOstrov byl před druhou světovou válkou obydlený, ale během ní japonská vláda všechny obyvatele evakuovala a ostrov opevnila. Vojenská zařízení na ostrově se stala terčem několika útoků amerických sil. Dnes je ostrov opět obydlený.\n"}
{"id": "70251", "url": "https://cs.wikipedia.org/wiki?curid=70251", "title": "Dominanta (hudba)", "text": "Dominanta (hudba)\n\nV rámci hudební teorie termín dominanta označuje pátý tón diatonické stupnice nebo souzvuk na něm postavený. V durové tónině je mezi tónikou a dominantou vzdálenost čisté kvinty. Jsou ovšem tóniny, ve kterých může být dominanta chápána i na jiném než pátém stupni (např. dórské tónině na VII, frygické na II, lydické na II, mixolydické na VII, aiolské na VII). \n\nVe stupnici C dur (stupnice, která zní, pokud se začne na tónu C a hrají se pouze bílé klávesy klavíru) je dominantou nota G. Dominantní kvintakord postavený v tónině C dur je souzvuk G-H-D. V hudební teorii se dominantní souzvuk označuje písmenem D nebo římskou číslicí V (durový) nebo v (mollový). Tercie (prostřední tón) dominantního kvintakordu je citlivým tónem: leží půl tónu pod tónikou a rozvádí se do ní půltónovým krokem vzhůru (v příkladě výše uvedeném tedy rozvádíme tercii dominantního kvintakordu, tón H, do tónu C).\n\nDominantní septakord navíc obsahuje malou septimu, a díky ní plní funkci dominanty ještě přesvědčivěji, neboť mezi citlivým tónem a septimou je silně disonantní tritón (zmenšená kvinta). Septima se rozvádí půltónovým krokem dolů (tedy do tónické tercie; v příkladě výše tedy rozvádíme septimu dominantního septakordu, tón F, do tónu E). Disonantní tritón tedy při rozvodu přechází v konsonantní tercii tónického kvintakordu.\n\nDominanta spolu s tónikou a subdominantou tvoří základní harmonické funkce. \n\n"}
{"id": "70253", "url": "https://cs.wikipedia.org/wiki?curid=70253", "title": "Subdominanta", "text": "Subdominanta\n\nSubdominanta (spodní dominanta) je hudební pojem, který označuje\nčtvrtý tón diatonické stupnice nebo souzvuk na něm postavený.\n\nNazývá se subdominanta proto, že je ve stejné vzdálenosti pod tónikou v jaké je dominanta nad ní – v intervalu čisté kvinty. Mezi tónikou a subdominantou je tedy vzdálenost čisté kvarty.\n\nVe stupnici C dur (to je ta stupnice, která zní, pokud se začne na tónu C a hraje se pouze na bílé klávesy klavíru) je subdominantou nota F. Subdominantní kvintakord je souzvuk F-A-C. V hudební teorii se subdominantní souzvuk označuje písmenem S nebo římskou číslicí IV (durový) nebo iv (molový).\n\nSpolu s tónikou a dominantou tvoří základní harmonické funkce. \n\n"}
{"id": "70254", "url": "https://cs.wikipedia.org/wiki?curid=70254", "title": "Modré jezero (Ázerbájdžán)", "text": "Modré jezero (Ázerbájdžán)\n\nModré jezero ( ) je jezero na severním úbočí hřbetu Murovdag (\"Mrovdag\") v Ázerbájdžánu, které je označováno za jedno z nejkrásnějších horských jezer na území bývalého Sovětského svazu. Má rozlohu 0,78 km². Jeho průměrná hloubka je 30 m a dosahuje maximální hloubky asi 100 m. Leží v nadmořské výšce 1566 m.\n\nVzniklo po závalu při zemětřesení zaplněním řekou Agsu. V okolí leží několik dalších jezer vzniklých obdobným způsobem.\n"}
{"id": "70255", "url": "https://cs.wikipedia.org/wiki?curid=70255", "title": "Ačit núr", "text": "Ačit núr\n\nAčit núr ( ) je sladkovodní jezero na hranici Uvského a Bajanölgijského ajmagu na západě Mongolska. Nachází se v mezihorské dolině. Má rozlohu 290 km², délku 28 km, šířku 16 km a dosahuje hloubky 10 m. Leží v nadmořské výšce 1435 m.\n\nVětší část pobřeží je stepní, převážně skalnatá, jen na severozápadě k jezeru zasahuje rozsáhlá nízká a bažinatá oblast. Menší bažinatá oblast se nachází i na severovýchodním pobřeží.\n\nDo jezera ústí několik řek. Z jezera odtéká krátký průtok Usun-Cholaj k řece Chovd gol.\n\n"}
{"id": "70257", "url": "https://cs.wikipedia.org/wiki?curid=70257", "title": "Bón Cagán núr", "text": "Bón Cagán núr\n\nBón Cagán núr ( ) je bezodtoké jezero v Bajanchongorském ajmagu na jihozápadě Mongolska. Nachází se mezi Changajem a Gobijským Altajem uprostřed stepní roviny. Má rozlohu 240 km², délku 24 km, šířku 16 km a dosahuje hloubky 15 m. Leží v nadmořské výšce 1 311 m.\n\nBřehy jsou nízké, místy bažinaté.\n\nNa východě do jezera ústí hlavní rameno řeky Bajdrag gol.\n\nSlanost vody je 5,7 g/l.\n\n"}
{"id": "70258", "url": "https://cs.wikipedia.org/wiki?curid=70258", "title": "Bujr núr", "text": "Bujr núr\n\nBujr núr ( , ) je jezero ve Východním ajmagu na východě Mongolska a severozápadní část zasahuje do autonomní oblasti Vnitřní Mongolsko v Čínské lidové republice. Nachází se v ploché nízké propadlině. Má rozlohu 610 km² a dosahuje hloubky 11 m. Leží v nadmořské výšce 583 m.\n\nPobřeží je mírně členité a ploché. Dno je písčité a jílovité, místy kamenité.\n\nDo jezera ústí na severovýchodě jedno z ramen řeky Chalchin gol a několik kilometrů na severozápad z něj odtéká řeka Orčun gol, která ústí do jezera Chulun núr v ČLR.\n\nHladina zamrzá v listopadu a rozmrzá v květnu.\n\nJezero je bohaté na ryby.\n\n"}
{"id": "70259", "url": "https://cs.wikipedia.org/wiki?curid=70259", "title": "Dörgön núr", "text": "Dörgön núr\n\nDörgön núr, nazývané také Dorgon núr, Duro núr nebo Durge núr ( ) je jezero v Kotlině Velkých jezer na západě Mongolska. Nachází se ve stepní krajině na hranici tří ajmagů (Chovdský, Zavchanský, Gobialtajský). Má rozlohu asi 300 km², délku 24 km a šířku 18 km. Leží v nadmořské výšce asi 1 100 m.\n\nNa pobřeží jsou písečné přesypy a slaniska.\n\nVoda do jezera přitéká průtokem z jezera Char núr. Jezero je bezodtoké.\n\nVoda dosahuje slanosti 4 g/l.\n\n"}
{"id": "70260", "url": "https://cs.wikipedia.org/wiki?curid=70260", "title": "Char núr", "text": "Char núr\n\nChar núr ( , což znamená \"Černé jezero\") je průtočné jezero v Kotlině Velkých jezer na západě Mongolska. Leží na východě Chovdského ajmagu, přičemž jeho východním břehem prochází hranice se Zavchanským ajmagem. Má rozlohu asi 530 km² a dosahuje hloubky 7 m. Leží v nadmořské výšce 1132 m.\n\nPobřeží je pusté.\n\nVoda do jezera přitéká průtokem z jezera Char Us núr a odtéká částečně průtokem do jezera Dörgön núr a částečně jiným průtokem do řeky Zavchan.\n\nJezero je bohaté na ryby.\n\n"}
{"id": "70261", "url": "https://cs.wikipedia.org/wiki?curid=70261", "title": "Char Us núr", "text": "Char Us núr\n\nChar Us núr ( , což znamená doslova \"Černá voda jezero\") je jezero v Kotlině Velkých jezer v Chovdském ajmagu na západě Mongolska. Je to druhé největší sladkovodní jezero v zemi. Má rozlohu asi 1486 km² a dosahuje hloubky 4,5 m. Leží v nadmořské výšce 1157 m.\n\nPobřeží je nízké, místy bažinaté. Jezero je rozdělené ostrovem Ak-Baši (274 km²) na dvě části. Ostrov oddělují od pevniny na severu i jihu jen úzké průlivy.\n\nDo východní části ústí řeka Chovd a ze západní části odtéká průtok k jezeru Char núr.\n\nHladina jezera v zimě zamrzá. V lednu dosahuje tloušťka ledu až 1 m.\n\nJezero je bohaté na ryby. Žije na něm mnoho vodního ptactva a aklimatizovaly se zde ondatry.\n\n"}
{"id": "70262", "url": "https://cs.wikipedia.org/wiki?curid=70262", "title": "Orog núr", "text": "Orog núr\n\nOrog núr ( ) je bezodtoké jezero v Dolině Jezer u severního úpatí Gobijského Altaje v Mongolsku (Bajanchongorský ajmag). Leží v nadmořské výšce 1216 m. Má rozlohu 130 km² a dosahuje hloubky 4,5 m.\n\nBřehy jsou nízké, písečné, místy bažinaté nebo se na nich nacházejí slaniska.\n\nDo jezera ústí řeka Tujn gol. V letech s velkým množstvím vody se stává sladkým, naopak v letech s malým množstvím vody se stává slaným a rozpadá se na několik oddělených částí. Zamrzá od listopadu do dubna.\n\nJe bohaté na ryby a vodní ptáky.\n\n"}
{"id": "70263", "url": "https://cs.wikipedia.org/wiki?curid=70263", "title": "Tere-chol", "text": "Tere-chol\n\nTere-chol (rusky \"Тере-холь\") je název dvou jezer v Rusku a Mongolsku.\n\n"}
{"id": "70266", "url": "https://cs.wikipedia.org/wiki?curid=70266", "title": "Disonance", "text": "Disonance\n\nDisonance je souzvuk dvou nebo několika tónů, který působí drsně až nepříjemně. Stejně jako disharmonie nemůže být chápán jako něco objektivně nepatřičného, neboť může být zcela záměrnou součástí skladby.\n\nVe starší hudbě (do klasicismu, částečně i v romantismu) platí, že každá disonance musí být rozvedena do konsonance: například po silně disonantním dominantním septakordu by měl následovat konsonantní tónický kvintakord či jiný konsonantní akord (např. kvintakord na VI. stupni). Nastolené napětí se tím uklidní. Někdy je navíc třeba disonance připravovat, aby nastupovaly plynule. Toto střídání napětí a uvolnění je důležitou součástí průběhu hudební skladby.\n\nV novější hudbě (přibližně od konce 19. století) se od přípravy a rozvodu disonance ustupuje. \n\n\n"}
{"id": "70269", "url": "https://cs.wikipedia.org/wiki?curid=70269", "title": "Diatonická stupnice", "text": "Diatonická stupnice\n\nDiatonická stupnice je pojem z oboru hudební nauky, který se používá pro sedmitónové stupnice s intervalem celého tónu nebo půltónu mezi každými dvěma sousedními stupni. (To v praxi znamená, že celý tón se vyskytuje pětkrát a půltón dvakrát).\n\nV užším smyslu toho slova jsou za diatonické stupnice považovány pouze dva typy stupnic: běžně používaná durová stupnice a mollová stupnice.\nPrvní z nich je takto někdy označována jako diatonická dur (durová diatonika), druhá jako diatonická moll (mollová diatonika).\n\nPodle širší definice jsou diatonické například všechny mody durové stupnice (dórský modus, lydický modus) nebo všechny mody melodické moll.\n\nAni širší definici diatonické stupnice naopak z různých důvodů nevyhovují harmonická moll, bluesová stupnice nebo chromatická stupnice.\n\nTeoreticky vyhovuje pojmu \"diatonická stupnice\" například tato posloupnost tónů:\n\nPokusem o vytvoření harmonie k této „diatonické stupnici“ (nebo jejím prostým přehráním) lze snadno ověřit, že takováto není příliš použitelná (například díky zmenšené tercii).\n\nZa diatonické jsou proto v přesnějším významu (již třetím uvedeným v tomto článku) považovány stupnice, které na druhém až sedmém stupni obsahují pouze čisté, malé nebo velké intervaly od sekundy do septimy.\n\nTóny stojící na jednotlivých stupních diatonické stupnice se označují pomocí římských číslic a nazývají se:\n\nUvedených názvů se používá také v širším smyslu pro akord stojící na příslušném stupni.\nNapříklad pro stupnici C dur lze výraz \"dominanta\" použít ve smyslu:\n\n"}
{"id": "70273", "url": "https://cs.wikipedia.org/wiki?curid=70273", "title": "Identifikační číslo vozidla", "text": "Identifikační číslo vozidla\n\nVIN (Vehicle identification number – Identifikační číslo vozidla) je mezinárodně jednoznačný identifikátor motorových vozidel, zpravidla vyražený na štítku trvale připevněném ke karoserii vozu nebo vyražený do karosérie samotné. Ražení VIN se obvykle provádí předformovanými raznicemi až po lakování karosérie, umístěno bývá většinou na obtížně dostupné a záměnné části nosného skeletu, u modernějších vozů je často vyraženo na několika místech, kromě základního umístění také v průhledu stínícího lemu předního okna i na dalších, nezveřejňovaných místech. Číslo je tvořeno 17 písmeny a číslicemi, jeho formát je od roku 1983 určen normou (ISO 3779:1983). V Severní Americe je přidělování čísel oproti normě ještě upřesněno, takže tam VIN nese dodatečné informace.\n\nV kódu se používají číslice a znaky anglické abecedy kromě písmen I, O a Q, u kterých by hrozila záměna s číslicemi 0 a 1.\n\nPrvní tři znaky se označují jako WMI (\"World Manufacturer Identifier\", \"Světový kód výrobce\") a popisují výrobce vozidla. Kódy jsou jednoznačně přiděleny všem světovým výrobcům. U malosériových výrobců (do 500 aut ročně) se jako třetí znak používá 9 a další tři znaky kódu výrobce jsou umístěny na pozicích 13, 14 a 15. Velkým výrobcům je naopak přiděleno několik kódů, někteří z nich třetím znakem rozlišují např. druh vozu (autobus, nákladní automobil), část firmy apod. Tato část je jedinou opravdu striktně povinnou částí kódu.\n\nPrvní znak určuje region, ve kterém výrobce působí, druhý znak pak upřesňuje stát:\nZ českých výrobců používá Škoda Auto kód TMB, Iveco Czech Republic (dříve Karosa) kód TMK, Tatra kód TMT. LIAZ-Škoda TNL, TNG\n\nZnaky na pozicích 4–9 se označují jako VDS (\"Vehicle Descriptor Section\", \"Popisný kód vozidla\") a označují model příslušného vozu. Každý výrobce si může toto označení navrhnout podle vlastní volby.\n\nV Severní Americe je číslice 9 vyhrazena jako kontrolní číslice: zajišťuje, že chyba v přehlédnutí je odhalena jako neplatné VIN. Pro výpočet kontrolní číslice se určí hodnota každého znaku podle následující tabulky (číslice používají svou vlastní hodnotu):\n\nPoté se hodnota každého znaku vynásobí váhou odpovídající pozici znaku ve VIN (pochopitelně s výjimkou samotné kontrolní číslice):\n\nVšechny součiny pro jednotlivé znaky se sečtou a výsledek se vydělí jedenácti. Zbytek po dělení tvoří kontrolní číslici, v případě, že vyjde roven 10, použije se písmeno X.\n\nPříklad:\n\nSoučet všech jednotlivých součinů je 331, zbytek po dělení čísla 331 jedenácti je 1, takže kompletní VIN je TMBGDM9A1KP042788.\n\nZnaky na pozicích 10–17 se označují jako VIS (\"Vehicle Identifier Section\") a tvoří pořadové výrobní číslo, které jednoznačně identifikuje konkrétní vozidlo. Mechanismus přidělování těchto čísel je ponechán na libovůli výrobce (např. prosté sekvenční číslování), některé znaky však často mají konkrétní význam:\n\nZnak na 10. pozici velmi často (v Severní Americe vždy) určuje modelový rok vozu (což ovšem není rok výroby). Znak A znamená rok 1980, B rok 1981 atd. až po Y pro rok 2000; poté jsou pro roky 2001–2009 vyhrazeny číslice 1–9, rok 2010 bude používat opět znak A, 2011 znak B atd.\n\nZnak na 11. pozici obvykle určuje konkrétní výrobní závod v rámci výrobce. Např. u vozů Škoda znak 0 označuje závod A02 v Mladé Boleslavi, znak 2 označuje závod A4 tamtéž, znak 5 označuje továrnu v Kvasinách, znak 7 výrobní závod Vrchlabí, znak X označuje továrnu v polské Poznani.\n\nZbytek je zpravidla přidělován sekvenčně, v Severní Americe je povinně ryze číselný.\n\nIdentifikační číslo je možné nalézt na následujících místech:\n\n\nIdentifikační číslo VIN je vhodné sdělit policii při odcizení vozidla. Nemělo by však být přehlíženo při nákupu vozu přes autobazar. Zde je nutné zkontrolovat, jestli nebylo vozidlo kradené a jestli údaje v technickém průkazu s číslem vyraženým na autě souhlasí. Vhodné je zkontrolovat i majitele vozu. V minulosti docházelo často k podvodům, kdy prodávané vozidlo vlastnila stále leasingová firma, ale v dokladech byl uveden pouze držitel, který ovšem nebyl majitelem, ten pak cizí vozidlo prodal poškozenému.\n\n"}
{"id": "70276", "url": "https://cs.wikipedia.org/wiki?curid=70276", "title": "Paul Biya", "text": "Paul Biya\n\nPaul Biya (* 13. ledna 1933 Mvomeka'a, Kamerun) je kamerunský politik, od roku 1982 prezidentem Kamerunu.\n\nNarodil se ve vesnici Mvomeka'a. Studoval ve Francii na Sorbonně a Sciences Po. V roce 1975 se stal premierem Kamerunu. Dne 6. listopadu 1982 se stal po odstupivším Ahmadou Ahidjo prezidentem. Od neúspěšného pokusu o státní převrat předchozího prezidenta v roce 1984 vládne autoritářsky. V roce 1991 po masivních protestech však musel ustoupit a vypsal svobodné volby. V následujícím roce ho ve volbách porazil John Fru Ndi. Biya se však díky různým politickým intrikám udržel u moci. Další volby v roce 1997 byla většinou politických stran bojkotována. V roce 2004 se nechal novým hlasováním zvolit v prezidentském úřadě na dalších sedm let. V prezidentských volbách v říjnu 2011 si zajistil po šesté úřad prezidenta. Při volbách získal 77,9% odevzdaných hlasů. Jeho nejbližší soupeř John Fru Ndi si zajistil pouze 10% odevzdaných hlasů. Po zvolení ve svém projevu slíbil růst ekonomiky a vytváření nových pracovních míst s programem veřejných prací, které \"\"transformují naši zemi do obrovského staveniště\"\". Dne 3. listopadu 2011 složil přísahu prezidenta na další funkční období.\n\n"}
{"id": "70281", "url": "https://cs.wikipedia.org/wiki?curid=70281", "title": "Hudební forma", "text": "Hudební forma\n\nHudební forma nebo také hudební útvar je označení pro skupinu hudebních skladeb příbuzných v rámci termínu především z hlediska kompozice, stavby či struktury, někdy však též i nástrojového obsazení, eventuálně z hlediska účelu či příležitosti, ke kterým byly složeny.\n\n\n"}
{"id": "70284", "url": "https://cs.wikipedia.org/wiki?curid=70284", "title": "Dynamika (hudba)", "text": "Dynamika (hudba)\n\nDynamika v hudbě znamená odstiňování tónů z hlediska síly, resp. hlasitosti. V notaci se vyznačuje dynamickými značkami.\n\nV notovém záznamu určují dynamiku a její změny v průběhu skladby (tj. zesilování či zeslabování jejích úseků) dynamické značky a dynamické pokyny. Kromě popisu dynamické stránky skladby v daném časovém úseku mohou označovat též akcent - přízvuk, tedy zdůraznění určitého tónu uvnitř taktu. V našem notovém písmu funguje i rozlišení dynamiky z hlediska metra (počítacích dob a jejich dynamických vlastností), neboť taktová čára je nejen hranicí taktu, ale současně ukazuje na přízvučnost doby, nacházející se za ní. Dynamika bývá vyjádřena mnoha dynamickými znaky a pokyny, zejména:\n\n\nMéně častá označení dynamiky:\nTyto značky se obvykle píší nad notovou osnovu u první noty platnosti, mohou být ale i pod ní.\n"}
{"id": "70285", "url": "https://cs.wikipedia.org/wiki?curid=70285", "title": "Notace (hudba)", "text": "Notace (hudba)\n\nNotace (z latinského \"notare\" = zaznamenat, označit, zapsat) je způsob záznamu hudební skladby v určité soustavě notového písma, obvykle pomocí grafických znaků - not.\n\nModerní zápis hudby se vyvíjel velmi dlouhou dobu. Nejstarším známým dochovaným zápisem textu a hudby v Evropě je Seikilova píseň z doby kolem roku 200 př. n. l. Řada písmen nad textem písně odpovídá její notaci. \n\nPrvními předchůdci moderního hudebního zápisu byly neumy (v překladu \"pokynutí\", \"znamení rukou\"), vzniklé v raném středověku (přibližně v 8. století). Jejich nevýhodou bylo, že nedokázaly zaznamenat přesnou délku ani výšku tónu. Šlo pouze o orientační záznam udávající relativní výšku tónů (směr melodie vzhůru či dolů), délka jejich trvání vyplývala z konvenčního čtení textu. \n\nDalší formou záznamu byla chorální notace, kde již byly vztahy mezi tóny (intervaly) udány přesněji, avšak délky trvání tónů byly dány opět pouze přibližně. Záleželo na tradici - na citu a praxi zpěváků. \n\nOd druhé poloviny 13. století zavedl Franko Kolínský notaci, která umožňuje zaznamenat jak výšku tónu, tak jeho délku (rytmickou hodnotu) pomocí numerických proporcí mezi jednotlivými notovými hodnotami - mensurami. Tato notace se nazývá mensurální, případně frankonskou notací. Tento způsob se udržel přibližně do začátku 17. století.\n\nModerní notový zápis se začal vyvíjet na konci renesance, ustálil se v období klasicismu, ale jisté nové prvky přijímá průběžně prakticky až do dnešní doby (např. grafický zápis hudby).\n\nZavedení nových směrů v elektronické podobě hudby v druhé polovině 20. stol. vyvolalo vznik zcela odlišných systémů notace akustického signálu. \n\n\n"}
{"id": "70286", "url": "https://cs.wikipedia.org/wiki?curid=70286", "title": "Primární skupina", "text": "Primární skupina\n\nPrimární skupina (z latinského primus = první) je v sociologii označení pro sociální skupinu, ve které se jedinci angažují celou svou osobností, vytvářejí s ostatními členy intimní vazby a člověk se v ní ocitá bez vlastního rozhodnutí. Pro primární skupinu je typická silná sociální koheze (soudržnost), menší počet členů a dlouhá doba trvání.\n\nPojem do sociologie zavedl v roce 1902 americký sociolog Charles Horton Cooley (17. srpna 1864 – 8. května 1929), který se zabýval zkoumáním socializace. Opakem primární skupiny je sekundární skupina, která byla definována až později, a liší se od primární skupiny povahou vazby mezi členy – vyznačuje se méně osobními vztahy s funkčním charakterem.\n\nZákladní funkcí primární skupiny je přenos hodnot a vzorců chování. Má velký vliv na rozvoj jedince a aktéři se zde intenzivně socializují.To znamená jak v pozitivním, tak v negativním slova smyslu. Podle Edwina H. Sutherlanda (1883 - 1950) je například kriminální jednání z větší části naučené. Jedinec si tedy přivlastňuje konformní nebo i deviantní vzorce chování, které jsou v dané skupině považovány za normální. Základním typem primární skupiny je rodina. Může jí ale být i sousedství či vrstevnická skupina. Primární skupinou se může stát například i parta kamarádů či spolubydlící. Aktéři stvrzují tento stav, pokud se spolu cítí „jako jedna rodina“.\n\nPro určení, že se jedná o skupinu primární existují tři základní kritéria:\nPokud skupina nesplňuje všechny tyto znaky zároveň, jedná se o sekundární skupinu.\n\n\nCharles Horton Cooley narozený v roce 1864 v Michiganu byl americkým sociologem, představitelem tzv. symbolického interakcionismu (význam je vytvářen ve výměně symbolických obsahů během interakce a soustředí se tedy především na jazyk a řeč jako její prostředky). Byl zakládajícím členem a osmý prezident American Sociological Association. Je nejvíce známý svým konceptem tzv. zrcadlového já (\"looking-glass self\") – lidské budování představy o sobě spjaté se snahou dívat se na sebe očima druhých.\n\nMetodologií jeho zkoumání bylo upřednostnění empirického pozorovacího způsobu, často užíval své děti jako objekt pozorování. Ve svých koncepcích polemizoval se Sigmundem Freudem. Bral společnost jako lidskou přirozenost, která je vyjádřena v primárních skupinách, které lze nalézt ve všech civilizacích. Rozlišil tři základní primární skupiny: rodina, sousedé, vrstevnické skupiny (tzn. dětské herní skupiny).\n\nPříklady jeho publikovaných prací: Personal Competition (1899), Human Nature and the Social Order (1902) a Social Organization (1909).\n\nRodinu je ze sociologického hlediska definována jako skupina osob spojená příbuzenstvím, manželstvím nebo osvojením, které spolu zpravidla dlouhodobě žijí v jedné domácnosti. Základem rodiny jsou muž a žena (manželé), kteří pečují o své děti. Ze širšího hlediska rodinu tvoří i prarodiče, tety, strýce a další. Rodinou však nemusí být pouze ta biologická. Její funkci může nahradit skupina dětského domova nebo opatrovník.\n\nObecně je rodina pro vývoj člověka důležitá zejména kvůli tomu, že zde dochází k úplně první a nejrozsáhlejší socializaci. Člověk se v ní naučí základní pravidla chování, získá první představu o tom, co je správné a co ne, získá své první návyky a utvoří si první názory o mnoha věcech. Člověk v rodině také získává svůj první pohled na fungování vztahů mezi lidmi, které pozoruje hlavně u rodičů, a také on sám naváže své první důvěrné vztahy s ostatními členy. Tyto vztahy jsou blízké až intimní. Dítě poprvé pocítí lásku od svých rodičů, naváže kamarádský vztah se svými sourozenci, a pak mnohokrát i hodně blízké vztahy s prarodiči, s tetou, strýcem …, proto je pro nás rodina primární skupinou. Pokud dítě v rodině postrádá pevné citové vazby a péči rodičů (například kvůli úmrtí rodičů v nízkém věku dítěte), může to vést k úzkosti až trvalé změně osobnosti. Tento koncept citové vazby představil John Bowlby, který svou výzkumnou studií dokázal, že u jedinců bez trvalé vazby na matku (či jinou blízkou osobu) v krajních případech dochází i k těžkým poruchám osobnosti.\n\nKromě lidí, s kterými přímo žijeme, se často setkáváme i s lidmi z našeho blízkého okolí, kteří do rodiny nepatří. Jsou to lidé, kteří bydlí nedaleko nás, tedy lidé ze sousedství. Většinou se s nimi rychle seznámíme a často navážeme i bližší vztahy – spřátelíme se s nimi. Pak si s nimi můžeme popovídat, zajít na návštěvu, nebo si navzájem pomáhat a inspirovat se. Takto to chodí zejména u dospělých osob nebo dospívající mládeže.\n\nZ pohledu dítěte, v případě, že sousedé jsou dospělí lidé, je tento vztah důležitý hlavně proto, že se potkávají i s jinými dospělými lidmi, než jsou jejich rodiče. Naučí se k nim chovat slušně a odpozorují, jak vypadají vztahy mezi lidmi mimo rodinu (i když tyto vztahy nejsou vždy zcela ideální). I ze svého okolí tedy přebíráme své vzorce chování.\n\nPodobné vztahy jako mezi dospělými existují i mezi menšími dětmi. Můžou je navázat v sousedství, neboli v blízkém okolí, a jelikož děti tráví velké množství času venku hraním, můžeme tuto skupinu nazvat ‘‘dětská herní skupina‘‘. Během různorodých aktivit se děti mezi sebou poznávají, navazují svá první přátelství, učí se jak spolupracovat a dělat kompromisy.Poznávají však také, že na rozdíl od rodiny, kde se mohou chovat velmi sobecky, a přesto být milováni, ve vrstevnické skupině existují složitější vztahy se kterými se musí začít vyrovnávat. Typickým příkladem je dítě, které je zvyklé na pomoc a podporu své rodiny, které poprvé přijde na pískoviště a jiné dítě mu zboří bábovku. Na to se postupně naučí reagovat a uvědomí si, že všichni lidé nejsou hodní a ne vždy je vše fér. Často se dítě v herní skupině naučí i negativním jevům jako je podvádění, agresívní chování nebo sprostá slova (u kterých často nezná význam ani jejich dopad) od jedinců, v jejichž primární skupině je takové chování považováno za normální.\n\nRozdíl sekundární a primární skupiny je především v tom, že sekundární se vyznačují méně osobitými vztahy s funkčním charakterem. Mezi jednotlivými členy nevznikají pevné a závazné vztahy. Jednotlivec má pro sekundární skupinu o mnoho menší význam než pro primární, kde jeho osobnost je důležitou součástí pro tvorbu skupiny. V primární skupině může docházet k tomu, že zájmy jedince budou upřednostňovány před zájmy skupin – partikularismus, případně, že se celá skupina zaměří na splnění cíle jednoho člena (podpora rodičů, aby dítě uspělo na vybrané vysoké škole). Oproti tomu v sekundární skupině má projev a individualita jednotlivce minimální vliv na skupinu jako takovou a hlavním cílem je naplnění požadavků skupiny. Nezaměřuje se a nebere ohled na zájmy jedince. Vstup do sekundární skupiny je volný a není nijak omezený, společenství je otevřené všem. Toto souvisí také s interakcí mezi členy, čím více lidí se zde nachází, tím více formální komunikace je. Existují v ní pravidla, která vysvětlují, jak se mají jednotliví členové chovat. Pokud se nedodržují, může následovat sankce za porušení některého z pravidel řádu. V primární skupině na nic takového nenarazíme. Zde jsou pravidla nepsaná, neformální a flexibilní.\n\nKonflikt mezi těmito dvěma skupinami může nastat například v případě, že se jedinec ocitne v prostředí, kde se jeho hodnoty a vzorce chování naučené v primární skupině neschodují s obecně uznávanou normou. To může nastat při stěhování ze vsi do velkého města nebo do jiné země, ale i při změně zaměstnání či přiženění do rodiny s jinou kulturou. Vždy jde o sekundární skupinu, kde původní normy neplatí a jedinec se díky tomu stává částečně sociálně vyloučen. Není výjimkou, že některé naučené hodnoty z primární skupiny jsou přehodnoceny a nahrazují je jiné.\n\nExistuje mnoho doložených případů, kdy u dětí nedošlo k žádné socializaci v primární skupině. Tento jev je označován termínem vlčí děti. Mezi nejznámější patří divoký chlapec z Aveyronu, Genie, či pštrosí chlapec.\n\nVšechny případy mají společné, že když nedošlo k primární socializaci v útlém věku, později se již nebyly schopné plně socializovat. Děti po vsazení do společnosti neovládly plně lidskou řeč a gesta, těžko se učily základním návykům a zpravidla se nedožily příliš vysokého věku. Také pro ně bylo těžké kooperovat a vytvářet složitější myšlenkové konstrukce, ačkoli vykazovaly známky průměrné inteligence a do běžného života se často nakonec zařadily.\n\nJev zkoumal v návaznosti na Johna Bowlbyho také psycholog Harry Harlow, který prováděl pokusy na opicích. Mláďata odloučená po narození od ostatních trpěla extrémně narušeným chováním a po sloučení s ostatními opicemi již nebyla schopná socializace.\n\n"}
{"id": "70287", "url": "https://cs.wikipedia.org/wiki?curid=70287", "title": "Členská skupina", "text": "Členská skupina\n\nČlenská skupina je sociologický pojem označující vlastní společenskou skupinu nebo skupinu, do které člověk náleží, s níž se identifikuje. Anglicky je nazývána \"in-group\", přičemž je tento název hojně užíván i v češtině. Opakem členské skupiny je skupina nečlenská (\"out-group\"). Aby se dala skupina označit jako členská, musí být splněny dvě podmínky – daný jedinec musí do skupiny náležet a musí se s ní identifikovat. Pokud některá z těchto podmínek neplatí, jedná se již o skupinu nečlenskou.\n\nRozdělení skupin na členské a nečlenské zavedl americký sociolog William Graham Sumner. Ten vycházel z předpokladu, že lidé si o své vlastní (členské) skupině vytváří pozitivnější, kladnější hodnocení než o skupině cizí, tedy nečlenské – příklad můžeme najít ve škole. Daný jedinec považuje vlastní třídu za tu lepší, zatímco ostatní třídy ve stejném ročníku považuje za špatné. Ve skutečnosti může být vlastní třída stejná, či dokonce horší. Jedinci se se svojí skupinou zpravidla identifikují. Mezi skupinou členskou a nečlenskou obvykle bývá hostilita, tedy určitá nevraživost, případně nepřátelskost. Ta může být skutečná, reálná nebo také pouze domnělá.\n\nToto rozdělení Sumner podal ve svém díle \"Folkways. A Study of the Sociological Importance of Usages, Manners, Customs and Morals\", v němž se zabýval obyčeji, mravy a zvyky, jak napovídá název. Sumner v knize uvádí jako základní znaky a rysy členské skupiny vysokou skupinovou kohezi (soudržnost). Lidé v dané skupině tedy drží pospolu, zastávají stejné nebo podobné názory a vyznávají stejné nebo podobné hodnoty. Vztahy mezi členskou a nečlenskou skupinou jsou podle Sumnera dány převážně etnocentrismem, tedy sklonem lidí hodnotit svět a ostatní jedince podle kulturních standardů vlastní skupiny a převážně pak vlastního etnika ( z čehož také vyplývá nepřátelský vztah mezi skupinami).\n\nVe 20. století byla díky značnému vývoji sociologie mimo jiné rozpracována koncepce referenčních skupin. Referenční skupina je skupinou, ke které se jedinec vztahuje, často proto bývá označována jako \"skupina vztažná\". K této skupině člověk vzhlíží, přizpůsobuje jí své hodnoty, normy a vzory. Člověk podle této skupiny upravuje svoje jednání a hodnotí podle ní své chování. Na rozdíl od členské skupiny, daný jedinec, který k referenční skupině vzhlíží, nemusí být jejím členem. Přesto je pro skupinu i jedince ideální, pokud skupina referenční a členská jsou identické.\n\nPojem vztažné skupiny poprvé použil americký sociolog Herbert H. Hyman. Právě zavedení pojmu referenčních skupin do sociologie přineslo výraznou změnu v nahlížení na členské a nečlenské skupiny. Tento koncept totiž dokazuje, že mezi členskou a nečlenskou skupinou může být i jiný vztah než nepřátelský.\n\nAnticipující socializace je jev, ke kterému dochází v případě, že členská a referenční skupina daného jedince nejsou v daném momentu totožné. Jedinec se tak na vstup do své referenční skupiny vědomě připravuje – např. se učí jazyk a zvyky dané země, do které se chystá emigrovat. Pokud začne jedinec vykazovat tendence svoji členskou skupinu opustit, jeho členská skupina obvykle postupuje následně – nejprve dochází ke \"zvýšené komunikaci\", kdy se skupina snaží udržet daného jedince ve své skupině, následuje \"nulová komunikace\", pokud nebylo přesvědčování úspěšné. Následně přichází agrese a projevy nepřátelství vůči jedinci. Jako poslední přichází \"exkomunikace\", kdy je jedinec vyloučen ze skupiny.\n\nSociální marginalizace je jev, který nastává ve chvíli, kdy jedinec už svoji členskou skupinu opustil (nebo z ní byl exkomunikován), ale referenční skupina jej nechce přijmout. Jako následek přichází sociální vykořenění, frustrace a stres.\n\n\n"}
{"id": "70294", "url": "https://cs.wikipedia.org/wiki?curid=70294", "title": "A cappella", "text": "A cappella\n\nA cappella v hudbě označuje vokální hudbu nebo zpěv bez doprovodu hudebních nástrojů. \"A cappella\" znamená v italštině \"jako v kapli\". Bylo tomu tak proto, že v raném a vrcholném středověku nebylo možné používat v rámci církevní hudby hudební nástroje. A cappella byla ukázána ve třídílném filmu \"Ladíme\".\n\nA cappella bývá často používána v církevní hudbě, zvláště mezi černošskými věřícími.\n\n"}
{"id": "70297", "url": "https://cs.wikipedia.org/wiki?curid=70297", "title": "Stránkování paměti", "text": "Stránkování paměti\n\nStránkování paměti je v informatice metoda správy virtuální paměti, kdy strojové instrukce procesu pracují s logickými adresami, které jednotka MMU (typicky součást procesoru) převádí na fyzické adresy (skutečné umístění v paměti RAM). Vzniká tak virtuální adresní prostor, který pro každý proces začíná od nuly, takže odpadá potřeba relokace použitého strojového kódu. Při převodu je adresní prostor rozdělen na stránky (rámce) stejné velikosti (typicky 4 KiB). Stránkování paměti je používáno všemi současnými běžnými operačními systémy (Linux, Windows NT, FreeBSD, Solaris atd.) a je základem pro stránkování na disk.\n\nHistoricky se jako stránkování označoval mechanizmus přidělování paměti, který používal stránky o fixní velikosti, na rozdíl od segmentů s proměnnou délkou. Nejstarší implementace nevyužívaly techniky virtuální paměti, ani to, že by byly tyto stránky přesuvány na disk. Takové použití je však dnes vzácností.\n\nZároveň některé operační systémy (UNIX) používaly takzvanou techniku swapování (swapping). Tato technika prováděla přesun celého spícího procesu z operační paměti do sekundárního úložiště a obráceně, jinak též známé jako návrh roll-in/roll-out. V 60. letech 20. století po představení konceptu virtuální (logické) paměti (ve dvou variantách: segmentace nebo právě stránkování) bylo pro odkládání aktuálně nepoužívaných dat lepší použít menší granularitu než celý proces a pojem swapping byl aplikován na přesun segmentů nebo stránek mezi diskem a pamětí. Dnes je virtuální paměť založena téměř výhradně na stránkách, segmentace se používá spíše výjimečně, a stránkování na externí médium se tak stalo synonymem swapování.\n\nTaktéž na systémech založených na bázi Windows NT je vyhrazený swapovací (odkládací) prostor označován jako stránkovací soubor.\n\nNa druhou stranu v procesorech architektury x86 byla původně implementována segmentace a až později byla přidána podpora stránkování. Díky tomu se u nich rozlišují tři adresové prostory - virtuální (složený ze segmentového selektoru a offsetu v segmentu), ten se přeloží podle bázové adresy příslušného segmentu na takzvanou lineární adresu, která je pak pomocí algoritmu stránkování transformována na fyzickou adresu. Dnes již je segmentace na ústupu a rozdíl mezi virtuálním a lineárním prostorem se stírá, ale pro specifické operace (lokální adresový prostor vláken) se segmentace stále používá.\n\nVe víceúlohovém systému, který využívá multitasking, je nutné umístit do paměti více procesů najednou. Pokud jsou k dispozici nástroje na virtualizaci paměti, lze vytvořit každému z procesů jeho vlastní virtuální adresní prostor, který bude začínat od adresy nula. Každý proces (resp. jeho strojové instrukce) pak bude pracovat s logickými adresami, které jsou při přístupu do paměti RAM automaticky převáděny jednotkou MMU na fyzické adresy. MMU je dnes typicky umístěna v procesoru, ale může být i nezávislým obvodem.\n\nAby nebylo nutné pro převod logických adres na fyzické udržovat velké množství informací, je adresní prostor rozdělen na stránky stejné velikosti (typicky 4 KiB, ale i 8 KiB nebo větší) a udržují se jen data mapování pro ně. Virtuální adresní prostor je tedy složen ze stránek, které odpovídají stejně velkým oblastem ve fyzické paměti RAM. Zatímco logické stránky vytvářejí souvislý lineární adresní prostor, umístění fyzických stránek je díky převodu zcela nahodilé. Pro běžící proces se tak vytváří iluze, že jeho adresní prostor v operační paměti je souvislý, zatímco ve skutečnosti jsou fyzické stránky fragmentovány. Fragmentace je však procesu (resp. jeho strojovým instrukcím) skryta a není ji nutné nijak řešit (na rozdíl od segmentace paměti , kde je nutné fragmentaci odstraňovat přesunem segmentů).\n\nPodrobnější popis jednotlivých stránkovacích algoritmů naleznete v článku Stránkovací algoritmy.\n\nPřeklad adres vychází z představy rozdělení virtuálního adresového prostoru na stránky o dobře definované velikosti. Velikost stránek se může lišit na základě použité architektury, na druhou stranu však některé architektury podporují stránky rozdílných velikostí a to často dokonce souběžně. Typicky je ovšem v řádu kilobytů. U 32bitových procesorů Intel x86 je logická adresa 32bitová a velikost stránky je obvykle 4kiB. Fyzický paměťový prostor je dělen na souvislé oblasti stejné velikosti, jako mají logické stránky. Tyto oblasti jsou nazývány jako stránkové rámce. Mezi logickými stránkami a rámci je vytvořeno zobrazení. Toto zobrazení obvykle není úplné, jelikož běžný proces nespotřebuje celý svůj logický prostor. Proto existují logické stránky bez přiřazeného rámce, tzv. neplatné stránky. Mohou existovat i rámce, které nejsou mapovány na žádnou logickou stránku, nebo rámce, na které je mapováno více logických stránek (například sdílená paměť mezi procesy, ať už data nebo sdílený kód).\n\nTabulka stránek je jednou z reálných implementací překladu adresy. Předpokládá lineární logický adresový prostor. Logická adresa se dělí na dvě části. Vyšší bity se považují za číslo samotné logické stránky (právě díky lineárnímu adresování pořadí stránky v adres. prostoru) a nižší bity jsou offsetem paměťového místa v dané stránce. Pro samotný překlad pomocí tabulky stránek se použijí jen vyšší bity, které zde slouží jako index (obvykle složený) do struktury stránkovacích tabulek. Výsledkem vyhledávání v této tabulce jsou čísla rámců a jejich příznaky, které jsou důležité například pro ochranu paměti před neoprávněným přístupem. Získané číslo rámce fyzické stránky je převedeno na adresu počátku rámce ve fyzické paměti bitovým posunutím vlevo. Nakonec je k bázové adrese přičten (bitovým OR) offset požadovaného místa (nižší bity virtuální adresy). Tabulka stránek může být implementována přímo v hardware, ale může to být také doplňkový algoritmus implementovaný operačním systémem, pokud hardware používá mechanizmus, který není schopen udržet celý popis virtuálního prostoru. Jedná se o komplexní, ale díky nutnosti mnoha přístupů k RAM pomalé řešení.\n\nTLB je jiným přístupem k implementaci stránkování, kdy několik (řádově desítky) mapování logická stránka <-> fyzický rámec je uloženo ve velmi rychlé asociativní paměti přímo v MMU procesoru. Logická adresa je, podobně jako u stránkovacích tabulek, rozdělena na vyšší a nižší část, kdy vyšší je indexem do TLB, kde je hledána adresa začátku rámce, a nižší je použita jako offset v rámci. Některé architektury používají toto řešení stránkování ve své čisté podobě a pokud není mapování v TLB nalezeno, dojde u nich okamžitě k výpadku stránky.\n\nProtože však k překladu dochází velmi často a pokud je tabulka stránek uložena v paměti RAM, která je v porovnání s rychlostí procesoru relativně pomalá, tak i moderní architektury (x86) doplňují běžné stránkovací tabulky TLB jako výraznou akceleraci.\n\nInverzní stránkovací tabulka je technika, která je jakýmsi kompromisem mezi předchozíma dvěma přístupy. Jedná se totiž též o asociativní paměť, která je však implementována v klasické (levnější) RAM paměti. To je zajištěno pomocí hashování. Pokud je nutno přistoupit k adrese, je opět rozdělena na číslo stránky a offset. Adresa stránky je zpracována jednoduchou hashovací funkcí, která ji zobrazí do číselného prostoru s výrazně menší velikostí, než je prostor adres. V RAM paměti existuje tabulka mapování, která počtem záznamů přesně odpovídá prostoru funkčních hodnot hashovací funkce a výsledek této funkce se použije jako index do ní. Protože takováto hashovací funkce ze své podstaty nemůže být bijekcí, je nutné v záznamu ověřit, jestli je nalezené mapování správné. Pokud ano, je ze záznamu vyzískán prefix fyzické adresy rámce, posunut a přičten k němu offset. Pokud ne, jedná se o výpadek stránky.\n\nSamotná implementace tabulky může podporovat kolize, kdy jsou rámce se stejným výsledkem hashovací funkce vzájemně propojeny odkazy. V tomto případě však musí být všechny členy seznamu v paměti přístupné příslušné komponentě provádějící stránkování. Druhým přístupem je v případě kolize odstranit staré mapování a nahradit jej novým. Kernel si však musí v jiné struktuře držet úplný popis virtuální paměti aktuálního procesu.\n\nOpět se jedná o mechanizmus, který může být implementován hardwarem, ale i čistě softwarově pouze pro účely kernelu.\n\nVýpadek nastává, když se procesor snaží přistoupit k neplatné stránce (stránce bez namapovaného fyzického rámce). Výpadek stránky je implementován jako interní přerušení od MMU (Memory management unit). Je vyvolána synchronní výjimka, která je zpracována příslušným handlerem jádra OS. Pokud OS nalezne odpovídající stránku na disku, najde volný/uvolní (jiný) fyzický rámec v paměti RAM, načte do něj potřebná data a propojí jej s logickou stránkou. Stránce opraví příznaky platnosti tak, aby při novém přístupu již nedošlo k jejímu výpadku a obnoví vykonávání vlákna, které přerušení vyvolalo, těsně před příslušnou instrukcí. Pokud odpovídající stránku nenalezne, doručí procesu signál nebo obdobnou zprávu, na kterou proces provede nejčastěji své ukončení, případně samotný OS okamžitě ukončí tento proces.\n\nStránkování paměti se díky možnosti oddělení virtuálních adresových prostorů využívá pro usnadnění multitaskingu, kdy je spuštěno zároveň více procesů (ať již se v běhu střídají nebo běží skutečně paralelně). Protože každý proces má přidělen vlastní oddělený virtuální adresní prostor, běžně má také vlastní tabulku stránek. Údaje o umístění tabulky stránek jsou součástí vlastností každého procesu a jsou uloženy v části paměti přístupné pouze jádru systému, obvykle v takzvaném PCB ( ).\n\nProtože obvykle není virtuální adresní prostor procesu celý využitý, je část pozic v tabulce stránek neplatných. Na již zmíněné architektuře IA-32 by každý proces musel vlastnit tabulku až o velikosti 4 MiB (4 GiB, stránka po 4 KiB = 1Mi záznamů, každý po 4 bytech (32 bitů) => 4MiB prostoru). Z tohoto důvodu jsou tabulky stránek uspořádány do víceúrovňové stromové struktury (obvykle 2 nebo 3 úrovně) a tím není nutné souvislá neobsazená místa adresního prostoru vůbec tabulkami stránek popisovat a není třeba alokovat tolik dat.\n\nVýše popsaný algoritmus umožňuje poměrně levné \"rozšíření\" paměti RAM. A to díky faktu, že programy v jednom okamžiku zpracovávají data pouze z velmi omezeného počtu míst. To znamená, že je potřeba držet namapovaných jen několik stránek pro jeden proces. Ostatní se mohou odložit do vnější paměti (obvykle na pevný disk). Tím je možné uvolnit operační paměť RAM a umožnit tak její zdánlivé zvětšení pouze za cenu kapacity pevného disku, která je výrazně nižší.\n\nPokud je stránka odložena na externí médium, je nutné tuto skutečnost sdělit hardwaru. To se obvykle provede nastavením bitu signalizujícího její nepřítomnost ve stránkovacích strukturách a musí být samozřejmě případně odstraněn příslušný záznam z TLB. Pokud se jedná o víceprocesorový systém je nezbytné o nutnosti vyčištění TLB říci i ostatním procesorům. To se provádí vyvoláním příslušné výjimky na každém z nich (obvykle broadcastem specifické zprávy) a čekáním na odpověď od každého z nich. To může na rozsáhlých systémech v konečném efektu způsobit více či méně výraznou výkonovou degradaci. Nakonec také jádro operačního systému musí do svých interních struktur poznamenat, kam byl obsah odložené stránky uložen.\n\nProces se nechá dále běžet a pokud pak systém při provádění vlastního stránkovacího algoritmu narazí na nenamapovaný záznam, je zavolána rutina, která podle vnitřních struktur OS rozhodne, o jaký typ výpadku se jedná. Najde požadovaná data ve vnější paměti a volný rámec, tato data do něj načte a příslušné vlákno je restartováno od instrukce, která výpadek stránky způsobila, takže přerušený proces nic nepozná (až na větší prodlevu při zpracování této strojové instrukce) a normálně pokračuje dále.\n\nPro vybrání oběti, která má být odložena na disk se používají různé algoritmy, které však jsou prakticky vždy suboptimální a mnohdy jsou omezeny hardwarovou implementací.\n\nExistují různé algoritmy používané při stránkování, některé z nich se věnují správě volných rámců fyzické paměti, například kradení stránek nebo předčišťování paměti. Protože kromě předem dobře známých oblastí paměti, využívají procesy také dynamicky alokované paměťové struktury (heap, zásobníky), je nutné řešit vztah mezi jejich logickou alokací (například voláním mmap, brk, vytvořením vlákna...) a skutečným přístupem k dané paměti. To je možné řešit buď stránkováním na žádost anebo pesimistickým algoritmem prealokace.\n\nNěkteré operační systémy periodicky hledají stránky, které nebyly nedávno použity, pokud takováto stránka byla od posledního načtení modifikována, uloží její kopii na swapovací médium, odmapuje ji z virtuálního adresového prostoru příslušného procesu, z bezpečnostních důvodů ji vynuluje a prohlásí za volnou.\n\nUnixové operační systémy periodicky využívají sync k synchronizování použitých stránek se swapem, tzn. systém průběžně ukládá modifikované stránky na pevný disk. Operační systém Windows používá stejnou operaci běžící ve vláknech systémového procesu zvaného \"zapisovač modifikovaných stránek\". Pro tuto vlastnost je však nutná hardwarová podpora, jejíž pomocí je možné ověřit, zda stránka byla/nebyla od poslední synchronizace (načtení) modifikována.\n\nPředčišťování urychluje start nového programu nebo otevření datového souboru. To díky tomu, že si operační systém drží seznam stránek, které byly nedávno uloženy a je tedy vysoká pravděpodobnost, že jsou synchronní se svým obrazem na médiu. Po ověření jejich nemodifikovanosti je možné odpovídající rámec bez nutnosti jeho opětovného zápisu odstranit z mapování virtuálního adresového prostoru příslušného procesu, vynulovat a použít jako volný. Tím odpadá nutnost provádět jeho synchronizaci v potenciálně kritickém okamžiku, kdy bude pravděpodobně vyžadováno mnoho podobných oprací a zápis na swapovací médium by musel synchronně předcházet načtení dat do příslušné stránky.\n\nPři použití stránkování na žádost je stránka paměti nahrána až v případě požadavku, nikoliv předtím. Program obvykle začíná svoji činnost jako nezávislá entita nebo v případě forku sdílí všechny fyzické rámce se svým otcovským procesem. V prvním případě začíná proces běžet jen s minimální sadou stránek podložených fyzickými rámci v paměti a postupně, jak přistupuje k dalším a dalším platným virtuálním adresám, dochází k výpadkům stránek a operační systém pro ně v rámci obsluhy výjimek vytváří mapování a nahrává do nich požadovaný obsah, ať už jde o kód programu, jeho data nebo paměťově mapované soubory.\n\nObdobně v případě žádosti o další prostor ve virtuální paměti operační systém toto místo přidělí, vytvoří příslušné záznamy ve stránkovacích strukturách, ale označí je jako neplatné a fyzickou paměť jim přidělí až při fyzickém přístupu k nim.\n\nObdobně případě forku začíná synovský proces běžet ve virtuální paměti, která je celá sdílená s otcovským procesem, ale je změněno mapovaní obou virtuálních prostorů (pro jednoduchost uvažujme jen dva, avšak algoritmus je analogický pro více) pouze pro čtení. Až v okamžiku, kdy se jeden z této dvojice procesů pokusí změnit některou svoji stránku mapovanou pouze pro čtení, dojde k výjimce a příslušná obslužná rutina operačního systému najde volný fyzický rámec, do něj zkopíruje data z dané stránky, namapuje jej na příslušnou virtuální adresu. Tentokráte však již s příznaky umožňující zápis a naplánuje vlákno, které výjimku vyvolalo, na příslušné instrukci. A obdobně je možné přemapovat pro zápis stránku i v druhém procesu, pokud již není sdílena voláním forku s jiným procesem.\n\nTento algoritmus benefituje především z předpokladu, že procesy mnohdy požadují rozsáhlé paměťové oblasti, ale ve skutečnosti z nich použijí jen relativně malé množství stránek. Navíc všechny procesy obvykle nepřistupují k paměti okamžitě po jejím naalokování a tak existuje pravděpodobnost, že některé procesy dokončí svoji práci dříve, než systému dojde fyzická paměť. Toto schéma však selže v okamžiku, kdy systém přidělí procesům více virtuální paměti, než umožňují jeho zdroje (množství RAM + velikost swapu) a tyto procesy pak vyčerpají všechnu dostupnou paměť a některý z nich se pokusí přistoupit na stránku, pro kterou již není možné naalokovat hardwarový zdroj. Tomuto stavu se také říká \"memory overcommit\". V tuto chvíli existují dvě možné varianty chování. Buď dotčený proces uspat a počkat, než se nějaká fyzická paměť uvolní, ale existuje zde vysoké riziko, že takto bude odplánováno více procesů, čímž dojde k nepredikovatelnému chování celého systému. Anebo najít vhodný proces, ten ukončit a jeho paměť přidělit žadateli. Což je také sporné řešení, protože zabíjený proces může být ukončen v potenciálně kritickém okamžiku aniž by udělal cokoli špatně.\n\nNěkteré systémy předpokládají, že pokud si proces požádá o paměť, bude ji skutečně potřebovat. Proto v okamžiku, kdy jádro operačního systému zjistí, že proces žádá o zvětšení virtuálního prostoru, projde své volné zdroje a potřebné fyzické rámce nebo swapovací bloky předrezervuje. Tento algoritmus má zásadní výhodu v tom, že proces nikdy nebude násilně ukončen kvůli chybnému chování jiného. Naopak, pokud jeho alokace selže, může zvolit jiný, méně paměťově náročný, algoritmus, nebo korektně uložit svá data a ukončit se. Případně, pokud není nutnost jeho okamžitého běhu, může alokovat virtuální stránky tak, že se toto systémové volání uspí, dokud nebude dostupné potřebné množství zdrojů. Dále, pokud se proces chová korektně a skutečně využije (téměř) všechnu virtuální paměť, se celkové zpomalení nemusí lišit od předchozího případu (zdroje budou dříve a nebo později stejně naalokovány). Na druhou stranu je v tomto případě nutné, aby paměťový subsystém kernelu byl skutečně dobře implementován a byl efektivní jak pro malé alokace, tak pro skutečně rozsáhlé. Další nevýhodu mohou způsobit procesy, které si vytvoří velké virtuální prostory, ale ve skutečnosti je nevyužijí.\n\nNejvětší výhodou stránkování je omezení fragmentace volné paměti. Mezi nevýhody stránkování patří nutnost hardwarové podpory procesorem, zpomalení systému kvůli nutnosti režijních výpočtů a problémy s alokací většího souvislého úseku fyzické paměti kvůli zařízením, která neumí pracovat s virtuálními adresami (např. řadič DMA). Na druhou stranu klasický DMA řadič se již ve velkých moderních systémech (x86, SPARC, obecně se sběrnicí PCI a novější) nepoužívá a místo něj si přístup do paměti ovládají samotné řídící obvody periferií připojených na sběrnice. A aby mohly jednoduše a bez vyvolání výjimky přistupovat do hlavní paměti přes hranici rámců, je v posledních letech v těchto systémech implementován speciální subsystém nazývaný IOMMU, který má za úkol virtualizovat paměť pro periferie podobným způsobem jako MMU v procesoru.\n\nOchrana paměti je u stránkování zajišťována různými metodami. Záleží na tom, jestli je potřeba zajistit ochranu v rámci jednoho procesu nebo navzájem mezi procesy. V rámci jednoho procesu se může jednat například o ochranu kódu programu před přepisem nebo obsahu zásobníku před vykonáním. To je zajištěno nastavením určitých bitů ve stránkovacích strukturách. V případě, že je stránkovací mechanismus sdílen mezi jednotlivými adresními prostory (typicky TLB, inverzní stránkování), je použita metoda zámků a klíčů. Každá namapovaná stránka paměti má přiřazen zámek (číslo) a v procesoru je speciální registr (klíč, na některých architekturách tzv. ASID - Address Space ID). Přístup do paměti jednotka MMU dovolí pouze v případě, že se klíč (registr procesoru) shoduje se zámkem. Někdy existuje univerzální klíč (např. s hodnotou nula), který umožňuje přístup k libovolné stránce v paměti a který používá jádro operačního systému.\nZměna hodnot ovlivňujících ochranu stránek vyžaduje privilegovaný režim, takže ji může provést pouze jádro operačního systému. Pokusí-li se proces běžící v neprivilegovaném režimu provést modifikaci klíče v registru, vyvolá procesor vnitřní přerušení. Tím dojde ke spuštění příslušné obsluhy. Ta je typicky uvnitř jádra operačního systému, které tak okamžitě může chybný proces ukončit.\n\nVirtuální paměť byla rysem Microsoft Windows od dob Windows 3.0 v roce 1990. Společnost Microsoft představila virtuální paměť v reakci na\nselhávání systémů Windows 1.0 a Windows 2.0. Požadavkem bylo redukovat potřebné požadavky na systém pro nový operační systém. Tento krok, odkazovat na odkládací soubor jako \"virtuální paměť\", způsobil zmatky. Nováčci neznalí tohoto konceptu jej přijali bez otázek a mluvili o přizpůsobení virtuální paměti systémem Windows. Ve skutečnosti má každý proces fixní, nezměnitelnou velikost virtuální paměti, obvykle 2 GB. Uživatel má pouze možnost měnit velikost diskového prostoru vyhrazeného pro stránkování.\n\nWindows 3.x vytváří skrytý soubor pojmenován jako 386SPART.PAR nebo WIN386.SWP využívaný jako odkládací soubor. Nalézá se v kořenu disku, ale může se vyskytnout kdekoliv (typicky ve složce WINDOWS). Jeho velikost závisí na nastavení v systému (Ovládací panely → rozšířené a položka Virtuální paměť). Pokud uživatel tento soubor přesune nebo smaže, objeví se Modrá obrazovka smrti při příštím startu systému společně s chybovou hláškou \"Trvalý odkládací soubor je poškozen\". Uživatel bude vyzván k výběru, zda chce či nechce soubor vymazat (nehledě na to, zda existuje či ne).\n\nVe verzích Windows založených na NT (jako jsou Windows XP, Windows Vista, a Windows 7), soubor který se používá pro stránkování se nazývá pagefile.sys. Základní umístění souboru pro stránkování je v kořenovém adresáři oddílu, kde je nainstalován systém Windows. Systém Windows muže být nastaven pro použití volného místa na disku pro stránkovací soubory. Každý spouštěcí oddíl (např. jednotka obsahující adresář Windows) musí mít svůj stránkovací soubor, pokud je systém nastaven k výpisu paměti jádra nebo plného výpisu paměti po ukončení kernelu z důvodu chyby. Windows používají stránkovací soubor jako dočasné úložiště pro výpis paměti. Po restartu systém Windows zkopíruje výpis paměti ze stránkovacího souboru do odděleného souboru a tím uvolní místo použité ve stránkovacím souboru.\n\nV základním nastavení Windows je stránkovacímu souboru umožněna expanze za jeho počáteční velikost, pokud je potřeba. Pokud se toto děje opakovaně, stává se silně fragmentovaný, což může způsobit degradaci výkonu. Doporučuje se uzamknout velikost stránkovacího souboru, aby ji systém Windows nemohl zvětšovat. Nicméně stránkovací soubor expanduje pokud je zaplněn, tzn. v jeho základní konfiguraci velikost 150 % celkové fyzické paměti. Tudíž celkový požadavek pro virtuální paměť využívající zpětné čtení ze stránkovacího souboru musí překročit 250 % velikosti fyzické paměti počítače před expanzí stránkovacího souboru.\n\nFragmentace stránkovacího souboru po expanzi je dočasná. Jakmile dříve expandované regiony přestanou být používány (po restartovaní, nikoli dříve) je opět diskový prostor uvolněn a stránkovací soubor je vrácen zpět do své původní velikosti.\n\nUzamknutí velikosti stránkovacího souboru může býti problematické, pokud aplikace spuštěná pod Windows požaduje více paměti než je celková velikost fyzické paměti a stránkovacího souboru. V tomto případě požadavek na alokování paměti skončí chybou, která může způsobit pád aplikace nebo systému. Zastánci tohoto názoru mohou namítnout, že stránkovací soubor je ojediněle čten nebo je do něj zapisováno v sekvenčním pořadí, takže výhoda mít kompletně sekvenční stránkovací soubor je minimální. Ačkoli je obecně známo, že velké stránkovací soubory umožní použití aplikací s velkými nároky na použitou paměť, jediná nevýhoda je poté velikost zabraného místa na disku.\n\nVyužití více místa na disku k tomuto účelu může být zanedbatelné. Například systém s 3 GB operační paměti a 6 GB místa pro swap oddíl na disku o velikosti 750GB nebo systém se 6GB operační paměti a 2TB diskem, v obou případech využití paměti je 8/10 z 1% celkového místa na disku rozšířeným swap oddílem.\n\nDefragmentace stránkovacího souboru je doporučena pro zvýšení výkonu pokud systém Windows používá často mnohem více paměti než je jeho fyzická paměť. Toto ovšem ignoruje fakt, že stránkovací soubor se časem nestává fragmentovaný. Obecně platí, že obavu ze snížení výkonu je možno efektivně řešit přidáním fyzické paměti.\n\nV systémech, které jsou nazývány jako unixové (Linux, FreeBSD, Solaris...) je obvykle pro odkládání vyčleněn speciální diskový oddíl. Tento oddíl je díky tomu, že leží mimo jakékoli uživatelsky přístupné oblasti disku, dobře chráněn před případnou modifikací. Dále odpadá výše popsaná fragmentace stránkovacího souboru. Navíc je takto možné snadno vyčlenit (pořídít) velmi rychlé, ale jinak poměrně drahé zařízení. Některé systémy (například Solaris) navíc umožňují provozovat swap na více médiích, které jsou provozovány v redundantním uspořádání, což významně zvyšuje spolehlivost této technologie. Na druhou stranu je obtížnější měnit velikost odkládacího prostoru díky méně flexibilní správě velikosti. A také, protože si operační systém musí držet tabulky popisující stav swapovacího prostoru, je v některých případech velmi složité správné určení jeho velikosti, aby měl systém optimální výkon.\n\nZpůsob implementace stránkování paměti je jedním ze zásadních rozdílů jednotlivých hardwarových architektur. Pro srovnání mohou být uvedeny například:\n\nPřepínání paměťových bank bylo používáno již u starších 8bitových počítačů. Do paměťového prostoru 64 KiB byla pomocí této jednoduché techniky mapována až několikanásobně větší paměť, než je paměťový rozsah procesoru (viz Didaktik Gama a Sinclair ZX Spectrum 128+). Hlavní rozdíl mezi stránkováním a přepínáním paměťových bank je v tom, že přepínání paměťových bank je typicky realizováno mimo procesor počítače, zatímco stránkování je naopak vlastnost procesoru, resp. jeho MMU ( ). U nejstarších procesorů byla však MMU realizována nezávisle na procesoru jako samostatný obvod, takže rozdíl mezi těmito technikami není až tak výrazný.\n\nNa počítačích IBM PC kompatibilních umožňovalo přepínání paměťových bank hardwarově mapovat do paměťového prostoru více paměťových rámců (tzv. EMS – rozšířená paměť), což umožňovalo při omezeném adresním prostoru procesoru používat větší množství paměti. EMS byla realizována nejprve přídavnou paměťovou kartou, později na procesorech i386 a novějších pak emulátorem rozšířené paměti EMM386.\n\nNa procesoru architektury IA-32 (procesory i386 a novější) je stránkování volitelná část hardwarového překladu adresy. Pokud je zapnuto nastavením příslušného bitu v registru CR0 a nastavením fyzické adresy počátku stránkovacího adresáře do registru CR3, vždy se provádí až po segmentaci, tedy virtuální adresa (používaná v programu - segment:offset) se nejprve segmentací transformuje na lineární adresu, která se pak stránkováním překládá na fyzickou adresu. Taktéž již tyto procesory obsahují TLB, ale pouze jako akceleraci, takže nebude dále rozebírána. První procesory podporovaly pouze velikost stránky 4 KiB a následující rozdělení 32bitové lineární adresy na tři části:\n\nVelikost stránkovacího adresáře i tabulky stránky je 4KB a každý záznam v nich má délku 32 bitů (4 byty), což znamená že vždy obsahují 1024 záznamů. Stránkování probíhá tak, že se nejprve vezme prvních deset bitů virtuální adresy (1024 hodnot), kterými se vybere příslušný záznam ve stránkovacím adresáři. Pokud je platný, přečte se z něj nejvýznamnějších 20 bitů, které určují fyzickou adresu tabulky stránek. Do té se opět zaindexuje 11.-20. bitem virtuální adresy a vybere se příslušný záznam. Jeho nejvýznamnějších 20 bitů je již počátek fyzické adresy hledaného rámce. K ní se po posunu o 12 bitů vlevo přičte 12bitový offset a tím se získá úplná fyzická adresa.\n\nZáznam v tabulce stránek i stránkovacím adresáři obsahuje příznak platnosti (určuje zda je daná stránka skutečně namapována). Pokud strojová instrukce přistupuje na neplatnou stránku, dojde k vyvolání výjimky (resp. vnitřního přerušení procesoru), které se nazývá „výpadek stránky“ ( ). V případě, že je daná stránka na disku, obsluha přerušení ji z disku zavede do paměti a je obnoven běh daného vlákna od instrukce, která výpadek stránky způsobila.\n\nOd procesoru Pentium byla přidána podpora stránek velikosti 4MiB, kvůli tomu, že například jádro operačního systému ví, že pro určitá data bude výhodnější použít velké stránky. Schéma stránkování je téměř shodné s předchozím případem, až na použití sedmého nejméně významného bitu v záznamu stránkovacího adresáře. Pokud je tento bit nastaven, jednotka MMU vezme prvních 10 nejvýznamnějších bitů adresáře (pokud systém podporuje větší fyzickou paměť než 4GiB, může se množina těchto bitů lišit), použije je jako adresu počátku rámce a jako offset v něm je 22 méně významných bitů virtuální adresy.\nV procesoru Pentium Pro byl dále zaveden speciální režim PAE (Physical Address Extension). Ten umožňuje adresovat více než 4GiB fyzické paměti za podpory 4GiB lineálního prostoru. Tento režim podporuje současnou existenci 4KiB a 2MiB stránek. Toho je docíleno tak, že lineární adresa je rozdělena na\nVelikost každého záznamu v tabulce adresářových ukazatelů, stránkovacím adresáři a tabulce stránek je 64 bitů. Tabulka adresářových ukazatelů má pouze čtyři záznamy, jinak stránkovací adresář a tabulka stránek má sníženy počet záznamů na 512, a tedy je zachována velikost 4kiB. Stránkování pak probíhá takto: podle prvních dvou bitů lineární adresy se vybere záznam v tabulce adresářových ukazatelů, z něj se vyextrahuje (až) 40 bitů počátku fyzické adresy příslušného stránkovacího adresáře a do něj se zaindexuje devíti bity Indexu do stránkovacího adresáře (pozor adresář má jen 512 záznamů), opět se z příslušného záznamu přečte (až) 40 bitů počátku fyzické adresy tabulky stránek, do které se zaindexuje druhou devíticí bitů. Opět se vyextrahuje (až) 40 bitů fyzické adresy stránky, provede se bitový posun o 12 bitů vlevo a k výsledku se přičte dvanáctibitový offset.\n\nV případě použití 2MiB stránky se překlad, podobně jako u Pentia, zastaví přečtením jedničky v sedmém bitu záznamu stránkovacího adresáře a rovnou získaných (až) 31bitů počátku fyzické adresy je posunuto o 21 bitů vlevo a zbylých 21 bitů z virtuální adresy je přičteno jako offset.\n\nCelkově tedy tento systém umožňuje adresovat až 4PiB operační paměti, nicméně původní implementace Pentia Pro měla pouze 36 bitů fyzické adresy a tudíž používala pouze 24 bitů adres počátků rámců.\nIntel tento způsob stránkování označuje jako IA32e-Paging. Byť se jedná o metodu stránkování v 64bitovém operačním módu, reálně však používá pouze posledních 48 bitů lineární adresy. Jinak by totiž byla hloubka stránkovací tabulky příliš velká a překlad adres by způsoboval výkonovou regresi, aniž by se benefitovalo z většího virtuálního prostoru. Lineární adresa je rozdělena na čtyři oblasti o devíti bitech a jednu o dvanácti:\nKaždá úroveň stránkovacích tabulek (od PML4 až po tabulku stránek) má právě 512 záznamů a tedy její struktura zabírá opět 4kiB. Při plné hloubce má adresovaná stránka velikost taktéž 4kiB. Algoritmus je až na hloubku tabulky shodný s předchozími, s tím, že fyzická adresa rámce je vždy vytvořena 12bitovým posunem vlevo určitých 40 bitů obsahu záznamu jednotlivých úrovní.\n\nObdobně je také možné modifikovat sedmý bit záznamu tabulky adresářových ukazatelů nebo stránkovacího adresáře, což způsobí ukončení průchodu stránkovací tabulkou na příslušné úrovni a záznam indexuje rámec o velikosti 1GiB u tabulky adresářových ukazatelů, respektive 2MiB v případě stránkovacího adresáře (tomu pak i odpovídá velikost zbylého offsetu a zároveň posunu vlevo). Zároveň je v tomto případě snížen počet obsažených bitů určujících adresu počátku rámce na 22, resp. 31.\n\nNa konci roku 2016 byla firmou Intel uvolněna dokumentace popisující stránkování užívající 57 bitů virtuální adresy . V podstatě se jedná o stejný mechanismus jako v předchozím případě. Jen je využito navíc dalších 9 bitů virtuální adresy pro indexování páté úrovně stránkovacích tabulek.\n\nMédium pro odkládání stránek je obvykle o několik řádů pomalejší než RAM. A to jak z hlediska rychlosti samotného přenosu dat, tak i latencí, než je potřebný blok vůbec vyhledán. U běžných pevných disků dosahuje zpoždění (v případě nízkého zatížení) zhruba 10 milisekund. Z těchto důvodů je ve vždy žádoucí optimalizace odkládání stránek. Pro případy, kdy standardní nastavení neposkytuje uspokojivé výsledky, některé operační systémy nabízejí nastavení ovlivňující rozhodování kernelu ohledně stránkování.\nFlash paměť je z některých pohledů problematickým médiem pro swappování. To proto, že má pouze konečný počet cyklů zápisu, po jejich překročení se může stát nespolehlivou. Dále je nevýhodou nejmenší množství dat, které lze na ní najednou prohlásit za volná (to umožňuje vnitřní logice paměti, aby s bloky hospodařila a předcházela nerovnoměrnému optřebení), může být poměrně velké (128 KiB pro Intel X25-M SSD) a jen zřídkakdy se shoduje s velikostí stránky.\n\nU flashových pamětí tedy může dojít k velmi rychlému opotřebení, zvláště pokud se používá jako swapovací prostor v zařízeních s omezenou kapacitou hlavní paměti. Ovšem obrovskou výhodou flash paměti je, že ve srovnání s pevnými disky a jinými nevolatilními RAM čipy funguje s výrazně nižší latencí. Proto existují technologie jako jsou ReadyBoost a Intel Turbo Memory, které snižují výše posané nevýhody.\n\nMnoho unixových operačních systémů (například AIX, Linux a Solaris) umožňují použít různé konfigurace externích paměťových zařízení pro stránkovací prostor, za účelem zvýšení systémového výkonu.\n\nV některých starších operačních systémech s virtuální pamětí je část swapovacího prostoru rezervována pro alokaci běhových dat spuštěného programu. Vývojáři systému obvykle vydávají pokyny o tom, kolik stránkovacího prostoru by mělo být přiděleno.\n\nSwapování může částečně snížit spolehlivost systému. Pokud dojde k poškození dat na disku (nebo na kterémkoliv dalším subsystému podílejícím se na swapování), může dojít k načtení chybných dat, což může mít katastrofické následky. Daleko častěji však v tomto případě zafungují případné kontrolní mechanizmy (implementované v hardwaru, například pevném disku, a operačním systému) a zabrání načtení takto poškozených dat. To je nutno považovat za kritickou chybu a jediným rozumným řešením je ukončení běhu dotčeného procesu (i samotný kernel je v tomto ohledu jen proces). Někdy je teoreticky možné pokusit se data načíst z nepoškozené kopie, pokud je dostupná (například kód programu), ale nespolehlivost swapovacího média se může projevit při jiné příležitosti.\n\nStránkování je jedním ze způsobů jak umožnit, aby velikosti adres využívaných procesem (\"virtuální adresní prostor\" nebo \"logický adresní prostor\") mohly být rozdílné od množství skutečně instalované operační paměti na konkrétním počítači (fyzický adresní prostor).\n\nVe většině systémů je velikost virtuálního adresního prostoru procesu mnohem větší, než je k dispozici fyzické paměti.\n\nMnožství dostupné fyzické paměti je limitováno celkovou instalovanou a případně instalovatelnou velikostí paměťových modulů.\n\nExistovat může méně bitů fyzické adresy, než bitů virtuální adresy. Například i386SX interně využívá 32bitové virtuální adresy, taktéž vnitřně pracuje s 32bitovými fyzickými adresami, ale má pouze 24 pinů na vnější adresové sběrnici, což omezuje adresování fyzické paměti na nejvýše 16 MB. Dokonce i na systémech, které mají stejně nebo i více fyzických adresních bitů než virtuálních adresních bitů je často skutečné množství instalované fyzické paměti mnohem menší než velikost, kterou lze potenciálně adresovat. A to z finančních důvodů (zvyšuje se složitost hardwaru, který by to umožnil, aniž by bylo myslitelné pokrýt celý fyzický adresní prostor moduly RAM) nebo proto, že hardwarová adresní mapa rezervuje velké úseky pro vstupně výstupní zařízení nebo pro jiné hardwarové funkce a tedy fyzická paměť nemůže být umístěna v těchto úsecích.\n\nJe možné setkat se s 32bitovými počítači se 4 GiB RAM, tedy maximálním množstvím adresovatelné RAM paměti. Ne vždy je však možné využít celou tuto paměť, neboť je nutné pro to mít hardwarovou i softwarovou podporu. To proto, že u některých strojů, např. IBM S/370 v režimu XA, se horní bit nepoužíval k adresování fyzické paměti a bylo možné použít pouze 2 GiB. Navíc určitá část fyzického adresního prostotu může být rezervována pro vnitřní potřeby operačního systému (například mapování paměti grafické karty), a tudíž není možné adresovat fyzickou RAM, která se takto překrývá. Z toho plyne nutnost širší vnější fyzické adresové sběrnice procesoru a zároveň její podpora ze strany operačního systému.\n\nStránkovací a swapovací prostor však lze využít mimo tento 4 GB limit fyzické paměti, jelikož využívá odlišný, čistě softwarový, způsob adresování kvůli svému umístění na disku, které nikdy není přímo podporováno hardwarem MMU.\n\nExistují architektury, které podporují větší fyzickou paměť než virtuální adresní prostor pro proces, jako je například Magic-1, některé stroje PDP-11 a některé systémy využívající 32bitové x86 procesory s Physical Address Extension.\n\nNa první pohled se může zdát, že tyto systémy pozbývají významnou výhodu virtuální paměti, protože jediný proces nemůže využít více paměti, než je velikost jeho virtuálního adresního prostoru, ale to není pravda, protože při zachování zpětné binární kompatibility nedochází ke zmenšení virtuálního adresního prostoru. Naopak je zde použito stránkovací techniky k získání sekundárních výhod:\nVelikost kumulativního součtu virtuálních adresních prostor je stále omezena velikostí dostupného sekundárního úložiště.\n\n"}
{"id": "70298", "url": "https://cs.wikipedia.org/wiki?curid=70298", "title": "Otmar Mácha", "text": "Otmar Mácha\n\nOtmar Mácha (2. října 1922 Mariánské Hory – 14. prosince 2006 Pardubice) byl hudební dramaturg, skladatel a režisér.\n\nNarodil se v rodině horníka a kamnáře. Po maturitě na ostravském gymnáziu byl přijat na pražskou konzervatoř, kde studoval kompozici u M. Hradila a v mistrovské škole u Jaroslava Řídkého (1945–1948). Od roku 1945 do roku 1962 pracoval v Československém rozhlase nejprve jako hudební režisér, později jako ústřední dramaturg hudebních pořadů. Od roku 1962 se zcela věnoval skladbě.\n\nVe své hudební tvorbě se zaměřoval na symfonické básně, opery, televizní baletní pohádky, písně i komorní skladby. Byl členem prestižní skladatelské skupiny Quattro spolu s Lubošem Fišerem, Zdeňkem Lukášem a Sylvií Bodorovou. Za jeho nejvýznamnější dílo je považováno oratorium \"Odkaz J. A. Komenského\" pro soprán, orchestr a varhany, které mělo premiéru v roce 1957. Velmi oblíbené a často uváděné jsou jeho písně a dětské sbory.\n\nNebyl příznivcem experimentálních hudebních směrů. Jeho hudba vychází z hudby rodného kraje – severní Moravy – a je v ní patrný vliv Antonína Dvořáka a Leoše Janáčka.\n\n\n\n\n\n\n\n\n"}
{"id": "70303", "url": "https://cs.wikipedia.org/wiki?curid=70303", "title": "Ivan Lendl", "text": "Ivan Lendl\n\n\"Statistiky a dosažené výsledky tenisty obsahuje článek Hráčské statistiky Ivana Lendla\".\nIvan Lendl (* 7. března 1960 Ostrava) je tenisový trenér a bývalý profesionální tenista, který reprezentoval Československo a po získání amerického občanství také Spojené státy. Do současnosti je nejlepším českým mužským tenistou historie. V 80. letech 20. století patřil mezi nejdominantnější tenisty a pobýval na špici světového tenisového žebříčku ATP až do začátku 90. let.\n\n\"Tennis magazine\" jej vyhlásil jedním z deseti nejúspěšnějších tenistů od roku 1966 a zdůraznil jeho důležitost a profesionální přístup, kterým ovlivnil tenisovou historii a plejádu hráčů, kteří přišli po něm.\n\nSvou úspěšnou profesionální dráhu začal v socialistickém Československu. V roce 1980 pomohl k vítězství ČSSR v Davis Cupu. V roce 1986 emigroval do Spojených států a za dalších šest let se stal americkým občanem (1992).\n\nVyhrál osm grandslamových titulů ve dvouhře během své kariéry. Probojoval se celkem do 19 grandslamových finále, což byl v té době rekord mezi muži, který byl až v roce 2009 překonán Rogerem Federerem. Dosáhl alespoň jednoho grandslamového finále během jedenácti let v řadě, rovněž rekord všech dob, který byl později vyrovnán Petem Samprasem.\n\nPoprvé se stal prvním hráčem světového žebříčku ATP 28. února 1983, ale poté byl na špici vystřídán Jimmym Connorsem a Johnem McEnroem. Definitivně získal nadvládu nad mužským světovým tenisem poté, co porazil Johna McEnroea ve finále US Open v září 1985. Po naprostou většinu následujících pěti let až do srpna 1990 byl světovou tenisovou jedničkou (s krátkou přestávkou od září 1988 do ledna 1989, kdy byl vystřídán Matsem Wilanderem). Zakončil 4 roky jako hráč číslo jedna na světovém žebříčku (1985-87 a 1989) a celkem strávil na prvním místě světového žebříčku rekordních 270 týdnů, čímž pokořil rekord, který byl do té doby držen Jimmy Connorsem (deset let poté jej překonal Pete Sampras).\n\nJediným grandslamem, který nikdy nevyhrál, byl Wimbledon. Ze čtrnácti účastí se probojoval dvakrát do finále a pětkrát do semifinále. Po skončení kariéry pronesl: \"„Bylo těžké se smířit, že jsem tam nedokázal zvítězit, ale je to prostě tak.“\"\n\nLendlova hra spoléhala zejména na sílu, fyzickou kondici a tlak ze základní čáry, což předznamenalo moderní éru silového tenisu. Lendl sám nazýval svoji hru „hitting hot“, tedy neúprosný celodvorcový styl hry, který poté začal dominovat ve světovém tenisu. Měl také vynikající koncentraci na hru.\n\nV prosinci roku 2011 se stal osobním trenérem skotského tenisty Andyho Murrayho, který pod jeho vedením vyhrál londýnské Letní olympijské hry 2012 a následující měsíc si připsal premiérový grandslamový titul na US Open. Hned další rok si Murray připsal to, na co sám Lendl nikdy nedosáhl - vyhrál Wimbledon. Po více než dvou letech 19. března 2014 ukončil se svým svěřencem spolupráci. Důvodem prý bylo to, aby se soustředil na své nové projekty a jezdil hrát více turnajů. Murrayho dovedl ke dvěma grandslamovým titulům a olympijskému zlatu.\n\nV srpnu 2018 jej před US Open do trenérského týmu angažoval Němec Alexander Zverev.\n\nNarodil se v Ostravě tenistce Olze Lendlové, rozené Jeništové (nar. 2. srpna 1935), která byla na československém žebříčku nejvýše na 2. místě, a otci JUDr. Jiřímu Lendlovi, který se v roce 1990 stal prezidentem Československého tenisového svazu.\n\nV roce 1989 se oženil s Američankou Samanthou Frankelovou. Spolu mají pět dcer – Mariku (nar. 1990), dvojčata Isabelle a Caroline (nar. 1991), Danielu (nar. 1993) a Nikolu (nar. 1998). Věnuje se golfu. Je významným sběratelem díla českého malíře Alfonse Muchy. Vlastní jeho 116 plakátů, chybějí mu pouze tři, dva jsou v muzeích, jeden nezvěstný.\n\nStátní občanství Spojených států obdržel 7. července 1992. V roce 2007 založil soukromou golfovou akademii, a poté také tenisovou akademii „Ivan Lendl’s Champions Academy“ (ILCA). K tenisu se vrátil po čtrnácti letech v dubnu 2010 exhibicí v Atlantic City, kde nestačil na Matse Wilandera v poměru gamů 3–6.\n\n\n\n"}
{"id": "70307", "url": "https://cs.wikipedia.org/wiki?curid=70307", "title": "Uhlovodíky", "text": "Uhlovodíky\n\nUhlovodíky jsou organické sloučeniny, jejichž molekuly se skládají pouze z atomů \"uhlíku\" (C) a \"vodíku\" (H). Tyto látky mají hlavní uhlíkový řetězec (uhlíková kostra), na kterou jsou připojeny atomy vodíku. Termín uhlovodík se často užívá jako zkrácený název pro alifatické uhlovodíky (nearomatické uhlovodíky).\n\nNejjednodušším uhlovodíkem je methan, uhlovodík s jedním atomem uhlíku a čtyřmi atomy vodíku: CH.\nEthan je uhlovodík (přesněji řečeno alkan) sestávající z dvou atomů uhlíku spojených jednoduchou vazbou, každý se třemi atomy vodíku: CH. Propan má tři uhlíkové atomy (CH) a butan čtyři (CH). Dále následují pentan (5), hexan (6), heptan (7), oktan (8), nonan (9), dekan (10), undekan (11) a dodekan (12). Tato homologická řada dále pokračuje a liší se o homologický přírůstek CH, obecný vzorec alkanů je tedy CH.\n\nExistují tři druhy názvosloví uhlovodíků: triviální, jež je nejstarší a souvisí s místem výskytu nebo s vlastnostmi, funkčně skupinové (radikálově funkční), které se skládá z uhlovodíkového zbytku a názvu funkční skupiny, a systematické, definované organizací IUPAC.\n\nChemický název uhlovodíku se může skládat z předpon, kmene značícího počet uhlíku a koncovky. \"Předpony\" mohou být číslovkové (di, tri, tetra, …) nebo názvoslovné (cyklo- pro uzavřený řetězec, izo- a neo- pro větvený řetězec, alkyl- pro navázané uhlovodíkové zbytky). Pestřejší soubor předpon obsahují deriváty uhlovodíků pro označení funkčních skupin. \"Slovní základ\" označující počet uhlíků je buďto vžitý triviální (meth-, eth-) nebo vychází z číslovky. \"Koncovka\" vyjadřuje chemickou vazbu (-an, -en, -dien, -yn) nebo uhlovodíkový zbytek (-yl). U derivátů uhlovodíků se vyskytují další koncovky pro funkční skupiny.\n\nPři tvorbě názvu uhlovodíku je nejdřív nutné najít nejdelší uhlíkový řetězec s co největším počtem násobných vazeb. Poté atom uhlíku očíslovat tak, aby vznikla co nejmenší čísla.\n\nDvojná vazba má přednost před vazbou trojnou a před uhlovodíkovým zbytkem. Předpony uhlovodíkových zbytků s číslem jejich pozice se řadí podle jejich názvu v abecedním pořadí. Podobně jsou řazeny i koncovky označující typ vazby. Pro větvené uhlovodíky obsahující na konci řetězce skupinu (CH)CH- je možné použít předponu izo-, pro skupinu (CH)C- předponu neo-.\n\n"}
{"id": "70316", "url": "https://cs.wikipedia.org/wiki?curid=70316", "title": "Intermezzo (hudební)", "text": "Intermezzo (hudební)\n\nIntermezzo je italský termín, označující něco „vloženého mezi“. V hudbě představuje buď\n\nV osmnáctém století tento termín znamenal krátkou, operní vložku, většinou vtipného charakteru, která byla provozována mezi prvním a druhým jednáním italských oper jinak vážného charakteru. Stejné intermezzo mohlo být použito i v několika různých dílech. Témata byla často převzata z repertoáru commedie dell'arte.\n\nVe třicátých letech osmnáctého století se tento žánr rozšířil po celé Evropě. Nejslavnější a nejúspěšnější z těchto meziher je Služka paní Giovanni Battisty Pergolesiho (1733). Na konci osmnáctého století se v Itálii tento název přenesl na dvouaktovou operu buffa.\n\nV současné hudbě se používá pro krátké věty v suitách nebo hudbu mezi jednotlivými akty jevištních děl. Intermezzy jsou též některé kratší hudební celky, komponované jako charakteristicky náladové skladby (najdeme je např. v tvorbě německého skladatele Johannese Brahmse). \n\n"}
{"id": "70317", "url": "https://cs.wikipedia.org/wiki?curid=70317", "title": "Okres Senica", "text": "Okres Senica\n\nOkres Senica je jeden z okresů Slovenska. Leží v Trnavském kraji, v jeho severní části. Na severu hraničí s okresem Skalica a Myjava, na jihu s okresem Malacky a Trnava.\n"}
{"id": "70320", "url": "https://cs.wikipedia.org/wiki?curid=70320", "title": "Songs of Faith and Devotion", "text": "Songs of Faith and Devotion\n\nSongs of Faith and Devotion je osmé studiové album Depeche Mode, vydané 22. března 1993 hudebním vydavatelstvím Mute Records. Toto je první (a prozatím poslední) experiment Depeche Mode s rockovou hudbou. Dosálho 1. místa v amerických i britských hudebních žebříčcích.\n\nPo vydání tohoto alba začala atmosféra v kapele houstnout; zejména z důvodu těžké drogové závislosti Davea Gahana. Po skončení turné podporující toto album odešel ze skupiny Alan Wilder.\n\nVšechny skladby složil Martin Gore.\n\n\n\n"}
{"id": "70327", "url": "https://cs.wikipedia.org/wiki?curid=70327", "title": "Daň dědická, darovací a z převodu nemovitosti", "text": "Daň dědická, darovací a z převodu nemovitosti\n\nProblematika daně dědické, darovací a z převodu nemovitosti byla upravena zákonem č. 357/1992 Sb. až do konce roku 2013. V souvislostí s rekodifikací soukromého práva byl původní zákon č. 357/1992 Sb. ke dni 31. prosince 2013 zrušen a nahrazen zákonným opatřením Senátu č. 340/2013 Sb., o dani z nabytí nemovitých věcí, a duplicitně zákonným opatřením Senátu č. 344/2013 Sb. ke dni 1. ledna 2014. Původní zákon č. 357/1992 Sb. z roku 1992 obsahoval všechny tři daně, jež se řadily do přímé majetkové daně, proto byly často společně označovány souhrnným pojmem trojdaň. \n\nDaň dědická byla zcela zrušena, dědictví se nově vnímá jako bezúplatné nabytí a je podle § 4a zákona č. 586/1992 Sb. o daních z příjmů osvobozeno od daně z příjmů. \n\nDary jsou nově označovány jako bezúplatné příjmy a jsou zařazeny do kategorie \"ostatní příjmy\" § 10 zákona č. 586/1992 Sb. o daních z příjmů. \n\nNamísto daně z převodu nemovitostí byla zákonným opatřením Senátu č. 340/2013 Sb. zavedena daň z nabytí nemovitých věcí. \nPředmětem daně dědické je nabytí nemovitého a movitého majetku děděním ze závěti, či ze zákona.\n\nU movitého majetku jsou státní občanství a trvalý pobyt zůstavitele v den jeho smrti klíčovými prvky ke stanovení předmětu daně dědické. Jestliže byl zůstavitel v době své smrti občanem České republiky a měl trvalý pobyt v tuzemsku, vybírá se daň z celého jeho movitého majetku bez ohledu na to, zda se tento majetek nachází v tuzemsku nebo v cizině, ve zbylých případech se daň vztahuje pouze na zůstavitelův movitý majetek v tuzemsku.  Z nemovitostí, které se nacházejí na území České republiky, se daň vybírá bez ohledu na státní občanství nebo pobyt zůstavitele; z nemovitostí, které se nacházejí v cizině, se daň nevybírá.\n\nSazba daně dědické závisí na příbuzenském vztahu k zůstaviteli a na hodnotě děděného majetku. Základem daně je cena majetku nabytého jednotlivým dědicem, snížená o prokázané dluhy zůstavitele, které na dědice přešly zůstavitelovou smrtí, náklady spojené s pohřbem zůstavitele, či výdaje za služby notáře spojené s dědickým řízení. \n\nDaň dědická byla 31. prosince 2013 zrušena, dědictví se nově vnímá jako bezúplatné nabytí a je podle § 4a zákona č. 586/1992 Sb. o daních z příjmů osvobozeno od daně z příjmů.\n\nPoplatníkem daně darovací je vždy dárce v případě bezúplatného poskytnutí majetku fyzické či právnické osobě, která nemá trvalý pobyt v tuzemsku (resp. nemá sídlo v tuzemsku). V ostatních případech je poplatníkem daně darovací nabyvatel tj. ten, kdo majetek bezúplatně získal a dárce ručitelem. \n\nPředmětem daně darovací je bezúplatné nabytí majetku na základě právního úkonu, nebo v souvislosti s právním úkonem. Základem daně darovací je cena majetku, snížená o prokázané dluhy či clo placené při dovozu v případě, že se jedná o movité věci darované nebo dovezené z ciziny.\n\nOd 1. ledna 2014 jsou dary označovány jako bezúplatné příjmy a jsou shrnuty v kategorii \"ostatní příjmy\" § 10 v zákoně č. 586/1992 Sb. o daních z příjmů. Stejně jako jiné příjmy jsou dary zdaněny sazbou patnáct procent, jde-li o příjem fyzické osoby, nebo devatenáct procent, jde-li o příjem právnické osoby.\n\nDle § 10 odst. 3 písm. c) zákona č. 586/1992 Sb. jsou od daně osvobozeny bezúplatné příjmy:\nDle § 8 odst. 1 písm. a) zákona č. 357/1992 Sb. poplatníkem daně z převodu nemovitostí je:\nPředmětem daně z převodu nemovitostí je úplatný převod nebo přechod vlastnictví k nemovitostem. Základem daně z převodu nemovitosti může být např. cena zjištěná dle zákona, cena sjednaná, jde-li o převod nemovitosti z vlastnictví nebo do vlastnictví územního samosprávného celku či cena dosažená vydražením nebo předražkem, v případě vydražení nemovitosti při exekuci nebo ve veřejné dražbě.\n\nOd 1. ledna 2014 byla místo daně z převodu nemovitosti zavedena zákonným opatřením Senátu č. 340/2013 Sb. daň z nabytí nemovitých věcí.\n\nPoplatníkem daně z nabytí nemovitých věcí je nabyvatel vlastnického práva k nemovité věci. Předmětem daně z nabytí nemovitých věcí je úplatné nabytí vlastnického práva k nemovité věci, která je\nNabytí stavby, která se stane součástí pozemku, se pro účely daně z nabytí nemovitých věcí také považuje za nabytí vlastnického práva k nemovité věci. Stavba byla samostatnou nemovitou věcí či součástí práva stavby, nebo neoprávněně zřízena na tomto pozemku.\n\nPředmětem daně z nabytí nemovitých věcí se nepovažuje nabytí vlastnického práva k nemovité věci prováděním pozemkových úprav, přeměnami obchodních korporací, nebo poskytnuté jako náhrada při vyvlastnění.\n\nOd daně z nabytí nemovitých věcí je osvobozeno nabytí vlastnického práva k nemovité věci členským státem Evropské unie, jiným státem, je-li zaručena vzájemnost, územním samosprávným celkem nebo dobrovolným svazkem obcí.\n\nOd daně z nabytí nemovitých věcí je osvobozeno první úplatné nabytí vlastnického práva k pozemku nebo právu stavby (jejichž součástí je dokončená nebo užívaná stavba rodinného domu), dokončené nebo užívané stavbě rodinného domu, dokončené nebo užívané jednotce v bytovém domě, která nezahrnuje nebytový prostor jiný než garáž, sklep nebo komoru.\n\nOd daně z nabytí nemovitých věcí je osvobozeno nabytí vlastnického práva k jednotce, která zahrnuje družstevní byt nebo družstevní nebytový prostor, je-li nabyvatelem fyzická osoba, která je nájemcem této jednotky.\n\nZákladem daně z nabytí nemovitých věcí je nabývací hodnota snížená o uznatelný výdaj. \n\nNabývací hodnota může být:\nSjednaná (kupní) cena je úplata za nabytí vlastnického práva k nemovité věci. U převážné většiny kupních či směnných smluv se nabývací hodnota stanoví porovnáním sjednané ceny a srovnávací daňové hodnoty. Vyšší z nich je nabývací hodnotou, od které se odvíjí základ daně. \n\nSrovnávací daňová hodnota je částka odpovídající 75 % směrné hodnoty nebo částka odpovídající 75 % zjištěné ceny (podle znaleckého posudku). Poplatník si může zvolit, zda podkladem pro odvození srovnávací daňové hodnoty bude jedna z těchto dvou alternativ:\nSazba daně z nabytí nemovitých věcí činí 4 %. Výnos z daně nabytí nemovitých věcí je příjmem do státního rozpočtu.\n\n"}
{"id": "70333", "url": "https://cs.wikipedia.org/wiki?curid=70333", "title": "Peter Hans Kolvenbach", "text": "Peter Hans Kolvenbach\n\nPeter-Hans Kolvenbach (30. listopadu 1928, Druten, Nizozemsko – 26. listopadu 2016, Bejrút) byl nizozemský jezuita, bývalý 29. generální představený Tovaryšstva Ježíšova (1983–2008). Tato funkce mu přinesla i obvyklou přezdívku generálních představených \"Černý papež\". Na svou funkci rezignoval kvůli pokročilému věku, což je ojedinělým krokem, neboť zvolení generálního představeného je podle řádových Konstitucí doživotní.\n\nDo jezuitského řádu vstoupil Kolvenbach v roce 1948. Nejprve studoval filosofii v Nijmegenu, pak zahájil studia teologie. V roce v 1961, krátce po obhajobě doktorátu z teologie, přijal kněžské svěcení. Několik let pak přednášel v Paříži a Bejrútu, než byl jmenován představeným jezuitské viceprovincie na Středním východě.\n\nDne 13. září 1983 byl během 33. generální kongregace zvolen 29. generálním představeným řádu. V roce 1987 dával postní duchovní cvičení papeži Janu Pavlu II. a Římské kurii.\n\nDne 2. února 2006 oznámil svolání generální kongregace řádu na leden 2008 a naznačil, že kvůli svému věku z funkce odstoupí. Delegáti kongregace jeho rezignaci přijali 14. ledna 2008 a o pět dní později zvolili jeho nástupce.\n\n"}
{"id": "70335", "url": "https://cs.wikipedia.org/wiki?curid=70335", "title": "Reichswehr", "text": "Reichswehr\n\nReichswehr (dosl. Říšská obrana) byly ozbrojené síly meziválečné německé republiky v letech 1919 až 1935. Protože Německo nemohlo dle Versailleské mírové smlouvy disponovat velkou vojenskou silou, počet mužů reischswehru byl omezen na 100 000 v pozemním vojsku a 15 000 mužů námořnictva, včetně důstojníků. Vrchním velitelem byl dle Výmarské ústavy prezident republiky, v době míru vydával rozkazy ministr obrany jako jeho zástupce. Na špičce vojenské hierarchie stál náčelník vojenského velení. Významným náčelníkem vojenského velení byl generál Hans von Seeckt, který se snažil vytvořit z reichswehru stát ve státě a trval na jeho nezávislosti na politickém dění. V roce 1935 z něj vznikl wehrmacht.\n\n"}
{"id": "70341", "url": "https://cs.wikipedia.org/wiki?curid=70341", "title": "Staré Křečany", "text": "Staré Křečany\n\nStaré Křečany (dříve \"Starý Ehrenberk\", ) je obec, která se nalézá na západním úpatí Lužických hor v okrese Děčín, ve střední části Šluknovského výběžku, poblíž města Rumburk. Žije v nich obyvatel a PSČ obce je 407 61. Patří k ní části obce Nové Křečany, Panský, Brtníky, Kopec a Valdek ležící na západním konci hranici Národního parku České Švýcarsko. V místní části Panský se nachází prameny Mandavy.\n\nPrvní písemná zmínka pochází z roku 1485. Do konce druhé světové války zde žilo převážně německé obyvatelstvo, které bylo po roce 1945 vysídleno. Starými a Novými Křečany v raném středověku vedla tzv. solná stezka – obchodní trasa od Baltu na jih při obchodu se solí. V tomto období patřilo území pánům z Berku. S jedním z nich uzavřel Karel IV. smlouvu, že toto území nebude nikdy prodáno Míšeňskému království. Staré Křečany byly v roce 1633 zpustošeny Švédy a Sasy. Nová obec vzniká v roce 1686. Původně se zde obyvatelstvo živilo podomáckou výrobou užitkových a okrasných předmětů ze dřeva a lýka. V obci je několik chalup ze 17.–18. století stavěných jako domy hrázděné s bedněním, dnes chráněné památkovým úřadem.\n\nDo roku 1946 nesla obec název \"Starý Ehrenberk\".\n\n\n\n"}
{"id": "70344", "url": "https://cs.wikipedia.org/wiki?curid=70344", "title": "Magot bezocasý", "text": "Magot bezocasý\n\nMakak magot či magot bezocasý (\"Macaca sylvanus\") je opice z čeledi kočkodanovitých. Jde o jedinou opici (mimo člověka), jejíž areál přirozeného výskytu zasahuje na evropský kontinent. Jediná evropská kolonie těchto opic se nachází na Gibraltaru. Patří mezi tzv. \"opice Starého světa\" (úzkonosé opice).\n\n\"Magot\" – z port. \"magot\", a to z hebr. \"Magog\", názvu biblické země a kmene, symbolizující nepřítele Božího království na konci časů; někdy chápáno jako synonymum k Babylónu. Ve středověkých romancích bylo tohoto výrazu užíváno jako symbolu ošklivosti.\n\n\nMakak magot je chován v takřka 150 evropských zoo. V rámci Česka jsou k vidění ve dvou zoo:\n\n\nNa Slovensku je chován v Zoo Bratislava a Zoo Košice.\n\n"}
{"id": "70346", "url": "https://cs.wikipedia.org/wiki?curid=70346", "title": "Chjargas núr", "text": "Chjargas núr\n\nChjargas núr také zvané Chirgis núr ( ) je bezodtoké slané jezero v Chjargaské propadlině, která leží ve střední části Kotliny Velkých jezer na severozápadě Mongolska (Uvský ajmag). Má rozlohu 1360 km² a dosahuje maximální hloubky 80 m. Rozkládá se v nadmořské výšce 1028 m.\n\nPobřeží je nízké, pusté, místy lužní. Výška jezerních teras je do 100 m.\n\nJe nejníže položené v jezerním systému zahrnujícím jezera Char Us núr, Dörgön núr, Char núr a Ajrag núr, do kterého ústí řeky Chovd gol a Zavchan gol. S jezerem \"Ajgar-nur\" je spojené krátkým průtokem, kterým je napájeno.\n\nSlanost vody je 7,5 g/l. Zamrzá od listopadu do dubna.\n\nJe bohaté na ryby (osman holý).\n"}
{"id": "70347", "url": "https://cs.wikipedia.org/wiki?curid=70347", "title": "Gymnastika", "text": "Gymnastika\n\nGymnastika je soubor tělesných cvičení, jehož cílem je všestranný rozvoj lidského těla a udržení zdatnosti a celkové dobré výkonnosti.\nV užším slova smyslu se termín gymnastika používá pro označení sportovních disciplín, jejichž společným znakem je důraz na čistotu provedení silově či koordinačně náročných tělesných prvků. V nejužším slova smyslu se někdy zaměňuje za sportovní gymnastiku, jedno z řady soutěžních gymnastických odvětví.\n\nGymnastika byla v Antickém Řecku zahrnuta do systému celkového harmonického rozvoje člověka v duchu kalokagathie. Do řecké gymnastiky patřily běhy, skoky, hody, plavání, zápas a box. Počátky nářaďové gymnastiky lze hledat ve cvičeních se zvířaty (koňmi, býky), známými např. ve staré Krétě nebo Egyptě. Název gymnastika pochází z řeckého \"gymnós\" (: , :\"nahý\") a vznikl tak, že Řekové prováděli svá tělesná cvičení bez oděvu.\n\nPo období středověku, který se vyznačoval potlačováním zájmu o tělesnost a tedy i o cvičení, vznikají celé rozsáhlé gymnastické systémy, tedy systémy tělesných cvičení. Základy systematiky gymnastických cvičení položili švýcarský pedagog Johann Pestalozzi a německý pedagog Johann Gust Muths. Na začátku 19. století doprovázejí hnutí národního obrození vzniky národních gymnastických systémů – německého nářaďového tělocviku Friedricha Ludwiga Jahna a odvozeného sokolského tělocviku Miroslava Tyrše nebo Lingovy švédské zdravotní gymnastiky, francouzský námořní důstojník Georges Hébert ovlivnil vývoj gymnastiky svou přirozenou metodou tělesné výchovy, odmítající umělé cviky. Ve 20. století pak změnil gymnastiku jak rozmach rytmické gymnastiky (jejím sportovním pokračovatelem je moderní gymnastika), tak sportovní soutěžení v různých gymnastických disciplínách.\n\nSoutěže v gymnastických sportech se pořádaly už ve druhé polovině 19. století. Sportovní gymnastika patří mezi základní kameny olympijského programu.\n\nSpolečným znakem sportovních gymnastických disciplín je hodnocení předvedeného sportovního výkonu podle jeho souladu s předpisovou technikou sborem rozhodčích. Výjimkou v tomto směru je olympijský šplh, v němž o vítězi rozhoduje dosažený čas. Jednotlivá gymnastická odvětví se liší podle podstaty charakteristických prvků zařazovaných do sestav a podle použitého sportovního nářadí či náčiní.\n\nO sportovní gymnastické disciplíny pečují Mezinárodní gymnastická federace (: ) (založena v roce 1881). V České republice nemá jen jeden protějšek, ale více organizací, z nichž největší je Česká gymnastická federace. Moderní gymnastiku a estetickou skupinovou gymnastiku zastřešuje Český svaz moderní gymnastiky, o sportovní aerobik se kromě ČGF stará i konkurenční Český svaz aerobiku. Významnou roli v české gymnastice dál hraje Česká obec sokolská. Čeští gymnasté dosahovali vrcholné světové úrovně zvláště v meziválečném období (Bedřich Šupčík, Alois Hudec) a v 60. letech (Eva Bosáková, Věra Čáslavská).\n\nV současnosti patří do olympijského programu tři gymnastická sportovní odvětví:\n\n\nDalšími sportovními gymnastickými disciplínami jsou například:\n\nGymnastická cvičení pro zdraví předcházela sportovním formám gymnastiky. Termíny zdravotní gymnastika (cvičení pro napravování zdravotních problémů) nebo kondiční gymnastika (cvičení pro zlepšení kondice zdravého člověka) se v poslední době tak často nepoužívají, za pokračovatele kondiční gymnastiky je možné považovat mnohé moderní formy pohybu pro zdraví, jako jsou například nesoutěžní aerobik, kalanetika a další různé formy cvičení s hudbou.\n\n\n\n"}
{"id": "70359", "url": "https://cs.wikipedia.org/wiki?curid=70359", "title": "Okres Zlaté Moravce", "text": "Okres Zlaté Moravce\n\nOkres Zlaté Moravce je jedním z okresů Slovenska. Leží v Nitranském kraji, v jeho severní části. Na severu hraničí s okresem Topoľčany a Partizánske v Trenčínském kraji, na západě s okresem Nitra, na východě pak s okresy Žarnovica a Levice\n"}
{"id": "70363", "url": "https://cs.wikipedia.org/wiki?curid=70363", "title": "Marcel Duchamp", "text": "Marcel Duchamp\n\nMarcel Duchamp [marsel dyšám] (28. července 1887 – 2. října 1968) byl francouzský výtvarník a šachista, který většinu života prožil v USA. Byl ovlivněný futurismem a kubismem. Ve Spojených státech přispěl ke zprostředkování znalosti kubismu. V New Yorku založil spolu s Man Rayem dadaistickou skupinu. V některých obrazech se zabýval analýzou simultánního pohybu. Měl velký vliv na surrealistické hnutí ve 20. a 30. letech. Instalacemi tzv. ready-mades, což byly průmyslově vyráběné předměty Duchampem pouze signované, ovlivnil směřování výtvarného umění ve 20. století a stal se předchůdcem konceptuálního umění, op-artu a minimalismu. Velkou část života se věnoval šachu, v němž dosáhl úrovně mezinárodního mistra.\n\nDuchamp se narodil v rodině prosperujícího notáře v malém městě v Normandii jako třetí ze sedmi dětí. Jeho dědeček z matčiny strany byl výtvarník, rodinnou vilu zdobily jeho obrazy a rytiny. Duchampovy první malířské pokusy spadají do roku 1902, kdy maloval krajiny v impresionistickém duchu. V roce 1904 dokončil studium na lyceu v Rouenu, kam se mezitím rodina přestěhovala, a odešel za dvěma staršími bratry do Paříže. Gaston, který byl malířem, přijal umělecké jméno Jacques Villon, sochař Raymond signuje své plastiky jako Duchamp-Villon. Marcel Duchamp začal studovat na prestižní soukromé Julianově akademii, kterou však nedokončil. Více než malířství se v té době věnoval hraní kulečníku. Bratři byli v Paříži vydržováni rodiči, Duchamp si ale přivydělával kresbami do humoristických časopisů. V roce 1905 nastoupil dobrovolně do armády. Druhý rok vojenské služby však jako pracovník v umělecké profesi (absolvoval tiskařský kurz) absolvovat nemusel. Kolem roku 1910 vznikaly jeho významné rané oleje, ovlivněné tvorbou Cézannovou a fauvisty. V roce 1911 se v jeho díle objevuje recepce symbolismu, kubismu a futurismu. Namaloval první stroj - \"Mlýnek na kávu\". \n\nRok 1912 je bodem zlomu. Tehdy namaloval obraz \"Akt sestupující se schodů, č. 2\", který však nebyl porotou Salónu nezávislých přijat. Několikrát navštívil výstavu italských futuristů, kterou uspořádala avantgardní pařížská Galerie Bernheim-Jeune. Navázal přátelství s Guillaume Apollinairem a Francisem Picabiou, s nimiž navštívil divadelní adaptaci románu Raymonda Roussela \"Africké dojmy\". Tvorba tohoto autora Duchampa velmi ovlivnila. Začal se také stýkat s umělci žijícími v Puteaux u Paříže, kde měl ateliér jeho bratr Jacques Villon, mj. s Františkem Kupkou, Fernandem Légerem či Albertem Gleizesem. Kolem nich se vytvářelo hnutí Zlatý řez. V září a říjnu toho roku pobýval v Mnichově, kde začal s přípravnými pracemi na svém klíčovém díle, \"Velkém skle\". Po návratu z Mnichova odjel spolu s manželi Picabiovými a Apollinairem autem na výlet do pohoří Jura. Koncem roku mu Picabia opatřil místo v pařížské knihovně Sainte-Geneviève, kde se Duchamp věnoval studiu technické literatury, zejména spisům matematika a fyzika Henriho Poincaré. V roce 1912 také dovršil své pochybnosti o smyslu malby v tradičním slova smyslu. Tehdy navštívil spolu s Constantinem Brâncuşim a Fernandem Légerem výstavu aviatické techniky. Tam prohlásil: \"\"S malířstvím je konec. Dokáže někdy někdo vytvořit něco lepšího než vrtuli?\"\"\n\nNa radu přátel se Duchamp rozhodl opustit válkou zmítanou Evropu a v červnu 1915 se připlavil do New Yorku. Ještě téhož roku se zde seznámil se svými budoucími mecenáši a sběrateli jeho díla, básníkem Walterem Arensbergem a jeho ženou Louisou. Od tohoto roku se také datuje jeho celoživotní přátelství s výtvarníkem Manem Rayem. Rovněž Picabia žil v té době v New Yorku. Všichni tři společně s Jeanem Crottim v roce 1916 založili predadaistickou \"Společnost nezávislých umělců\", která měla být jakousi analogií pařížského Salónu nezávislých. Na výstavě, pořádané roku 1917 touto společností, se Duchamp pokusil pod pláštíkem anonymity presentovat svůj proslulý ready-made \"Fontána\", což byl průmyslově vyráběný pisoár. V srpnu 1918 přerušil Duchamp práci na \"Velkém skle\" a vydal se na cesty. Do července 1919 pobýval v Buenos Aires, kde se věnoval své velké vášní – šachové hře. Pak se vrátil do Francie. Navštívil rodinu a v Paříži navázal kontakt s tamní dadaistickou skupinou, kterou tvořili André Breton, Louis Aragon, Paul Éluard a další umělci.\n\nDo Ameriky se vrátil roku 1920. Svému mecenáši Arensbergovi přivezl jako dar další ready-made: \"50 cm pařížského vzduchu.\" To byla skleněná ampule, kterou Duchamp v Paříži otevřel a opět uzavřel. Z roku 1920 pochází i fotografie, v níž ho Man Ray vyfotografoval v dámském převleku jako Rrose Sélavy. V témže roce založili Duchamp, jeho další mecenáška Katherine Dreier a Man Ray společnost Société Anonyme, která pořádala přednášky, koncerty, výstavy a vydávala publikace o moderním umění. Mezi její hlavní akce patřila významná Mezinárodní výstava moderního umění v brooklynském muzeu v roce 1926. Mezi lety 1920 a 1940 uspořádali 80 výstav, na kterých představili především abstraktní umění. Roku 1921 vydal Duchamp spolu s Man Rayem knihu \"New York Dada\". V roce 1923 skončil s vytvářením \"Velkého skla\", prohlásil je za definitivně neukončené, přestal se zabývat uměleckou tvorbou a zcela se věnoval šachu. Jedinou výjimkou byla konstrukce optického přístroje \"Rotující polokoule\" z roku 1925.\n\nV letech 1924–1934 hodně cestoval a hrál šachové turnaje. Roku 1934 publikoval limitovanou sérii \"Zelených krabic\", obsahujících kopie jeho skic a poznámek. O dva roky později se zúčastnil Mezinárodní surrealistické výstavy v Londýně a výstavy v Muzeu moderního umění v New Yorku věnované surrealismu a dadaismu. Roku 1938 navrhl předmět \"Krabice v kufru\", což bylo zavazadlo, vyplněné zmenšenými replikami některých jeho děl. Roku 1946 začal v utajení pracovat na svém posledním díle, což bylo diorama \"Zadání: 1) tekoucí voda, 2) plynové osvětlení\", které dokončil až za dvacet let. V roce 1951 vstoupil do společnosti patafyziků. To byla pseudověda založená Alfredem Jarrym, jež se snažila dekonstruovat realitu a opět ji spojit v absurditě. Koncem roku 1955 získal Duchamp americké státní občanství. Roku 1957 proběhla v Guggenheimově muzeu v New Yorku výstava Sourozenci Duchampové. První retrospektivu mu uspořádalo v roce 1963 Art Museum v Pasadeně. Galleria Schwarz v Miláně vydala osm číslovaných a Duchampem signovaných souborů třinácti ready-mades. V posledních letech života pobýval Duchamp v létě pravidelně v Cadaqués v Katalánsku, kde se stýkal se Salvadorem Dalí. Roku 1967 vyšlo v New Yorku dílo \"V infinitivu. Bílá krabice\", krabice obsahující faksimile poznámek k \"Velkému sklu\". V roce 1968 se ještě zúčastnil výstavy Dada, Surrealismus a jejich dědictví, pořádané Guggenheimovým muzeem. Zemřel 2. října 1968 v Neuilly-sur-Seine, pohřben byl v Rouenu. Na svůj náhrobek složil nápis: \"Ostatně to jsou to vždy jiní, kdo umírají\".\n\nDuchamp byl dvakrát ženatý. Roku 1927 se oženil s Lydií Sarazin-Levassorovou, dcerou bohatého výrobce automobilů. Manželství však vydrželo jen několik měsíců. Roku 1954 si vzal Alexinu Sattlerovou. I pro ni to bylo druhé manželství, její první muž byl Pierre Matisse, nejmladší syn malíře Henri Matisse. Toto manželství vydrželo až do umělcovy smrti.\n\n Ačkoliv hrál Duchamp šachy od dětství, vášeň v něm vzbudily až během jeho pobytu v Buenos Aires v letech 1918–1919. V desetiletí 1923–1933 se takřka výhradně věnoval šachům. Stanovil si za cíl stát se mistrem Francie, což se mu ale nikdy nepodařilo. Přesto se vypracoval mezi nejlepší šachisty Francie. Tamní šachová federace mu udělila titul mistra. Duchamp reprezentoval Francii na čtyřech šachových olympiádách. Na olympiádě v roce 1933 ve Folkestone v USA hrál v jednom týmu s mistrem světa Aljechinem, který v té době reprezentoval Francii. Na olympiádách se Duchamp utkal i s českými šachisty: v roce 1924 prohrál s Karlem Vaňkem, 1930 remizoval s Josefem Rejfířem, na pražské olympiádě 1931 prohrál s Karlem Skaličkou a v roce 1933 remizoval s Karlem Opočenským. Na turnaji v Paříži roku 1929 remizoval s Věrou Menčíkovou, která byla v té době mistryní světa v ženské kategorii. Pařížský turnaj hrál ještě v letech 1930 a 1932, kdy ho vyhrál. V letech 1930 a 1931 hrál na turnaji v Nizze. Roku 1933 se stal mistrem Francie v korespondenčním šachu. \n\nDuchamp se věnoval i šachové teorii. Napsal knihu o šachových koncovkách, věnoval se také problémovému šachu. I po té, co přestal hrát aktivně, zůstal se světem šachových profesionálů v kontaktu. Vedl šachovou rubriku v deníku Le Soir. Šachy se staly námětem i několika jeho výtvarných děl. Z roku 1912 pochází jeho obraz \"Král a královna obklopení rychlými akty\", o rok starší je kubistický \"Portrét šachisty\". Fotografie z vernisáže jeho retrospektivy v Pasadeně v roce 1963 ho zachycuje, jak hraje šachy s nahou Eve Babitz, tehdy dvacetiletou, pozdější známou spisovatelkou.\n\nDuchampovo mládí spadá do doby, která byla pro evropské malířství doslova revoluční. V opozici vůči měšťáckým společenským hodnotám a platnému paradigmatu, v jehož rámci byl uměnovědci posuzován dosavadní vývoj výtvarného umění, vznikají počátkem 20. století výtvarné směry jako dadaismus, kubismus, futurismus, fauvismus, surrealismus či suprematismus, 2. desetiletí 20. století přináší také vznik abstraktního umění. Většinou těchto směrů byl Duchamp ovlivněn nebo naopak sám přispěl k jejich směřování.\n\nZ doby, kdy mu bylo okolo 15 let, se dochovalo několik jeho obrazů namalovaných v duchu impresionismu. Ve dvaceti se zhlédl ve fauvismu a barvy na jeho obrazech byly jasné a zářivé. V letech 1911–1912 byl ovlivněn kubismem a zejména futurismem, obdivujícím výdobytky techniky. Od roku 1913 přestal malovat úplně, když zcela přehodnotil pohled na povahu a smysl výtvarného umění. Zpochybnil kategorii hodnoty uměleckého díla jako takového i postavení umělce jako výhradního tvůrce uměleckých hodnot. Začal vytvářet tzv. ready-mades (Duchampův termín), což byly sériově vyráběné předměty, které Duchamp upravil jen málo anebo vůbec ne. Tyto předměty se podle jeho přesvědčení staly uměleckými díly jen v kontextu svého vystavení v galerii. Umění tak bylo pouze výsledkem dohody tvůrce a galeristy. Jakmile výstava skončila, předmět přestal být uměleckým dílem a vrátila se mu jeho původní funkce. Svými ready-mades se Duchamp stal předchůdcem dadaismu, jehož manifest vyšel v roce 1916 v Curychu. \n\nPo roce 1923 se Duchamp prakticky přestal umělecké tvorbě věnovat. Až po druhé světové válce začal – v naprostém utajení – pracovat na svém posledním díle, dioramatu \"Zadání\". Duchamp ovlivnil výtvarné umění 20. století jako málokdo. Zejména umělci, zařazovaní do proudu konceptuálního umění, se k jeho odkazu hlásili a hlásí. \n\nAž na jednu výjimku není žádné Duchampovo dílo uvolněno pro Wikimedia Commons. Je ale možné se s nimi seznámit na některé z adres v oddílu Externí odkazy. Největší kolekci Duchampových prací vlastní Philadelphia Museum of Art, a to díky manželům Arensbergovým.\n\n\nV průběhu března a dubna 1969 proběhla výstava věnovaná Duchampovi ve Špálově galerii v Praze. Jejím kurátorem byl Jindřich Chalupecký. K výstavě byl vydán katalog.\n\nOd června do září 2000 uspořádala výstavu Duchampových děl ze sbírek vídeňské Galerie Julius Hummel Moravská galerie v Brně. Kurátoři byli Pavel Liška a Martin Zeiller. K výstavě byl vydán katalog. \n\n\n\n"}
{"id": "70369", "url": "https://cs.wikipedia.org/wiki?curid=70369", "title": "Kamenička", "text": "Kamenička\n\nNázev Kamenička má několik sídel:\n\n\n… nebo také několik vodních toků:\n\n\n… nebo přehrada:\n\n"}
{"id": "70372", "url": "https://cs.wikipedia.org/wiki?curid=70372", "title": "Světec (rozcestník)", "text": "Světec (rozcestník)\n\nSlovo Světec může znamenat:\n"}
{"id": "70377", "url": "https://cs.wikipedia.org/wiki?curid=70377", "title": "Ford Motor Company", "text": "Ford Motor Company\n\nFord Motor Company (často nazývaná zkráceně Ford, někdy také FoMoCo, Ford Motor nebo FMC) je americká nadnárodní korporace, vyrábějící automobily. Tento výrobce automobilů byl založen Henrym a jeho synem Edselem Fordem v Dearbornu, na předměstí Detroitu, ve státě Michigan, ve Spojených státech (kde sídlí v současnosti vedení společnosti), 16. června 1903. Od počátku 20. století byl Ford společně s firmami General Motors a Chrysler členem Detroitské „Velké trojky“ výrobců automobilů společnosti, které dominovaly americkému automobilovému trhu.\n\nFord zavedl metody masové výroby vozidel a hromadného managementu průmyslové pracovní síly. Ford uskutečnil nápady Eli Whitneyho, který vyvinul jednu z prvních montážních linek s použitím univerzálních součástek. Díky tomu bylo možno uvést do provozu velmi levnou, opakovatelnou a spolehlivou výrobu. Použití pásové dráhy k pohybu vozů k dělníkům bylo v tomto průmyslovém odvětví unikátní a rychle se stalo oblíbeným způsobem výroby. Jakmile se totiž stala práce jednoduchou a opakující se, bylo možné najmout nezkušené pracovníky, kteří se mohli rychle naučit jednoduché úkoly (ačkoli to odstranilo téměř veškeré uspokojení, které mohl mít dělník vykonávající různorodé činnosti). Ale umožnilo to výrobu prvního světového auta Ford model T, který jako první cenově dostupný automobil vytvořil masovou motorizaci světa.\nČeská pobočka Ford Motor Company (Ford Motor Company, s. r. o.) zajišťuje dovoz a distribuci osobních a užitkových automobilů značky Ford do České republiky, její centrála je v Praze ve čtvrti Karlín v ulici Karolinská 654/2.\nZajímavostí je, že Ford v rámci úspor (stejně jako General Motors) převedl v roce 2006 některé ze svých kanceláří do České republiky do Olomouce, kde čeští pracovníci vykonávají administrativní servis (claims, supply chain management) pro americkou společnost Ford Motor Company a její autorizované prodejce vozů Ford. Zajímavostí také je, že v České republice má mnoho dodavatelů Fordu své továrny, např. firmy Nemak Czech Republic a Starcam, kteří jsou výrobci hliníkových hlav motorů pro automobily, dále RAI Most, výrobce interiérových prvků z polyretanu pro automobilový průmysl. Osram Česká republika vyrábí a dodává jako prvnímu autu na světě, a to novému Mustangu 2010, variabilní diodové osvětlení; jedná se o systém Osram Joule Led a Topled. Výrobce pneumatik Barum Continental vyrábí pro modely automobilů Ford, jako třeba pneumatiky ContiSportContact 3 pro Ford Focus RS, v Otrokovicích v České republice.\n\nFord je nejúspěšnějším automobilovým importérem do ČR za roky 2007, 2008 a 2009. Kromě zmíněného úspěchů znamená 18 516 nově zaregistrovaných Fordů za rok 2009 také absolutní rekord mezi všemi dovozci v historii České republiky.\nNejprodávanějším Fordem v ČR je Ford Fusion, následovaný Fordem Focus a užitkovým Fordem Transit. Ve stejném pořadí tyto modely také okupují stupně vítězů nejvíce prodávaných dovážených vozů v ČR!\n\nFord patří mezi první automobilky, které nabízí hybridní a elektrické vozy, vozy s motory, které jsou poháněny palivem E85 (bioetanol) a dalšími alternativními palivy jako LPG a CNG. Většina modelů patří na přední místa ve své třídě v oblasti nízké produkce emisí CO2. Ford je prvním výrobcem automobilu, který získal certifikaci podle normy ISO 14001 na ochranu životního prostředí, a to pro všechny své výrobní závody po celém světě. Je také na špičce ve vývoji vozidel poháněných vodíkem a vodíkových palivových článků.\n\n\"zdroj: Výroční zpráva Ford Motor Company 2002\"\n\n\n\n\n\n"}
{"id": "70378", "url": "https://cs.wikipedia.org/wiki?curid=70378", "title": "Unter Geschäftsaufsicht", "text": "Unter Geschäftsaufsicht\n\nUnter Geschäftsaufsicht (Wehe, wenn er losgelassen) (česky volně přeloženo Pod obchodním vedením, Co se děje, když je propuštěn) je německojazyčná verze československého filmu \"To neznáte Hadimršku\", jež se oba natáčely současně. Z řad německých herců se v tomto snímku objevili: Mabel Hariotová, Harry Frank, Eugen Jensen Friedrich Hölzlin, český herec Josef Rovenský a další. Film režírovali stejní režiséři jako českou verzi, Karel Lamač a Martin Frič, stejný byl i výrobní štáb. Vlasta Burian zde hrál stejnou roli, jako v české verzi a také to byl jeho 10. film.\n\nVrchní revident Popelec Hadimrška (Vlasta Burian) odjíždí do Prahy, z rodného Renešova, aby zachránil obchod gramofonových desek a gramofonů Jiřího Zlatníka (Harry Frank). Při tom zažije usedlý, tichý, pedantický a strašně přísný úředník nečekané dobrodružství a také vyjde najevo jeho dávné tajemství… (více se o tomto filmu dovíte v infu u filmu To neznáte Hadimršku – česká verze)\n\nVlasta Burian (role: vrchní revident Popelec Hadimrška)\n\nHarry Frank (Jiří Zlatník), Mabel Hariotová (kabaretní zpěvačka Mici Angora), Friedl Haerlinová (Asta Wielandová, konzulova dcera a falešná Máňa Nováková), Friedrich Hölzlin (generální ředitel Bruckmann), Eugen Jensen (konzul Wieland), Josef Rovenský (kapesní zloděj), Otto Heller, Jan Roth (strážníci), Rolf Wanka (svatý Petr) \n\n\n\n"}
{"id": "70382", "url": "https://cs.wikipedia.org/wiki?curid=70382", "title": "John Baskerville", "text": "John Baskerville\n\nJohn Baskerville (28. ledna 1706 – 8. ledna 1775) byl anglický typograf a tiskař. Stal se nejen reformátorem anglické typografie, ale podstatně ovlivnil vývoj světového knihtisku směrem k jeho nejvyspělejším formám.\n\nJohn Baskerville se narodil roku 1706 ve městě Wolverley v Worcestershiru, v Anglii. Zemřel roku 1775 a byl pohřben v malém mauzoleu ve své zahradě.\n\nJeho vášeň pro písmo a typografii byla celoživotní. Již roku 1723 se stal známým rytcem a učitelem kaligrafie. Když se kolem roku 1726 přestěhoval se do Birminghamu, založil zde školu v Bull Ring. Tam vyučoval kaligrafii a účetnictví, přičemž se stále živil jako rytec.\n\nKolem roku 1738 se na Moor Street objevila jeho firma zabývající se japanningem (japanning byla starší forma smaltování), kde se poprvé ukázal jako veliký inovátor. Během desetiletí se stal bohatým mužem, což mu umožnilo koupit si pozemek a veliký dům. Zatímco pokračoval v oblasti japanningu, začal se kolem roku 1750 opět soustředit na svou vášeň, typografii.\n\nV oblasti polygrafie byl Baskerville veliký vynálezce a perfekcionista. Experimentoval s výrobou papíru, zpracováním inkoustu, vynalézal nové způsoby tisku. Změnil dosavadní systém výroby písma, což mu umožnilo vytvářet jemnější a výraznější znaky, než komukoliv před ním. Vynalezl svůj vlastní lesklý, unikátní černý krycí inkoust. Byl prvním, kdo komerčně využíval velínový papír Jamese Whatmana, který byl daleko jemnější než tradiční žebrovaný papír a zároveň inovoval tiskový proces používáním horkých měděných válců k vysušení inkoustu, než se stačil vpít hluboko do papíru (metoda horkého tisku).\n\nRovněž navrhl nová písma. Nespokojen s dosavadní nabídkou písem Jensona a Garamonda, začal vyvíjet svůj vlastní styl, daleko jemnější a výraznější než ostatní. Zkoumal obtížnost čtení odlišných znaků a zjistil, že písma jemných tahů se daleko lépe četla při tisku v malých velikostech – zejména v knihách. Jeho rytec John Handy měl za úkol odlišit písmo od tehdy módního Caslona, a tak byla v roce 1754 po deseti letech práce v Birminghamu konečně vydána Baskervillova klasicistní antikva.\n\nHlazený papír pak v roce 1757 použil jako vůbec první z tiskařů k vytištění své první knihy, Vergiliova básnického díla. Následovalo asi 50 dalších klasik. Traduje se, že francouzský dramatik Beaumarchais neváhal po Baskervillově smrti vynaložit dvacet tisíc liber na koupi hlavní části razidel, aby mohl Baskervillovým písmem nechat vytisknout Voltairovo dílo.\n\nV roce 1758 se Baskerville stal tiskařem univerzity v Cambridge, pro kterou v roce 1763 vydal své mistrovské dílo – ačkoli byl Baskerville paradoxně přesvědčeným ateistou, za jednu z jeho nejkrásnějších knih je označována fóliová Bible, která znamenala obrovský pokrok mezi standardy své doby.\n\nBaskerville též navázal dlouhotrvající přátelství s americkým vědcem a státníkem Benjaminem Franklinem, který založil úspěšnou tiskárnu ve Philadelphii a často navštěvoval Baskervilla v Birminghamu.\n\nBaskervillovými stěžejními principy byly jednoduchost, elegance a především přehlednost. Jako první použil v sazbě titulků meziřádkový proklad a značně prostrkávané verzálky. V kompozici stránky Baskerville vyzdvihl důležitost prázdné plochy. Vždy usiloval o odstranění všeho, co překáží čitelnosti. Pracoval bez ornamentů a linek, čistě a s velkými okraji. Písmo Baskerville se dodnes mezi typografy těší veliké oblibě.\n"}
{"id": "70387", "url": "https://cs.wikipedia.org/wiki?curid=70387", "title": "Arabský poloostrov", "text": "Arabský poloostrov\n\nArabský poloostrov (, \"Šibh al-Džazíra al-arabija)\" nebo také Arábie je největší poloostrov na světě. Nachází se v jihozápadní Asii a sousedí se severní Afrikou. Oblast je součástí Středního východu a v současnosti hraje důležitou geopolitickou roli zejména díky svým bohatým zásobám ropy.\n\nPoloostrov má rozlohu 3 237 500 km² a jeho převážnou část zaujímají kamenité a písečné pouště. Na západě vystupuje pohoří Hidžáz, které na jihu přechází v Jemenské hory, kde leží i nejvyšší hora celého poloostrova Nabí Šu'ajb (3 666 m). Střed a jihovýchod vyplňuje poušť Rub al-Chálí (česky: „Pustá končina“).\n\nZ geografického pohledu tvoří jihozápadní hranici Rudé moře, u jižního výběžku je to průliv Bab-al-Mandab a Adenský záliv, na jihovýchodě omývá jeho břehy Arabské moře, na severovýchodě Ománský záliv a dále na sever pokračuje Hormuzský průliv a Perský záliv. Na pevnině probíhá severní hranice územím Iráku, jihovýchodní Sýrií a Jordánskem.\n\nZ politického hlediska jsou do oblasti Arábie zahrnuty následující státy:\n\nV oblasti vymezené politickými hranicemi žilo počátkem roku 2011 podle odhadů asi 63,7 milionu obyvatel.\nOd konce 20. století výrazně narůstá počet zahraničních přistěhovalců. Ve Spojených arabských emirátech představují původní arabští obyvatelé pouze 19 procent populace.\nVe městech žije téměř 64% obyvatel poloostrova. Mezi největší a nejdůležitější města patří:\nZ kulturního hlediska je součástí tzv. arabského světa. Arabové jsou zde dominujícím etnikem, stejně jako je islám převažujícím náboženstvím. Nacházejí se zde svatá místa islámu Mekka a Medína. Největším velkoměstem je Rijád, hlavní město Saúdské Arábie.\n\nPro arabskou kuchyni je typické hojné používání koření, jako např. tymián, koriandr, kmín či bobkový list. Mezi další typické suroviny patří především zelenina, máslo, jogurt a bílý sýr, které jsou často doplňkem k telecímu, hovězímu a kuřecímu masu. V období Ramadánu se mezi dvěma jídly nejčastěji konzumují sladkosti a čerstvé ovoce.\n\n\n"}
{"id": "70395", "url": "https://cs.wikipedia.org/wiki?curid=70395", "title": "Imperativní programování", "text": "Imperativní programování\n\nImperativní programování je jedno z programovacích paradigmat, neboli způsobů, jak jsou v programovacím jazyku formulována řešení problémů. Imperativní programování popisuje výpočet pomocí posloupnosti příkazů a určuje přesný postup (algoritmus), jak danou úlohu řešit. Program je sadou proměnných, jež v závislosti na vyhodnocení podmínek mění pomocí příkazů svůj stav. Základní metodou imperativního programování je procedurální programování, tyto termíny bývají proto často zaměňovány.\n\nImperativní přístup je blízký i obyčejnému člověku. Například kuchařské recepty či návody k montáži zakoupených výrobků jsou také příkazy krok za krokem a každý příkaz je v závislosti na podmínkách svázán s určitým stavem jídla či kompletnosti výrobku. Tento pro lidi přirozený způsob přesně odpovídá paradigmatu imperativního programování, a nikoho tudíž asi nepřekvapí, že většina programovacích jazyků i hardwarová implementace většiny počítačů jsou imperativní. Hardware pak stejně jako vařící/montující člověk vykonává příkaz za příkazem, přesně jak to odpovídá imperativnímu přístupu. Pouze jednotlivé příkazy jsou instrukce strojového kódu, k jehož vykonávání je hardware navržen, a aktuální stav vyjadřuje obsah paměti. Vyšší imperativní jazyky pak používají proměnné a komplexnější příkazy (tedy výrazy a funkce), ovšem stále vyznávají to samé, imperativní paradigma.\n\nPrvní imperativní programovací jazyky byly strojové jazyky jednotlivých počítačů. V těchto jazycích byly pouze velmi jednoduché instrukce, což sice umožňovalo velmi snadnou hardwarovou implementaci, ale komplikovalo to možnost vytvářet komplexní programy. První jazyk, který odstranil překážky strojového kódu pro vytváření komplexních programů, byl FORTRAN, vytvořený Johnem Backusem ve společnosti IBM v roce 1954. FORTRAN přinesl možnosti (například pojmenovávání proměnných, složené výrazy, podprogramy a mnohé další), jež jsou součástí imperativních jazyků dodnes.\n\nNásledující dvě dekády přinesly další významné vyšší programovací jazyky. Ke konci padesátých let a v letech šedesátých se objevil jazyk ALGOL, pomocí kterého šlo snáze programovat matematické algoritmy. Jazyky COBOL (1960) a BASIC (1964) pak byly pokusem přizpůsobit syntaxi programování syntaxi přirozeného jazyka – angličtině. V sedmdesátých letech byl Niklausem Wirthem navržen jazyk Pascal a Dennisem Ritchiem (pracujícím v Bellových laboratořích) jazyk C. Wirth se pak dále zabýval jazyky Modula-2 a Oberon. Koncem 60. let vznikl první objektový jazyk, Simula. Pro potřeby amerického ministerstva obrany začali v roce 1978, po čtyřech letech sumarizování požadavků, Jean Ichbiah a tým z Honeywellu vyvíjet jazyk Ada. Specifikace byla poprvé publikována v roce 1983, oprav se pak dočkala v letech 1995 a 2005/6.\n\nV osmdesátých letech vzrostl zájem o objektově orientované programování. Vznikající jazyky pak vyznávaly imperativní styl, ale přidávaly podporu objektů. Během posledních dvou dekád dvacátého století jich vzniklo značné množství. V roce 1980 vydalo Xerox Palo Alto Research Center jazyk Smalltalk-80, původně koncipovaný Alanem Kayem v roce 1969. Převzetím konceptů z jiného objektově orientovaného jazyka – Simuly. Bjarne Stroustrup vyvinul jazyk C++, objektově orientovanou verzi známého jazyka C. C++ byl poprvé implementován v roce 1985. Na konci osmdesátých let a v letech devadesátých pak vzniklo velké množství imperativních jazyků založených na konceptech objektově orientovaného programování. Z významných jmenujme Perl (Larry Wall, 1987), Python (Guido van Rossum, 1990), PHP (Rasmus Lerdorf, 1994), Java (Sun Microsystems, 1994) a C# (Microsoft, 2000).\n\nJemněji lze imperativní programování rozdělit na tři skupiny.\n\nNaivní paradigma bývá někdy chápáno jako samostatné paradigma a ještě častěji se mezi paradigmaty programování ani neuvádí. Naivní jazyky se vyznačují jakousi všudypřítomnou chaotičností, mají obvykle nesystematickou syntaxi i sémantiku. V některých rysech mají podobné vlastnosti jako nestrukturované jazyky. Typickým zástupcem je například jazyk BASIC.\n\nNestrukturované paradigma je velmi blízké assemblerům. Programy jsou lineárními sekvencemi příkazů a skoky jsou v nich realizovány příkazem typu „go to“ – tedy „jdi na (řádek)“. V raných jazycích tohoto stylu byly navíc všechny řádky programu číslované a skoky šlo realizovat pouze uvedením konkrétního čísla řádku, což bylo velmi nepraktické. Později se objevily jazyky využívající tzv. návěští, tedy textová označení míst, kam má program skočit. Typickými zástupci byly například rané verze jazyků FORTRAN a COBOL.\n\nStrukturované paradigma. Kvůli nepraktičnosti příkazu skoku „go to“ (ta vězí zejména v tom, že struktura programu nedává prakticky žádnou informaci o jeho vykonávání, což velmi komplikuje jeho ladění) vzniklo strukturované paradigma. Jeho hlavním přínosem je fakt, že nahrazuje příkazy skoku pomocí podmíněných cyklů („opakuj, dokud platí podmínka“) a jiných strukturovaných instrukcí, které se do sebe vnořují. Typickými zástupci jsou jazyky C, Pascal a Ada.\n\nImperativní programování využívá tři základní skupiny příkazů.\n\nPřiřazení obecně provádí operaci s informací uloženou v paměti a ukládá výsledek do paměti pro pozdější použití. Vyšší programovací jazyky navíc dovolují provádění komplexnějších výrazů, jež mohou sestávat z kombinace aritmetických operací, programových funkcí a přiřazování výsledných hodnot do paměti.\n\nCykly dovolují opakovat sekvenci příkazů několikrát za sebou. Počet opakování pak může být přesně určen nebo se sekvence může opakovat do té doby, dokud se nezmění určená podmínka.\n\nPříkazy pro větvení dovolují provést určitou část příkazů jen tehdy, byla-li splněna příslušná podmínka. V opačném případě je tato část přeskočena a pokračuje se v provádění příkazů bezprostředně následujících. Příkazy pro větvení také umožňují přejít do jiné části programu, zpravidla voláním podprogramu (funkce, procedury).\n\nV přímém kontrastu s imperativním programováním je deklarativní programování, jež je založeno na popisu cíle – přesný algoritmus provedení specifikuje až interpret příslušného jazyka a programátor se jím nezabývá. Díky tomu lze ušetřit mnoho chyb vznikajících zejména tím, že do jedné globální proměnné zapisuje najednou mnoho funkcí a metod. V deklarativním programování se totiž většinou místo proměnných používají k předání hodnot návratové hodnoty funkcí.\n\nNa druhou stranu programátorovi při imperativním přístupu zůstává možnost program široce a přesně optimalizovat takovým způsobem, jaký právě potřebuje. Při přístupu deklarativním musí spoléhat na překladač, jež nemusí zvolit algoritmus, který by byl v dané chvíli výhodnější. Navíc při deklarativním přístupu je velmi často využíváno rekurze, což klade vyšší nároky na programátora. Ten si totiž musí představit, jak celý program bude fungovat, místo toho, aby viděl, jako u přístupu imperativního, přesně zapsaný algoritmus před sebou.\n\nPorovnejme nyní známou matematickou funkci – faktoriál čísla n – zapsanou v jazyce imperativním a dvou jazycích deklarativních.\n\nTypickým jazykem imperativního programování je například jazyk C:\nProtikladem může být deklarativní jazyk pro funkcionální programování Scheme:\nDalším přístupem deklarativního programování může být například programování logické, jehož typickým zástupcem je jazyk Prolog:\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "70397", "url": "https://cs.wikipedia.org/wiki?curid=70397", "title": "Valencie", "text": "Valencie\n\nValencie (valencijsky \"València\", španělsky \"Valencia\") je město, ležící na Costa del Azahar (volný český překlad Pobřeží pomerančového květu), což je průmyslová oblast při Valencijském zálivu. Počtem obyvatel je třetím největším městem ve Španělsku.\n\nMěsto leží na řece Turia, přibližně uprostřed cesty mezi městy Castelló de la Plana a Alicante. Valencia je hlavním městem provincie Valencia a Valencijského společenství. Město mělo v roce 2008 810 000 obyvatel. Počet obyvatel městské aglomerace Valencie byl v roce 2000 kolem 1 012 000 lidí. Celkový počet obyvatel (zástavba a satelitní města) byl v roce 2005 1 623 724 obyvatel.\n\nValencia má středomořské klima se suchými a horkými léty a mírnými zimami.\n\nValencie byla založena při římské kolonizaci roku 138 př. n. l. za konzula Decima Iunia Bruta Callaica, a to pod názvem \"Valentia Edetanorum\". Po osmi stoletích, v roce 711, obsadili město Arabové, kteří sem přinesli také svůj jazyk, zvyky, islámské náboženství a právní řád. Arabské panství se udrželo půl tisíciletí; v roce 1238 král Jakub I. Aragonský město dobyl a půdu rozdělil mezi šlechtu, která se účastnila jeho tažení. Jakub zavedl nové zákony, takzvané valencijské \"furs\" (španělsky \"fueros\"), jejichž platnost se rozšířila na celé Valencijské království. Platnost furs ukončil v 18. století španělský král Filip V.: mělo jít o trest za to, že se Valencie spojila s císařem Karlem VI. ve válce o dědictví španělské.\n\nPo období stagnace začalo město v 2. polovině 19. století rychle růst za někdejší hradby, které byly zbořeny. Během španělské občanské války byla Valencia krátce hlavním městem druhé španělské republiky, poražené nakonec fašisty. Teprve v roce 1982 byla obnovena valencijská autonomie, čímž vzrostl i význam Valencie jako jejího hlavního města.\n\nStřed Valencie leží v záhybu ramene řeky Turia, necelých pět kilometrů západně od Středozemního moře. Vlastní tok řeky, respektive její koryto, byl ve druhé polovině dvacátého století přeložen na jih od města. V bývalém korytě (přes které stále vedou mosty) je dnes přes 9km dlouhý park \"Jardí del Túria,\" který je jedním z největších městských parkú v Evropě\".\" Ve středu města se nachází katedrála Panny Marie (\"lidově ve valencijštině zvaná la Seu)\" ze třináctého století, postavená na místě někdejší mešity, které ale zase předcházela vizigótská katedrála. \"Katedrála\" má tři brány, jeden z hlavních vstupů je z náměstí \"Plaça de la Reina\", druhý z \"Plaça de la Seu\". Vedle katedrály stojí gotická věž s barokními prvky \"el Micalet (Michálek)\". V jihozápadní části náměstí Plaça de la Reina, respektive již na malém náměstí Plaça de Santa Caterina, stojí \"kostel sv. Kateřiny\" z 13. st. V 16. st. rekonstruován, v 18. st. barokně upraven. Zvonice je z konce 17. st.\n\nNa okraji historického centra jihozápadně od katedrály najdeme rozlehlou modernistickou budovu tržnice \"Mercat Central\" (\"Hlavní\" nebo \"Centrální\" tržnice) z roku 1914. Naproti stojí jediná valencijská památka zapsaná na seznamu světového dědictví UNESCO, gotická budova tzv. Hedvábné burzy \"La Llotja de la Seda\". Stavba je z let 1482 až 1548 a jedná se o jednu z mála dochovaných gotických památek ve městě. Ve stejné ulici je farní \"kostel Sant Joan del Mercat\", založený v roce 1240, současná podoba je ze 17. a 18. st. Jižně od kostela se nachází jedno z největších náměstí centra města \"Plaça de l'Ajuntament\" (bohužel slouží spíše jako dopravní křižovatka), kde se nachází historická budova radnice. Sto metrů jižně pak leží valencijské vlakové nádraží \"Estació del Nord\", budova je z roku 1917.\n\nMimo oblast starého města, v jihovýchodní části Valencie, v oblasti parku Jardín del Turia, leží komplex budov současné architektury \"Město umění a věd\" od původem místního architekta S. Calatravy. Calatrava dosáhl mezinárodního věhlasu, jeho práce jsou často kontroverzní zejména co se týče charakteru veřejného prostoru, uživatelské přívětivosti, užitých materiálů a následně údržby a trvanlivosti staveb.\n\nValencie se skládá z 19 městských částí, respektive okrsků (\"distritos\") a 87 čtvrtí (barrios). Některé okrsky a čtvrti dříve bývaly samostatnými obcemi, které se v druhé pol. 19. st. staly součástí Valencie. Každý městský okrsek se dále skládá ze čtvrtí (uvedené v závorce). Střed města leží v části \"Ciutat Vella\" (Staré Město).\n\"Ciutat Vella\" (La Seu, La Xerea, El Carmen, El Pilar, El Mercado, San Francisco), \"Eixample\" (Russafa, El Pla del Remei, Gran Via),\n\"Extramurs\" (El Botànic, La Roqueta, La Pechina, Arrancapins), \"Campanar\" (Campanar, Les Tendetes, El Calvari, Sant Pau), \"La Saïdia\" (Marxalenes, Morvedre, Trinitat, Tormos, Sant Antoni), \"Pla del Real\" (Exposició, Mestalla, Jaume Roig, Ciutat Universitària), \"Olivereta\" (Nou Moles, Soternes, Tres Forques, La Fontsanta, La Luz), \"Patraix\" (Patraix, Sant Isidre, Vara de Quart, Safranar, Favara), \"Jesús\" (La Raiosa, L'Hort de Senabre, The Covered Cross, Saint Marcelino, Real Way), \"Quatre Carreres\" (Montolivet, En Corts, Malilla, La Font de Sant Lluís, Na Rovella, La Punta, Ciutat de les Arts i les Ciències), \"Poblats Marítims\" (El Grau, El Cabanyal, El Canyameral, La Malva-Rosa, Beteró, Nazaret), \"Camins del Grau\" (Aiora, Albors, Creu del Grau, Camí Fondo, Penya-Roja), \"Algiròs\" (Illa Perduda, Ciutat Jardí, Amistat, Vega Baixa, la Carrasca), \"Benimaclet\" (Benimaclet, Camí de Vera), \"Rascanya\" (Orriols, Torrefiel, Sant Llorenç), \"Benicalap\" (Benicalap, Ciutat Fallera), \"Pobles del Nord\" (Benifaraig, Poble Nou, Carpesa, Cases de Bàrcena, Mauella, Massarrojos, Borbotó), \"Pobles de l'Oest\" (Benimàmet, Beniferri), \"Pobles del Sud\" (Forn d'Alcedo, Castellar-l'Oliveral, Pinedo, el Saler, el Palmar, el Perellonet, la Torre, Faitanar)\n\n"}
{"id": "70406", "url": "https://cs.wikipedia.org/wiki?curid=70406", "title": "Lípy v Solopyskách", "text": "Lípy v Solopyskách\n\nV obci Solopysky roste u vchodu na hřbitov u kostela svatého Bartoloměje skupina památných lip malolistých (\"Tilia cordata\"). Lípy jsou chráněny od roku 1989 jako krajinná dominanta. V roce 2006 byla jedna ze čtyř lip pokácena.\n\n\n"}
{"id": "70413", "url": "https://cs.wikipedia.org/wiki?curid=70413", "title": "Lípy u křížku v Červeném Hrádku", "text": "Lípy u křížku v Červeném Hrádku\n\nLípy u křížku v Červeném Hrádku jsou dvě památné lípy malolisté (\"Tilia cordata\"), které rostou v poli asi 1 km východně od obce Červený Hrádek v okrese Kolín. Lípy jsou chráněny od roku 1983 jako významná krajinná dominanta.\n\n\n"}
{"id": "70418", "url": "https://cs.wikipedia.org/wiki?curid=70418", "title": "Lípa na Visálkách", "text": "Lípa na Visálkách\n\nLípa na Visálkách je památná lípa velkolistá (\"Tilia platyphylla\"), která roste na návrší nazývaném \"Visalky\" asi 0,8 km východně od obce Červený Hrádek. Lípa je chráněna jako krajinná dominanta.\n\n\n"}
{"id": "70422", "url": "https://cs.wikipedia.org/wiki?curid=70422", "title": "Lipová alej v Zásmukách", "text": "Lipová alej v Zásmukách\n\nLipová alej v Zásmukách je památkově chráněné stromořadí lip malolistých (\"Tilia cordata\") vedoucí z města Zásmuky ke kapličce \"V lipách\" (vystavěné v roce 1681) podél sinice vedoucí do obce Dolní Chvatliny.\n"}
{"id": "70426", "url": "https://cs.wikipedia.org/wiki?curid=70426", "title": "Bříza", "text": "Bříza\n\nBříza (\"Betula\") je rod listnatých stromů nebo keřů z čeledi břízovité (\"Betulaceae\"). Jedná se o rod mírného až subpolárního pásu severní polokoule, rozšířený především v eurasijské oblasti. Obvykle se udává, že do tohoto rodu patří asi 120 druhů.\n\nJsou to stromy či keře různého vzrůstu, od plazivých keřů v subarktické oblasti až po vysoké stromy mírného pásma. Kůra (borka) bývá v mládí hladká, u většiny druhů světlá až bělavá nebo bílá, u některých druhů i tmavá, hnědá až hnědočerná. Květenství jsou oddělené samčí a samičí jehnědy. Plody jsou okřídlené nažky s jedním semenem.\n\nV ČR je rod bříza zastoupen těmito druhy:\n\n\n\n\n\n\n\n\n\nBříza je strom spojovaný s čistotou, světlem a novým počátkem. Bývá spojován se severskou Freyou, irskou Brigid a hinduistickou Sarasvatí. Bříza je také národním stromem Ruska a New Hampshire.\n\nSpojení s novým počátkem souvisí s břízou jako symbolem jara. V severní Evropě se zapichovaly větvičky břízy na počátku zemědělského roku a při prvním vyhánění se dobytek šlehal březovými větvemi. Tak byly šlehány také mladé ženy. Je zároveň typickým stromem pro stavění májky. Nový počátek souvisí také s narozením a proto byla v severských zemích obětována placenta bohyni Freye jejím zakopáním pod břízu. Kolébka byla také vyřezávána z březového dřeva. Bříza (Beith) je také názvem pro první měsíc keltského stromového kalendáře.\n\nKošťaty z břízy se jako symboly čistoty zametala posvátná místa. Z prutů břízy bělokoré se také sestávaly římské fasces. Březové metly se používaly v parních lázních. Patří také mezi písmena runové abecedy jako berkana.\n\nV lidovém léčitelství bříza vyhání moč a žluč, čistí krev, posiluje ledviny a působí dezinfekčně na močové cesty.\n\nDodnes existuje několik názvů obcí a městských částí, které mají společný základ od slova bříza. Nejvíce podobnosti s břízou má okres Svitavy, kde se nachází Březová nad Svitavou, Březinka, Březiny, Březinky i Březina. Další místní názvy odvozené od základu Bříza jsou rozptýlené po celé České republice. Místopisné názvy podle rostlin ukazují další stromy, které byly základem pro pojmenování lidských sídel.\n\n\n\n \n"}
{"id": "70428", "url": "https://cs.wikipedia.org/wiki?curid=70428", "title": "Kazimír", "text": "Kazimír\n\nKazimír je slovanské jméno, skládající se z členů \"Kazi-\" („ničit, kazit“) a -mír („mír, klid, pokoj“), alternativně se může jednat o základ slova kázat, tedy ten kdo káže mír (mírotvůrce). Znamená buďto „ten, který (nechť) kazí mír“ nebo „ten, kdo káže mír“.\n\nPodle českého kalendáře má Kazimír svátek 5. března.\n\nKazda, Kazík, Kazimírek, Kazek, Kazka, Mirek, Míra.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,7%, což svědčí o poměrně značném poklesu obliby tohoto jména.\n\n"}
{"id": "70430", "url": "https://cs.wikipedia.org/wiki?curid=70430", "title": "Šestiprstost", "text": "Šestiprstost\n\nŠest prstů na jedné končetině (ruce nebo noze) se vzácně vyskytuje u některých lidí, někdy i párově. Tato anomálie nebo sklon k ní mohou být dědičné. Šestý prst někdy bývá plně funkční.\n\nŠestiprstost je jedním z případů polydaktylie (hyperdaktylie), která je považována za poruchu chromozomálního původu.\n\nJeden z prvních pravěkých obojživelníků, \"Ichthyostega\" (svrchní devon, před 365 až 360 miliony lety) měl na končetinách šest až sedm prstů, příbuzný rod \"Acanthostega\" osm. Pětiprstost se zřejmě ustálila později.\n\nJako šestiprstá bývá zmiňována panda velká (\"Ailuropoda melanoleuca\"). Stephen Jay Gould podle toho pojmenoval svou knihu esejů \"„Pandin palec“\". Šestý prst pandy však není považován za pravý prst.\n\nV Bibli v Druhé knize Samuelově (kap. 21, verš 20) je zmínka o jednom z Pelištejského rodu obrů (Rephaim, Raphaim, Refájci), jehož ubil Jónatan, syn krále Saula a přítel budoucího krále Davida: \"„Tam byl obrovitý muž, který měl šest prstů na rukou a šest prstů u nohou, celkem čtyřiadvacet. Ten také pocházel z obrů.“\"\n\nArnošt Vašíček uvádí, že o šestiprstých bytostech svědčí i posvátné texty, legendy a artefakty řady národů. Některé z nich nasvědčují existenci šestiprsté rasy značného vzrůstu. Často byli v dávných mýtech či jsou v dnešní sci-fi literatuře považováni za mimozemské či božské návštěvníky. Vyprávění o dávných obrech, nazývaných synové Boží, a o jejich zkřížení s lidskou rasou je i v biblické knize Genesis (kap. 6, verš 4), ovšem bez zmínky o počtu prstů.\n\nVašíček připomíná, že Anunnakové, nebeští učitelé Sumerů, měli šest prstů, a spojuje to s dvanáctkovým numerickým systémem Sumeřanů. Rozebírá možnou jejich totožnost s biblickými Anákovci. (viz též )\n\nZačátkem léta 1995 médii proběhl autenticky vyhlížející sedmnáctiminutový film z tajné pitvy mimozemšťana, údajně nalezeného farmářem W. W. Brazelem po havárii UFO 3. června 1947 poblíž Roswellu v Novém Mexiku. Pitvaná bytost podobná člověku měla na končetinách po šesti prstech. 8. července 1947 vydala armáda tiskové prohlášení, že se jednalo o katastrofu létajícího talíře, druhý den prohlášení odvolala a mluvila o meteorologickém balónu, v roce 1994 vydala rozsáhlou zprávu, která předmět prohlásila za americký špionážní balón z projektu Mogul. Analýzy nasvědčují tomu, že zřejmě filmový záznam pitvy je propracovaným podvrhem, mimoto původní popis od farmářovy dcery opravdu odpovídal onomu špionážnímu balónu.\n\nRockový zpěvák Marilyn Manson namaloval šest prstů postavě na svém obraze „Easter Sunday (Boží hod)“, aby ji zobrazil jako Serafa. Andělé mají podle mýtů šest prstů. Šest prstů má Manson i na obalu alba \"Mechanical Animals\", kde představuje nahého mimozemšťana. Počet prstů považovali údajně japonští vydavatelé za větší nepřístojnost než zpěvákovu nahotu.\n\nTímto zajímavým jádrem se dostává do jiného světla zdánlivě banální vtip kolující po internetu: \"Malíř vymaloval kostel a pan farář se zálibou pozoruje dokončené dílo. Najednou ustrne: „Vy jste namaloval andělovi na ruce šest prstů! Už jste někdy viděl anděla se šesti prsty?!“ „A vy jste snad viděl někdy anděla s pěti prsty?“ odseknul malíř.\"\n\nŠestiprsté bytosti či národy se často vyskytují ve fantasy knihách a hrách.\n\nO šestiprstém důstojníkovi i dítěti se okrajově zmiňuje Švejk v Osudech dobrého vojáka Švejka Jaroslava Haška.\n\nŠest prstů na každé noze měl údajně francouzský král Karel VIII. (1483–1498), jehož vkusu se přičítá i konec módy bot s prodlouženou špičkou v té době.\n\nZnetvořený šestý prst měla na ruce anglická královna Anna Boleynová.\n\nV roce 2005 televizní stanice Nova a deník Blesk zveřejnily příspěvek o tom, že chlapec Matěj Lehár, tehdy čtrnáctiletý, má na jedné ruce šest prstů. Případ podle těchto zpráv potvrdila i praktická lékařka Jiřina Dvořáková. Významné podle ní je, že rodiče chlapce odmalička učili prst navíc vnímat jako dobrou věc. Matěj si na své zvláštnosti cení toho, že se mu lépe hraje na flétnu, píše na počítači i berou do ruky věci. Ani ortopedové a praktická lékařka nedoporučili žádnou úpravu.\n\nAmerický metalový DJ Sid Wilson z kapely Slipknot se narodil se šesti prsty na obou rukou, byly mu ale ihned po narození utrhnuty.\n\nHerečka Gemma Artertonová se narodila se šesti prsty na obou rukou.\n\n"}
{"id": "70451", "url": "https://cs.wikipedia.org/wiki?curid=70451", "title": "Gaius Asinius Pollio", "text": "Gaius Asinius Pollio\n\nGaius Asinius Pollio (75 př. n. l. – 4) byl římský básník, řečník a politik.\n\nVe své době byl jedním z nejvýznamnějších řečníků, poprvé vystoupil v r. 54 př. n. l. jako žalobce C. Catona. V občanské válce bojoval na straně Caesara, po jeho zavraždění byl ze začátku na straně republikánů. Později přešel na stranu Antonia a po uzavření triumvirátu obdržel Galii západskou jako provincii. Roku 41 př. n. l. zprostředkoval mír Octaviána s Antoniem a za tento čin byl roku 40 př. n. l. jmenován konzulem (40 př. n. l.). V této funkci porazil Parthy v Dalmácii, krátce poté se vzdal politického života.\n\nPo ukončení své politické kariéry se věnoval písemnictví, založil první veřejnou knihovnu a veřejná čtení (recitaiones), kde byly čteny novinky ze světa literatury.\n\nGaius Asinius Pollio byl otcem Gaia Asinia Galla.\n\nSepsal své řeči díky čemuž známe jeho devět soudních řečí z toho je osm obhajovacích.\n\nByl jedním z mála spisovatelů, kteří v této době psali drama. Napsal několik tragédií.\n"}
{"id": "70455", "url": "https://cs.wikipedia.org/wiki?curid=70455", "title": "Mars Express", "text": "Mars Express\n\nMars Express (zkráceně MEX) je planetární sonda určená ke studiu planety Mars z oběžné dráhy okolo ní. Sonda byla desátou orbitální sondou u Marsu a první planetární sondou ESA vůbec. V době příletu se stala po Mars Global Surveyor a Mars Odyssey třetí v té době činnou orbitální sondou u Marsu. Její jméno naznačuje, že byla připravena ve velmi krátkém čase – podařilo se to díky využití designu a experimentů předchozích misí ESA, zejména Rosetta a Mars 96 (ruská mise na které ESA mohutně spolupracovala). Součástí mise byl také přistávací modul Beagle 2, který však při přistání selhal.\n\nÚspěšnost projektu této sondy vedla k vytvoření sesterského projektu Venus Express, který měl za úkol průzkum planety Venuše z oběžné dráhy.\n\nPřístroje věnované průzkumu povrchu a podpovrchových struktur:\n\nPřístroje věnované průzkumu atmosféry a ionosféry Marsu:\n\nSoučástí výzkumného programu je také:\n\nSonda byla vypuštěna z kosmodromu Bajkonur 2. června 2003 během velké kampaně spojené s nejtěsnějším přiblížením Marsu k Zemi za mnoho let (přibližně zároveň s MEX byly vypuštěny Mars Exploration Rovery). 25. prosince 2003 byla navedena na oběžnou dráhu kolem planety, kde po sérii testů, určených k otestování funkčnosti přístrojů, začala s vlastním výzkumem. Z bezpečnostních důvodů (nebyla jistota že proces proběhne bez poškození sondy) bylo nicméně uvolnění antény MARSIS odloženo o dva roky až na jaro 2005, kdy zdárně proběhlo. Na konci listopadu 2005 sonda ukončila nominální misi a vstoupila do fáze tzv. prodloužené mise.\n\n\nBeagle 2 byl samostatný přistávací modul nesený sondou Mars Express určený k exobiologickým experimentům na povrchu Marsu. Bohužel ale kvůli technické závadě (zřejmě chybný odhad výšky na základě atmosférických měření) se měkké přistání nezdařilo. Beagle 2 byl vyroben Open University ve Velké Británii a pojmenován na počest lodi Charlese Darwina Beagle. Poslední snímky modulu Beagle 2 pořídila sonda Mars Reconnaissance Orbiter v roce 2015, které ukázaly sondu v pracovní pozici, avšak jen s částečně otevřeným panelem antény, což znemožnilo jakoukoliv komunikaci tohoto modulu. Velice pravděpodobně tedy modul fungoval, bohužel díky technické závadě na rameně antény se však nepodařilo navázat spojení se sondou Mars Express.\n\nPo provedení více než 4 000 oběhů sonda Mars Express zůstává ve skvělém stavu a všechny přístroje pracují podle předpokladů.\nKamera HRSC neustále mapuje povrch planety s nevídaným rozlišením a posílá množství úžasných fotografií.\nByly zjištěny polární záře v oblastech silné remanentní magnetizace.\n\nV roce 2005 vědci z ESA sdělili, že spektrometr OMEGA (\"Visible and Infrared Mineralogical Mapping Spectrometer\") zjistil přítomnost hydrátů síry, křemíku a dalších minerálů.\n\nFourierovský spektrometr detekoval metan v atmosféře v oblastech poblíž rovníku (oblast Arabia Terra), což by mohlo znamenat přítomnost některých forem aktivního vulkanismu nebo činnost podpovrchových mikroorganismů.\nV listopadu 2005 po několika měsících měření uvolnila ESA informace z experimentu \"MARSIS\", které obsahovaly objevy skrytých impaktních kráterů a důkazy přítomnosti podpovrchového vodního ledu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "70458", "url": "https://cs.wikipedia.org/wiki?curid=70458", "title": "Cunenaga Hasekura", "text": "Cunenaga Hasekura\n\nCunenaga Hasekura nebo také Cunenaga Rokuemon Hasekura (: 支倉常長, \"Hasekura Cunenaga\", 1571 – 7. srpna 1622) byl japonský samuraj a vazal Masamune Dateho, daimjóa ze Sendai. Vedl diplomatickou misi do Mexika a do Evropy mezi lety 1613 a 1620, a poté se vrátil do Japonska. Byl prvním oficiálním japonským velvyslancem na americkém kontinentu a prvním kontaktem mezi Japonskem a Francií.\n\nI když Hasekurova mise zanechala v Evropě velmi příznivý dojem, konala se v době, kdy Japonsko začalo stále více a více potlačovat křesťanství. Evropští monarchové, jako například král Španělska Filip III., proto odmítli uzavřít obchodní smlouvy, které jim Hasekura předkládal. V roce 1620 se Hasekura vrátil zpět do vlasti a o dva roky později zemřel. Jeho cesta přinesla jen velmi málo hmatatelných výsledků pro stále více se izolující Japonsko.\n\nO životě Cunenagy Hasekury před jeho cestou do Evropy je známo jen málo. Snad jen to, že byl samurajem veteránem japonské invaze do Koreje pod vedením Tojotomi Hidejošiho v letech 1592 a 1597.\n\nPo vzoru plaveb Andrése de Urdanety v 16. století začali Španělé přeplouvat Tichý oceán mezi Mexikem („Novým Španělskem“) a Čínou se zastávkou ve svých državách na Filipínách. Od roku 1571 se jejich základnou stala Manila.\n\nŠpanělské lodě často díky špatnému počasí ztroskotávaly na březích Japonska a nechtěně tak podporovaly kontakty s touto zemí. Španělé rovněž toužili šířit v Japonsku křesťanskou víru, ale jejich snaha narážela na odpor jezuitů, kteří začali s evangelizací Japonska už v roce 1549, stejně tak jako Portugalců a Holanďanů, kteří si nepřáli konkurenci v obchodě s Japonskem.\n\nV roce 1609 se španělská galeona \"San Francisco\" setkala se špatným počasím na cestě z Manily do Acapulca a ztroskotala na pobřeží prefektury Čiba poblíž Tokia. Námořníci byli zachráněni a dobře přijati a kapitán lodi, Rodrigo de Vivero, se setkal s Tokugawou Iejasuem.\n\n29. listopadu 1609 byla podepsána smlouva, podle které mohli Španělé založit faktorii ve východním Japonsku, z Nového Španělska měli být přivezeni důlní specialisté, v naléhavém případě mohly španělské lodě navštěvovat Japonsko a ke španělskému dvoru měl být vyslán japonský velvyslanec.\n\nFrantiškánský mnich Luis Sotelo, který obracel Japonce na křesťanskou víru v oblasti Tokia, přesvědčil šóguna, aby ho poslal jako velvyslance do Nového Španělska (Mexika). V roce 1610 odplul do Mexika s vracejícími se španělskými námořníky a 22 Japonci na palubě \"San Buena Ventura\", lodě postavené anglickým dobrodruhem Williamem Adamsem pro šóguna. V Novém Španělsku (Nueva España) se Luis Sotelo setkal s místokrálem Luisem de Velazco, který souhlasil, že vyšle do Japonska jako velvyslance slavného objevitele Sebastiana Vizcaino. Ten měl navíc za úkol hledat bájné „Ostrovy zlata a stříbra“, o kterých se doufalo, že leží na východ od japonských ostrovů.\n\nVizcaino přijel do Japonska v roce 1611 a mnohokrát se setkal s šógunem a dalšími vysokými představiteli šógunátu. Tato setkání byla pokažena jeho nedostatkem respektu k japonským zvykům, vzrůstajícím odporem Japonců vůči katolické misijní činnosti a holandskými intrikami proti španělským ambicím. Vizcaino nakonec odplul hledat bájný „Ostrov stříbra“, ale narazil na špatné počasí a s poškozenou lodí se musel vrátit do Japonska.\n\nŠógun se poté rozhodl pro stavbu japonské galeony, která by dopravila Vizcaina zpět do Nového Španělska společně s japonským velvyslancem.\n\nDohled nad stavbou a celou misí byl svěřen do rukou Masamune Dateho, daimjóa ze Sendai. Ten do čela diplomatické mise do Evropy jmenoval jednoho ze svých vazalů, Cunenagu Hasekura. Stavba galeony, Japonci pojmenované \"Date Maru\" a později Španěly přejmenované na \"San Juan Bautista\", trvala 45 dní a účastnili se jí odborníci z Bakufu, 800 loďařů, 700 kovářů a 3 000 tesařů.\n\n28. října 1613 vyplula loď směrem do Acapulca v Mexiku s celkem 180 lidmi na palubě. Mezi nimi bylo 10 šógunových samurajů (poskytnutých ministrem pro námořnictvo Mukaiem Šógenem), 12 samurajů ze Sendai, 120 japonských obchodníků, námořníků a sloužících a asi 40 Španělů a Portugalců.\n\nLoď připlula do Acapulca 25. ledna 1614 po třech měsících plavby a japonský velvyslanec byl přijat s velkými poctami. Cílem mise ale byla Evropa, a tak po několika měsících strávených v Mexiku se mise přesunula do Veracruz, aby se zde připojila k flotile Dona Antonia Oquenda. Flotila vyplula do Evropy 10. června. Hasekura musel větší část své skupiny nechat v Acapulcu, kde čekala na jeho návrat.\n\nFlotila připlula do Sanlucar de Barrameda 5. října 1614.\n\nJaponský velvyslanec se setkal se španělským králem Filipem III. v Madridu 30. ledna 1615. Hasekura předal králi dopis od Masamune Dateho stejně jako nabídku na uzavření obchodní smlouvy. Král odpověděl, že udělá vše, co bude moci, aby těmto požadavkům vyhověl.\n\nHasekura byl pokřtěn 17. února královým osobním kaplanem a přijal jméno \"Felipe Francisco Hasekura\".\n\nPo cestě přes Španělsko odplul velvyslanec a jeho družina na palubě tří španělských fregat do Itálie. Kvůli špatnému počasí museli několik dní zůstat ve francouzském přístavu Saint Tropez, kde byli přijati místní šlechtou a způsobili malou senzaci mezi obyvateli města.\n\nPodle záznamu v městské kronice byla návštěva japonského poselstva vedena „Philipem Francisem Faxicurou, velvyslancem k papeži od Date Masamunniho, krále Woxu v Japonsku“.\n\nO jejich návštěvě bylo zaznamenáno mnoho barvitých podrobností:\n\nNávštěva Cunenagy Hasekury v St Troppez v roce 1615 je první zaznamenaný případ styků mezi Francií a Japonskem.\n\nJaponské poselstvo pokračovalo do Itálie, kde mu bylo umožněno setkat se s papežem Pavlem V. v Římě v listopadu 1615. Hasekura předal papeži pozlacený dopis, který obsahoval žádost o uzavření obchodní smlouvy mezi Japonskem a Mexikem a o vyslání křesťanských misionářů do Japonska.\n\nPapež souhlasil s vysláním misionářů, ale rozhodnutí o obchodě ponechal králi Španělska. Papež napsal dopis Masamune Dateovi, jehož kopie je stále k vidění ve Vatikánu.\n\nŘímský senát udělil Hasekurovi čestný titul „Římský občan“, příslušný dokument si Hasekura odvezl zpět do Japonska a dodnes je uchován v městě Sendai.\n\nItalský spisovatel Scipione Amati, který doprovázel poselstvo v letech 1615 a 1616, vydal v Římě knihu nazvanou \"„Dějiny království Voxu“\".\n\nV roce 1616 francouzský vydavatel Abraham Savgrain vydal zprávu o Hasekurově návštěvě v Římě: „Récit de l'entrée solemnelle et remarquable faite à Rome, par Dom Philippe Francois Faxicura“ („Zpráva o slavném a pozoruhodném příjezdu Dona Philippe Francois Faxicura do Říma“).\n\nPři druhé návštěvě Španělska se Hasekura opět setkal se španělským králem, který ale odmítl podepsat obchodní dohodu s poukazem na fakt, že japonští poslové nejsou oficiálními vyslanci vládce Japonska Tokugawy Iejasua. Ten navíc v lednu 1614 zveřejnil edikt, kterým nařídil všem misionářům opustit Japonsko a začal pronásledovat křesťany po celém Japonsku.\n\nHasekura a jeho družina odpluli ze Sevilly do Mexika v červnu 1617 po dvou letech strávených v Evropě. Několik Japonců zůstalo ve Španělsku a usadilo se ve městě Coria del Río poblíž Sevilly, kde jejich potomci dodnes nosí příjmení \"Japón\".\n\nV dubnu 1618 San Juan Bautista připlula na Filipíny z Mexika s Hasekurou a Luisem Sotelem na palubě. Loď byla prodána místní španělské vládě, která ji využila při obraně proti Holanďanům. Hasekura se vrátil do Japonska v srpnu 1620.\n\nV době, kdy se Hasekura vrátil zpět, prošlo Japonsko poměrně drastickou změnou: snaha o vymýcení křesťanství byla v plném proudu už od roku 1614 a Japonsko směřovalo k období izolace („Sakoku“). Kvůli těmto omezením byly obchodní dohody s Mexikem, které se pokoušel uzavřít, odmítnuty.\n\nZdá se, že jeho mise měla nakonec jen malé výsledky, ačkoliv jeho svědectví o moci Španělska a jeho koloniálních metodách mohlo urychlit rozhodnutí šóguna Tokugawy Hidetada přerušit obchodní vztahy se Španělskem v roce 1623 a diplomatické vztahy v roce 1624.\n\nCo se stalo s Hasekurou není známo. Zprávy o jeho posledních letech jsou početné a rozporné. Někteří tvrdí, že se dobrovolně zřekl křesťanství, jiní, že byl pro svou víru ukřižován a další, že křesťanství praktikoval tajně. Zemřel v roce 1622 a jeho hrob je dodnes k vidění v buddhistickém chrámu Enfukudži (円長山円福寺) v Mijagi.\n\n"}
{"id": "70475", "url": "https://cs.wikipedia.org/wiki?curid=70475", "title": "Vieques", "text": "Vieques\n\nVieques je ostrov v Karibiku náležící k Portoriku ležící východně od Velkého ostrova (šp.\"„Isla Grande“\", ang.\"„Main Island“\"). Název ostrova pochází z původního indiánského jména \"Bieke\", které dosud přežívá v povědomí obyvatel. Ze severu omývá ostrov Atlantský oceán. Na jižní leží panenské pláže Karibiku.\n\nNa severní straně, v městečku Isabel Segunda (pojmenovaném po španělské královně Isabele II.) se nachází poslední pevnost, kterou Španělé začali stavět na západní polokouli. Pevnost nebyla nikdy úplně dokončena. Severně od ostrova Vieques leží ostrov Culebra. Na východ se nacházejí americké Panenské ostrovy a dále pak celé Malé Antily.\n"}
{"id": "70477", "url": "https://cs.wikipedia.org/wiki?curid=70477", "title": "Culebra", "text": "Culebra\n\nCulebra je ostrov v Karibiku náležící k Portoriku. Nachází se východně od Velkého ostrova (šp.\"„Isla Grande“\", ang.\"„Main Island“\"). Na severu omývá ostrov Atlantský oceán s pláží Flamenco. Jeho rozloha je 30,10 km², žije zde přibližně 1 800 obyvatel. \nOstrov, podobně jak sousedící Vieques, v minulosti využívala americká armáda. Pozůstatky po její přítomnosti jsou stále pozorovatelné.\n"}
{"id": "70478", "url": "https://cs.wikipedia.org/wiki?curid=70478", "title": "Brooklyn", "text": "Brooklyn\n\nBrooklyn je nejlidnatější z pěti městských obvodů \"(anglicky „borough“)\" New Yorku. Zároveň je územně shodný s okresem Kings (anglicky \"Kings County\") amerického státu New York. Brooklyn se rozvinul z malého, původně nizozemského města „Breuckelen“ a byl samostatným městem až do roku 1898, kdy se připojil k městu New Yorku. Ke dni 1. července 2012 měl Brooklyn 2 565 635 obyvatel.\n\nNizozemci byli první Evropané, kteří se usadili v oblasti na západním konci Long Islandu. První holandská osada, založená v roce 1634, byla nazývána Midwout (Midwood). Obec Breuckelen, pojmenovaná po městě Breukelen v provincii Utrecht v Nizozemsku, byla první samosprávnou obcí na území dnešního státu New York. V té době byl Breuckelen součástí provincie Nové Nizozemsko. Ostatní obce, které byly později začleněny do Brooklynu byly Boswijk (Bushwick), Nieuw Utrecht (Utrecht New) a Nieuw Amersfoort (Flatlands). Několik domů a hřbitovů stále svědčí o nizozemském původu čtvrti Brooklyn. Holanďané ztratili Breuckelen při britském dobytí Nového Nizozemska v roce 1664. V roce 1683 Britové reorganizovali provincii New York do dvanácti okresů, z nichž každý byl rozdělen do měst. Postupem času se vyvinul z názvu Breuckelen Brockland, poté Brocklin, poté Brookline a nakonec Brooklyn. Okres Kings byl jedním z původních okresů a Brooklyn byl jedním z šesti měst v okrese. Kraj byl pojmenován na počest krále Karla II..\n\nV srpnu a v září 1776 se v okrese Kings bojovala bitva o Long Island (také někdy nazývána jako Bitva o Brooklyn). Bitva byla součástí americké války za nezávislost a byla to jednou z největších bitev této války. Porážka vyvolala pochybnosti o schopnostech George Washingtona, ale taktický ústup přes East River je viděn historiky jako jeho velký praktický úspěch.\n\nV první polovině devatenáctého století byl významný růst podél hospodářsky-strategického pobřeží East River, naproti New York City. Brooklynská populace se rozšířila více než trojnásobně mezi lety 1800 a 1820, zdvojnásobila se opět ve dvacátých letech 18. století a opět se zdvojnásobila během třicátých let. Okres zahrnoval dvě města: Město Brooklyn a město Williamsburgh. K Brooklynu se připojil Williamsburgh v roce 1854.\n\nVýstavba železniční tratě, jako je Brighton Beach Line v roce 1878 předznamenala explozivní růst. K Brooklynu se připojila města: New Lots v roce 1886, město Flatbush, město Gravesend a město New Utrecht v roce 1894, a město Flatlands v roce 1896. Brooklyn dosáhl svých přirozených hranic na hranici okresu Kings.\n\nV roce 1883 byl dokončen Brooklyn Bridge a přeprava na Manhattan nebyla potřebná s pomocí lodi. Brooklyn byl nyní připraven zapojit se do stále většího procesu slučování v regionu. V roce 1894 brooklynští obyvatelé hlasovali, aby se Brooklyn připojil k Manhattanu, Bronxu, Queensu a Richmondu (později Staten Island). Toto referendum vstoupilo v platnost v roce 1898. Okres Kings si nicméně udržel stav jako jeden z okresů státu New York.\n\nBrooklyn se připojil k New York City v roce 1898. Centralizovaná vláda New York City je zodpovědná za veřejné školství, nápravná zařízení, knihovny, veřejnou bezpečnost, rekreační zařízení, kanalizace, vodovody, a sociální služby.\n\nV roce 1898 byl vytvořen úřad prezidenta čtvrti k upevnění rovnováhy centralizace s místními orgány.\n\nDemokratická strana drží většinu veřejných úřadů. 69,7% registrovaných voličů v Brooklynu jsou demokraté. Republikáni mají vliv v Bay Ridge a Dyker Heights.\n\nKaždý z pěti městských okresů (shodných s každou čtvrtí) má svůj vlastní systém trestního soudu a okresního prokurátora, vedoucího státního zástupce, který je přímo volen lidovým hlasováním. Brooklynská městská rada má 16 členů, největší počet ze všech pěti čtvrtí.\n\nBrooklynské oficiální motto je \"Een Draght Mackt Maght\". Je napsáno ve (staré) nizozemštině, znamená \"V jednotě je síla.\" Motto je zobrazeno na Brooklynské pečeti a vlajce. Oficiální barvy Brooklynu jsou modrá a zlatá.\n\nBrooklyn nehlasoval pro republikána při národních prezidentských volbách v posledních 50 letech. V roce 2008 v prezidentských volbách demokrat Barack Obama obdržel 79,4% hlasů a republikán John McCain obdržel 20,0% (v Brooklynu ).\n\n44% pracujících obyvatel Brooklynu pracuje uvnitř čtvrti. Více než polovina pracuje mimo hranice čtvrti. V důsledku toho ekonomické podmínky na Manhattanu jsou důležité pro mnoho obyvatel Brooklynu. Silná mezinárodní imigrace do Brooklynu vytváří pracovní místa v oblasti služeb, maloobchodu a stavebnictví.\n\nPráce v této čtvrti se tradičně soustředí na výrobu, ale od roku 1975 se Brooklyn přeorientoval z výrobní ekonomiky na ekonomiku založenou na službách. V roce 2004 215 000 obyvatel Brooklynu pracovalo v sektoru služeb, zatímco 27 500 pracovalo ve výrobě. Přestože výroba klesá, podstatný základ zůstal v oděvnictví a také ve výrobních odvětví jako nábytek, kovovýroba a potravinářské výrobky. Farmaceutická společnost Pfizer má výrobní závod v Brooklynu a zaměstnává 990 pracovníků.\n\nStavebnictví a služby jsou nejrychleji rostoucími odvětvími. Většina zaměstnavatelů v Brooklynu jsou malé a střední podniky. V roce 2000 91% ze zhruba 38.704 obchodních zařízení v Brooklynu mělo méně než 20 zaměstnanců. V srpnu 2008 byla míra nezaměstnanosti čtvrti 5,9%.\n\nPodle průzkumu v letech 2005–2007 bylo 43,7% obyvatel běloši, 36,2% černoši a 9,3% Asiaté. 19,6% z celkového počtu byli Hispánci.\n\nPopulace v Brooklynu byla rozložena takto: 26.9% do věku 18 let, 10.3% od 18 let do 24 let, 30.8% od 25 do 44, 20.6% od 45 do 64 a 11.5% 65 roků a starší. Průměrný věk byl 33 let. Brooklyn má více žen a dívek, 88,4 mužů na 100 žen.\n\n37,4% populace byli narozeni v cizině, 46,1% mluvilo doma jiným jazykem než angličtinou a 27,4% mělo bakalářský titul nebo vyšší.\n\nPři odhadu amerického Úřadu pro sčítání lidu je v Brooklynu 2 486 235 lidí, 880 727 domácností a 583 922 rodin. Hustota obyvatelstva byla 13480/km². Bylo tam 930 866 bytových jednotek průměrné hustoty 5090/km².\n\nČtvrtí prochází 18 linek metra. 92,8% obyvatel Brooklynu, kteří pracují na Manhattanu, tam cestuje metrem.\n\nVeřejná autobusová síť pokrývá celou čtvrť. K dispozici je také denní expresní autobusová doprava na Manhattan. Slavné newyorské žluté taxíky jsou také v Brooklynu, ale v menším počtu.\n\nBrooklyn je napojen na Manhattan třemi mosty, Brooklyn Bridge, Manhattan Bridge a Williamsburg Bridge, automobilovým tunelem Brooklyn-Battery Tunnel a několika tunely metra. Verrazano-Narrows Bridge spojuje Brooklyn se Staten Islandem.\n\n"}
{"id": "70479", "url": "https://cs.wikipedia.org/wiki?curid=70479", "title": "Sellait", "text": "Sellait\n\nSellait\n\n(Strüver 1868) MgF, čtverečný minerál.\n\nTvoří krátce i dlouze sloupcovité až jehlicovité krystaly. Na krystalech vyvinuty tvary \"a\" {010}, \"m\" {110}, \"h\" {210}, \"e\" {011}, \"β\" {112}, \"s\" {111}, \"n\" {221}, \"W\" {551}, \"p\" {111}. Krystaly dvojčatí podle {101} a jsou podobné dvojčatům rutilu. Velikost krystalů dosahuje až 5 cm\n\nTvoří vláknité agregáty.\n\na=4,623, c=3,052, Z=2\nP4/mnm\n3,267(100;110), 2,547(15;101), 2,231(76;111), 2,067(24;210), 1,711(56;211), 1,633(20;220), 1,374(22;301)\n\nŠtěpnost má podle {100} a {110} dokonalou, podle {101} nedokonalou, je křehký, lom má lasturnatý. T=5-6, h=3,147-3,176. UV záření fosforeskuje (zelená a modrá).\n\nJe bezbarvý, bílý, někdy i růžový, průhledný, skelně lesklý.\n\nJe bezbarvý, opticky jedoosý (+) No=1,378, Ne=1,390 (pro Na-světlo), často anomálně dvojosý s 2V=67°, protažení (+), zrna jsou někdy charakteristická mozaikovitým zhášením.\nna IČ spektru silný pás při 3615 cm.\nVe vodě téměř nerozpustný, rozpouští se v koncentrované kyselině sírové za uvolňování HF.\n\nNazván podle italského mineraloga K. Sella (1827-1884).\n\nneuvedeno\n\nG - uznané nerosty popsané před založením komise (grandfathered)\n\n9.2.2. (Dana), III.A.6. Řada sellaitu (Strunz)\n\nPopsán z Vesuvu v Itálii z bloků kontaktně metamorfovaných vápenců s anhydritem, sádrovcem a wagneritem.\n\nDalší výskyty http://www.mindat.org/min-3614.html\n\nnemá\n\nhttp://www.webmineral.com/data/Sellaite.shtml\n\n"}
{"id": "70486", "url": "https://cs.wikipedia.org/wiki?curid=70486", "title": "Etoumbi", "text": "Etoumbi\n\nEtoumbi je město v provincii Cuvette-Ouest na severozápadě Konga. Většina obyvatel se živí lovem v místních lesích.\n\nV Etoumbi propukly dosud čtyři epidemie viru Ebola. To bylo pravděpodobně způsobeno konzumací masa mrtvých zvířat nalezených v lese. Při epidemii v roce 2003 zemřelo 120 osob. Z důvodu nového výskytu nemoci byla na město v květnu 2005 uvalena karanténa.\n\n"}
{"id": "70495", "url": "https://cs.wikipedia.org/wiki?curid=70495", "title": "Sverdlovský incident", "text": "Sverdlovský incident\n\nSverdlovský incident byla katastrofa způsobená nedbalostí při výrobě biologických zbraní. K incidentu došlo v roce 1979 v sovětském městě Sverdlovsku (dnes Jekatěrinburg). \n\nVe městě bylo už od konce 2. světové války umístěno zařízení určené pro výrobu biologických zbraní (zahraničními tajnými službami označované jako Compound 19). Toto zařízení patřilo do značně rozsáhlé sítě státního podniku Biopreparat (krycího zařízení 15. správy KGB odpovědné za sovětský program výzkumu a výroby biologických zbraní). V zařízení, které fungovalo jako běžná farmaceutická továrna, se ve velkém pěstovaly spory Bacillus anthracis – bakterie způsobující závažné onemocnění známé jako antrax nebo sněť slezinná. Výrobní proces byl velmi jednoduchý, bakterie antraxu se pomnožovaly v živném roztoku, dokud nevytvořily spory. Ty se poté ve speciální sušárně sušily a vzniklý prášek se dopravoval do jiných zařízení, kde se plnil do bojových hlavic.\n\nInkriminovaný pátek 2. dubna 1979 jeden z techniků odpolední směny při pravidelné údržbě odmontoval zanesený HEPA filtr (speciální ultrafiltr propouštějící pouze molekuly vzduchu) ve ventilačním zařízení sušárny spor. Poté odešel domů, přičemž zanechal ve velínu vzkaz veliteli odpolední směny podplukovníkovi Nikolaji Černyševovi. Ten však toho dne pospíchal domů stejně jako jeho podřízení a snad z přepracovanosti zapomněl zanést obsah vzkazu do provozního deníku. Díky tomu zahájil velitel noční směny provoz bez namontovaného HEPA filtru, který by čistil od spor vzduch odcházející z provozu sušárny. Než si této skutečnosti všiml jeden z techniků a velitel směny dal zastavit provoz, uběhlo několik hodin. Do ovzduší v okolí továrny uniklo řádově několik kilogramů prachu obsahujícího antraxové spory, které se vinou větru (který vál směrem od miliónového velkoměsta) rozšířily směrem k neobydlené průmyslové zóně a infikovaly převážně pracovníky z noční směny blízkých továren a dělníky oslavující v nedalekém baru.\n\nOficiální místa se ihned po odhalení incidentu snažila celou záležitost ututlat. Z náhlé epidemie antraxu obvinila překupníky, kteří na černém trhu údajně rozšířili maso z kontaminovaného chovu, a podnikla preventivní opatření proti šíření epidemie (například nechala vybít toulavé psy, kteří se odpadky z černého trhu živí), tehdejší významný představitel komunistické strany ve městě Boris Jelcin (budoucí prezident Ruské federace) dokonce nařídil ostříhat listy stromů a keřů v okolí továrny a opláchnout ulice a střechy vodou. Tak svou horlivostí neúmyslně přispěl k tvorbě druhotných aerosolů, které nakazily další osoby a významně prodloužily dobu trvání epidemie.\n\nV období od dubna do května bylo diagnostikováno přes 96 nakažených (většina zhoubnější plicní formou antraxu), a protože se jednalo o speciální, pro vojenské účely určený kmen (i když citlivý na antibiotika), 66 nakažených zemřelo. Všechny lékařské záznamy o průběhu onemocnění u nakažených KGB stornovala a její agenti převlečení za lékaře roznášeli rodinám pozůstalých zfalšované úmrtní listy. I tak se dá mluvit o štěstí; kdyby vítr foukal směrem k městu, počty nakažených a zemřelých by dosahovaly až mnoha tisíců. V roce 1981 byla tajným Brežněvovým výnosem velkovýroba antraxových spor přesunuta do nově vybudovaného komplexu ve Stepnogorsku (rovněž zahrnutého do sítě Biopreparatu) a to včetně velké části personálu nevyjímaje podplukovníka Černyševa, kterému nikdy nebyl za jeho odpovědnost na nehodě udělen oficiální postih.\n\n"}
