{"id": "78156", "url": "https://cs.wikipedia.org/wiki?curid=78156", "title": "Martina Sanollová", "text": "Martina Sanollová\n\nMartina Sanollová (* 13. června 1963 Břeclav) je česká zpěvačka a klavíristka, členka avantgardních souborů Skrol a Zygote. Je současně textařkou, překladatelkou (přeložila např.knihu „Konzument“ zpěváka a duchovního vůdce legendární skupiny Swans Michaela Giry) a organizátorkou v oblasti progresivních hudebních žánrů. Působila také jako učitelka angličtiny a hudební výchovy na základní škole. Kromě členství v uvedených souborech participuje na albech Aghiatrias a sólových albech skladatele Vladimíra Hirsche, který je současně leaderem všech seskupení. Její dráha zpěvačky začala v roce 1994 právě v jeho post-punkové skupině Der Marabu.\n\nJe pro ni typický výrazně expresivní, exaltovaný hlasový projev, využívající nejrůznějších hlasových technik a zvukových efektů. V devadesátých letech vytvořila vlastní performativní projekt s názvem „Violenta Projecta“. Společně s druhým členem Aghiatrias Tomem Saivonem působí již více než jedno desetiletí v jimi založené organizaci Ars Morta Universum, věnující se pořádání Pražského industriálního festivalu, koncertů zahraničních formací progresivní hudby a akcí v rámci multimediálního umění.\n\n\n"}
{"id": "78163", "url": "https://cs.wikipedia.org/wiki?curid=78163", "title": "3 (linka metra v Paříži)", "text": "3 (linka metra v Paříži)\n\nLinka 3 je jedna z linek Pařížského metra. V systému MHD je značena hnědo-zelenou barvou.\n\nTrať vede západo-východním směrem a spojuje předměstí Levallois-Perret a Bagnolet s centrem Paříže. Linka je dlouhá 11,7 km a má 25 stanic. Mezistaniční úseky jsou relativně krátké, průměr dosahuje 488 m. Ročně tato linka přepraví 87 600 000 cestujících.\n\nLince slouží depo ve stanici \"Saint-Fargeau\" otevřené roku 1904 ve 20. obvodu, které bylo v roce 1966 a 1993 modernizováno kvůli využití nových typů vlaků. Na rozloze 15 000 m je určeno pro vlaky linek 3, 3bis a 7bis.\n\nPři stavbě linky 3 se objevily stejné problémy jako u předchozích staveb, tj. vodní toky a špatné podloží. Bylo nutno překřížit kanál Saint-Martin, takže se linka stala první, které procházela pod vodním tokem (druhou byla linka 4 pod Seinou). Na stanici \"Opéra\" se měly v budoucnu křížit tři linky – 3, 7 a 8, všechny stavební práce probíhaly najednou, takže trvaly celý rok. Výstavba linky proto trvala déle než se předpokládalo, také kvůli přeložkám různých vedení (elektřina, plyn) ve směru ke stanici \"Gambetta\". Otevření linky se tedy odehrálo ve dvou etapách. První úsek byl zprovozněn 10. října roku 1904. Spojoval stanice \"Père Lachaise\" a \"Villiers\". Zbývající trať mezi \"Père Lachaise\" a \"Gambetta\" byla otevřena dne 25. ledna 1905. Byly nasazeny vlaky s pěti vagóny o třech motorových vagónech.\nDo první světové války se trasa rozšiřovala převážně západním směrem, na východním byly postupně také otevřené některé nové úseky, avšak mnohem kratší. První prodloužení tratě z \"Villiers\" do \"Porte de Champerret\" bylo původně zamýšleno jako vedlejší linka 3bis a měla být zprovozněna bezprostředně po otevření hlavní linky. Poblíž stanice \"Villiers\" musela překřížit linku 2, což vyžadovalo větší zahloubení nástupiště. Proto byl úsek otevřen na etapy. Z \"Villiers\" do \"Pereire\" byl otevřen 23. května 1910 a z \"Pereire\" do \"Porte de Champerret\" dne 15. února 1911.\n\nVe 20. letech bylo rozhodnuto, že metro bude prodlouženo i na pařížská předměstí, takže linka 3 byla dvakrát rozšířena. Poprvé ze stanice \"Gambetta\" do \"Porte des Lilas\" dne 27. listopadu 1927 a na opačném konci z \"Porte de Champerret\" do \"Pont de Levallois\" dne 24. září 1937.\n\nV roce 1967 byly na lince 3 jako na první z celé sítě nasazeny nové vozy řady MF 67, které se na mnoha linkách používají dodnes (postupem doby byly modernizovány). V roce 1970 byla na lince vybudována centrální signalizace.\n\nRoku 1971 byl provoz na lince reorganizován, neboť byl 2. dubna zprovozněn nový úsek ze stanice \"Gambetta\" do stanice \"Gallieni\". V nově otevřené stanici \"Porte de Bagnolet\" se linka 3 rozdělila do dvou tunelů. Starší vedl do depa \"Saint-Fargeau\", druhý, novější k nové konečné stanici \"Gallieni\". Zde byla stanice začleněna do rozsáhlého dopravního uzlu, neboť zde bylo vybudováno centrální pařížské autobusové nádraží pro dálkové spoje.\n\nZároveň (27. března 1971) byla trať ve směru \"Gambetta\" – \"Porte des Lilas\" oddělena od linky 3 a přeznačena jako 3bis. Kvůli tomu musela být přestavěna stanice \"Gambetta\". Západně od staré stanice vzniklo nové nástupiště a staré výstupní nástupiště bylo přeměněno na konečnou linky 3bis. Původní nástupní nástupiště bylo přestavěno na tunel se třemi kolejemi. Vzdálenost od sousední stanice \"Martin Nadaud\" se tak zkrátila na pouhých 230 m. Proto byla tato stanice zrušena a začleněna do stanice \"Gambetta\". Její původní nástupiště dnes slouží jako přístup k nové stanici.\n\nOd té doby nedošlo na lince již k žádným změnám.\n\n"}
{"id": "78165", "url": "https://cs.wikipedia.org/wiki?curid=78165", "title": "Sériový elektromotor", "text": "Sériový elektromotor\n\nSériový elektromotor je elektromotor, ve kterém je budící vinutí zapojeno v sérii s vinutím kotvy. Výhodnou vlastností tohoto stroje je, že umí pracovat jak na stejnosměrné, tak i na střídavé napětí. Tento stroj se uplatnil zvláště k pohonu nejrůznějších zařízení, zejm. dopravních prostředků a nástrojů. Využití tohoto stroje v menším měřítku je např u domácích spotřebičů (vrtačky, vysavače). Jeho přirozená charakteristika je podobná hyperbole s vodorovnou asymptotou pod osou X - při malých otáčkách dosahuje značného točivého momentu, který se zvýšením otáček klesá k nule.\n\nRozjezd se prováděl přepojováním odboček rozjezdového odporníku. Protože tento způsob byl velmi nehospodárný, přešlo se na regulaci tyristorovou, která (podle délky pulsu v periodě střídavého proudu) propouští volitelné množství energie.\nBrzdění bylo nemyslitelné, protože při rozpojení svorek stroje ztratil tento okamžitě i buzení (zakázaný stav), takže se v kotvě neindukoval žádný proud. Tento problém byl vyřešen brzděním do odporu přes tyristor, kdy za využití samonabuzení stroje se indukovaný proud mařil v odpornících, dalším způsobem je rekuperace energie přes kondenzátor zpět do napájecí sítě.\n\nCharakteristika vlastností sériového motoru:\n\nStejnosměrný sériový motor je nejčastějším typem trakčního motoru, používá se vozidel s elektrickým pohonem (elektrických lokomotiv, tramvají, trolejbusů, vozidel metra, motorových lokomotiv a motorových vozů s elektrickým přenosem výkonu, …).\nPro funkci motoru v trakčním režimu jsou potřebné následující funkce (podle konkrétní aplikace):\n\nUsměrněním jednofázového střídavého proudu s kmitočtem 50Hz získáme stejnosměrný zvlněný proud. I při vyhlazení proudového průběhu tlumivkami a i indukčnostmi obvodu, zůstává poměrně velká vlnitá složka. Průběh proudu je dán tvarem usměrněného napětí a indukčnosti obvodu. Vlnitý proud má dvě složky: stejnosměrnou a střídavou o kmitočtu 100Hz, která nemusí být stálá, hlavně v případech regulace odbočkami z transformátoru.\n\nPokud by byl klasický sériový motor napájen tímto proudem, pracoval by s nižší účinností, s větším oteplením (způsobené vířivými proudy, hysterezí) a horší komutací. Zhoršení komutace způsobí jednak transformace napětí do komutujících cívek (tok hlavních pólů má střídavou složku), jednak fázovým posuvem pulsující složky komutačního pole.\n\nSériový trakční motor na zvlněný proud musí být proto následovně upraven:\n\nTento motor může pracovat jak se stejnosměrným tak i se střídavým proudem. V zásadě se jedná o konstrukci jako u stejnosměrného motoru, kotva má normální stejnosměrné vinutí a komutátor. Vzhledem k tomu, že obvodem prochází střídavý magnetický tok, musí být i stator složen z plechů. Vinutí statoru je uloženo na vyniklých pólech.\n\nMotory jsou stavěny na malé a menší výkony ale vysoké otáčky, kdy pracují s dobrým účiníkem. Pokud pracuje motor na stejnosměrný proud, má motor lepší účinnost a trochu vyšší otáčky.\n\nZ konstrukčního pohledu se střídavý trakční motor liší od stejnosměrného v následujících bodech:\n\n\n"}
{"id": "78166", "url": "https://cs.wikipedia.org/wiki?curid=78166", "title": "Asynchronní motor", "text": "Asynchronní motor\n\nAsynchronní motor je točivý elektrický stroj (elektromotor ba i generátor), pracující na střídavý proud. Jde o nejrozšířenější elektromotor v elektrotechnice vůbec, který slouží jako základní součást pohonů mnoha strojů v různých oblastech společenské praxe.\n\nTok energie mezi hlavními částmi motoru (stator a rotor) je realizován výhradně pomocí elektromagnetické indukce, proto se často tento motor označuje jako \"motor indukční\".\nVýhodou asynchronního motoru je vysoká spolehlivost daná jednoduchou konstrukcí. Nejčastěji se používají jako napájené z běžné střídavé sítě. Napájecí napětí může být jednofázové nebo trojfázové.\n\nAsynchronní motor připojený přímo na elektrickou síť může pracovat buď v omezeném rozsahu otáček, nebo je jeho provoz neefektivní. Díky frekvenčním měničům je dnes možné asynchronní stroje provozovat v širokém rozsahu otáček.\n\nPrvní asynchronní motory postavilo nezávisle na sobě několik vynálezců:\n\n\nKaždý trojfázový asynchronní motor je složen ze dvou hlavních částí.\n\nZákladem činnosti asynchronního stroje je vytvoření točivého magnetického pole statoru, které vznikne průchodem střídavého trojfázového proudu vinutím statoru. Toto magnetické pole indukuje v rotoru napětí a vzniklý proud rotoru vyvolává magnetický tok, který je spřažen se statorem. Spřažený magnetický tok vyvolá silové působení na rotor a tím otáčení rotoru.\n\nOtáčky točivého pole statoru, tj. synchronní otáčky, jsou dány kmitočtem napájecího napětí a počtem pólů trojfázového motoru.\nkde formula_2 je kmitočet proudu a formula_3 je počet pólových dvojic statoru.\nAsynchronní stroj může dávat na výstupní hřídeli kroutící moment jen tehdy, pokud rychlost otáčení magnetického pole statoru je rozdílná oproti mechanickým otáčkám rotoru, tj. o skluz.\nPři nulovém skluzu, tj. při synchronních otáčkách stroje se spřažený magnetický tok statoru a rotoru nepohybuje vůči rotoru, rotorem protéká jen neproměnný spřažený magnetický tok vyvolaný jen statorem, ve vinutí rotoru se neindukuje napětí, neteče rotorový proud, rotorová část spřaženého magnetického toku stroje je nulová a nevzniká kroutící moment. Kmitočet magnetického toku rotoru je nulový. Chod ASM v oblasti synchronizmu je v praxi výjimkou. Většinou se jedná o přechod z motorického do generátorického režimu chodu nebo naopak. Při synchronním chodu jsou mechanické ztráty (ložiska, vetilátor) hrazeny výkonem z vnějšího zdroje nebo z akumulované kinetické energie soustavy. \nPři nenulovém skluzu se magnetický tok statoru spřažený s tokem rotoru pohybuje vůči rotoru, rotorem protéká proměnný (střídavý) spřažený magnetický tok statoru a rotoru, ve vinutí rotoru se indukuje napětí, teče rotorový proud, rotorová část spřaženého magnetického toku stroje je nenulová a vzniká kroutící moment. Kmitočet vinutí statoru je dán kmitočtem sítě. Kmitočet magnetického toku rotoru a na vinutí rotoru je nenulový, je dán skluzem a je rozdílný od kmitočtu, statorového vinutí. \nMíra rozdílu otáček pole a rotoru je nazývána \"skluz\", udávána v procentech a definována jako:\n\nkde formula_5 jsou \"synchronní\" otáčky magnetického pole statoru, formula_6 jsou mechanické otáčky rotoru.\nPodle hodnoty skluzu lze snadno rozdělit oblasti práce asynchronního stroje:\n\nMoment běžného asynchronního motoru s kotvou nakrátko je v ustáleném stavu dán tzv. Klossovým vztahem (tento vztah se v dnešní době začíná nahrazovat). Ustálený stav nastává po odeznění přechodových dějů způsobených rychlými změnami zátěže nebo napájení stroje.\n\nkde formula_13 je maximální moment stroje (neplést se jmenovitým) a formula_14 je skluz zvratu, tj. skluz při maximálním momentu\n\nV běžných provozních stavech, kdy je skluz malý (několik procent) lze Klossův vztah linearizovat zanedbáním nevýznamných členů:\n\nMaximální moment stroje je úměrný druhé mocnině napájecího napětí.\n\nPři spouštěni asynchronního motoru s kotvou nakrátko je záběrový proud až 7krát vyšší než hodnota nominálního proudu. Tím v síti vznikají velké proudové rázy při poměrně malém záběrovém momentu.\nProto je přímé spouštění zpravidla používáno jen pro motory s výkonem přibližně do 3 kW.\n\nZmenšení velkého rozběhového proudu lze u asynchronního motoru docílit snížením rozběhového napětí statoru, nebo zvětšením impedance rotoru nebo tvarem rotorové klece. Regulace napětí, změna impedance rotoru nebo tvar klece nemění rychlost otáčení magnetického pole motoru (tj. synchonní otáčky), mění skluz motoru. Snížením napětí statoru dosáhneme snížení velikosti proudu ve statoru a tím i v rotoru. Kroutící moment na výstupní hřídeli klesá s obrácenou hodnotou čtverce napětí. Viz přepínač Y/D. Proto je toto spouštění vhodné pro odlehčený motor nebo motor bez zátěže.\nNejčastěji používané metody snížení rozběhového napětí jsou:\n\nPřes kartáče je ke kroužkům rotoru připojen rotorový spouštěč, většinou sestavený ze tří (dvou - zapojení V) stejně velkých rezistorů, které jsou postupně vyřazovány. Po skončení rozběhu je vinutí spojeno nakrátko. Kroužková kotva je určena pro omezení rozběhových proudů statoru a také pro zvětšení záběrového momentu při rozběhu. Rozběhový moment může dosáhnout až momentu zvratu. Rotorový spouštěč nemění rychlost otáčení motoru, mění skluz motoru.\n\nOtáčky rotoru:\n\njsou tedy dány skluzem formula_19, kmitočtem napájecího napětí formula_20, a počet pólpárů formula_3. Regulovat otáčky tedy můžeme změnou kterékoliv z těchto veličin.\n\nPři prostém odpojení ze sítě je v motoru (a případně v dalších zařízeních poháněných motorem (například vlak)) akumulována velká kinetická energie, která působí dlouhý doběh motoru. Brzdný moment, potřebný k rychlejšímu zastavení motoru, lze vytvořit jak mechanicky, tak i elektronicky.\n\nJednofázové hlavní vinutí vytváří pulzující magnetické pole, které se neotáčí ani nenatáčí. Aby rotor vytvářel točivý moment, musí se magnetické pole statoru otáčet, nebo alespoň natáčet vůči rotoru. Při jednofázovém napájení se musí proudy v hlavním a pomocném vinutí fázově posunout, aby vzniklo kruhové, nebo alespoň eliptické magnetické pole.\nToho se dociluje zapojením kondenzátoru do pomocného vinutí, nebo zhotovením pomocného vinutí z odporového materiálu - zvětšením rezistivity vinutí. Fázový posun mezi proudy bývá až 90°. Působení pomocného vinutí není pro samotný běh motoru nutné, a tak se v některých případech odpojuje po rozběhu. Nejčastější způsob odpínání pomocného vinutí je odstředivým spínačem. Pokud zůstane pomocné vinutí s kondenzátorem zapojeno i po rozběhu motoru, zvýší se výkon a točivý moment motoru na úroveň třífázového stroje stejné velikosti a rychlosti otáčení. Připojený kondenzátor zlepší celkový účiník stroje. Pro pohon gramofonů, magnetofonů, ventilátorů apod. jsou používány jednofázové asynchronní motorky v provedení s pomocnými póly, kde pomocné vinutí je tvořeno závitem nakrátko na části statoru, tyto motory se nazývají asynchronní motory se stíněným pólem.\n\nPoužívá se pro elektrické pohony malých výkonů do 3,5 kW. Jednofázový asynchronní motor je používán tam, kde není nutné regulovat otáčky motoru během provozu stroje např. při pohonu kompresorů v lednicích, domácích pračkách, sekačkách a ventilátorech. Regulace otáček jednofázových asynchronních motorů frekvenčními měniči není používána. Použít je možno frekvenční měnič napájený z jednofázové střídavé sítě, který napájí třífázový asynchronní motor. V běžných spotřebičích jako je elektrické ruční nářadí, kuchyňské roboty, vysavače, vysoušečích vlasů jsou stále aplikovány komutátorové motory, které mají především vyšší rychlost otáčení a tím pro požadovaný výkon menší objem a hmotnost. Sériová výroba složitějších a na údržbu náročnějších komutátorových univerzálních motorů je dobře zvládnuta a automatizována.\n\n\n\n\n"}
{"id": "78170", "url": "https://cs.wikipedia.org/wiki?curid=78170", "title": "Réseau Express Régional", "text": "Réseau Express Régional\n\nVšech pět linek sítě RER je koncipováno tak, že spojují zhruba centrum města s jeho vzdálenými čtvrtěmi či předměstími. V husté zástavbě jsou vedeny tunely (celkem 60 km tunelů), v řidší pak po normálních tratích, většinou železničních. Celou síť provozují dohromady francouzské železnice (státní společnost SNCF) a pařížský dopravní podnik RATP. V provozu je 571 km tratí, na nich je 246 stanic a nádraží.\n\nPrvní plány železniční rychlodráhy se datují do roku 1936. Tehdy vznikla koncepce na vybudování druhé sítě metra, s řidší sítí stanic a expresním charakterem. Tento plán oprášil RATP v 50. letech a na základě rozhodnutí komise v roce 1960 se začala připravovat výstavba první trasy, vedené západo-východním směrem. Již přesnější a propracovanější koncepce s názvem \"Schéma directeur d'aménagement et d'urbanisme\" s výhledem do několika desetiletí pak vznikla o pět let později, roku 1965. Bylo navrženo vybudovat dvě expresní trasy východo-západním směrem (dnešní linky RER A a RER C) a dvě severo-jižním (postavena však byla jen jedna, místo druhé slouží třináctá linka metra.\n\nPrvní fáze výstavby systému začala už v 60. letech, roku 1961. Jednalo se o první linku A, jejíž jednotlivé stanice se otevíraly v několika etapách mezi lety 1969 a 1977. Po dokončení tohoto úseku začaly být budovány další, především do La Défense, které se tehdy hodně rozrůstalo a současně s tímto i nová linka B. Tím skončila první fáze výstavby a začala druhá. Během té vznikla s linkou A rovnoběžná, označená jako C, ta se postavila metodou vykopej a přikryj na levém břehu Seiny a vede většinou pod nábřežím (i pod Eiffelovou věží). Další linky D a E se připojily k síti později, procházejí také důležitými dopravními uzly jako je například Châtelet. Dnes je sice většina sítě dokončená, plánují se však další rozšiřování, do roku 2025 mají být zprovozněné další tři linky.\n\n\n"}
{"id": "78178", "url": "https://cs.wikipedia.org/wiki?curid=78178", "title": "Nadmořská výška", "text": "Nadmořská výška\n\nNadmořská výška je svislá vzdálenost (výškový rozdíl) určitého místa na zemi k hladině některého moře (obvykle nejbližšího). Udává se v metrech nad mořem (m n. m.). Jelikož je první písmeno \"m\" ve zkratce označení jednotky SI, píše se bez tečky. Někdy se nadmořská výška také udává ve stopách nad hladinou moře v angloamerické měrné soustavě.\n\nRozdíl nadmořských výšek dvou bodů se nazývá převýšení.\n\nVýška střední hladiny moře se stanoví dlouhodobým pravidelným pozorováním přílivů a odlivů v určitém místě na pobřeží. Od takto získaného bodu se měří nadmořské výšky (absolutní výšky) dalších bodů zemského povrchu přesnou nivelací.\n\nNadmořské výšky v České republice jsou udávány k hladině Baltského moře po vyrovnání. Až do roku 1955 v tehdejším Československu, a před tím v Rakousko-Uhersku, byl používán tzv. výškový systém jadranský, jehož základ tvořila střední hladina Jaderského moře v Terstu, která je oproti baltskému systému o 0,46 m výše.\n\nV současnosti všeobecně používaný geografický polohový systém (GPS) pro určování polohy na zemi používá jako základní hladinu povrch matematicky vypočteného elipsoidu WGS 84, který se může od střední hladiny moře (resp. od geoidu) lišit i o 100 metrů. Geodetická výška je pak vzdálenost bodu od elipsoidu měřená na kolmici k elipsoidu. V letectví se ve vzdušném prostoru určuje nadmořská výška tlakoměrem či přímo výška nad zemí.\n\nNa mapách se nadmořská výška značí pomocí vrstevnic a kót význačných bodů. Obdobně se pomocí vrstevnic značí i nadmořská výška nezatopených míst pod úrovní mořské hladiny (proláklin) a její hodnota se uvádí jako záporné číslo.\n\nDruhým systémem značení nadmořské výšky je barevná hypsometrie, tj. vyjadřování výškopisu pomocí barevných odstínů. Nejčastější vyjádření bývá: zelená – nížiny, žlutá – vysočiny, hnědá – hory, může být ale i jiné. V topografických mapách se oba systémy často kombinují.\n\n\nExistuje tzv. Kármánova hranice, která (ve zjednodušeném slova smyslu) odděluje atmosféru od vesmírného prostoru – je stanovena na 100 km. Do této hranice se ještě mluví o nadmořské výšce, nad tuto hranici o vzdálenosti (od planety Země).\n"}
{"id": "78179", "url": "https://cs.wikipedia.org/wiki?curid=78179", "title": "Kniha Ageus", "text": "Kniha Ageus\n\nKniha Ageus ( , Chagaj, ; znamená „(narozený ve) svátek“), patří ke kanonickým knihám Starého zákona. Je řazena jako desátá z dvanácti knih malých proroků. Obsahuje dvě kapitoly, ve kterých jsou rozepsána čtyři poselství.\nPisatelem knihy je hebrejský prorok Ageus. Poselství této knihy zaznamenal v Jeruzalémě během asi 4 měsíců. Podle úvodu knihy ji můžeme datovat do druhého roku perského krále Dareia I. (520 př. n. l.)\n\nJe určeno místodržiteli Zorobábelovi a veleknězi Jozuovi. Proroctví bylo pronášeno veřejně, aby je slyšel lid. Povzbuzuje všechny k obnově Jeruzalémského chrámu. Konec první kapitoly uvádí, že židé reagovali na výzvu proroka Agea a začali pracovat na obnově chrámu.\n\nDruhé poselství je pronášeno asi měsíc po prvním a je opět určeno Zorobábelovi, Jozuovi a zbývajícímu z lidu. Mnohým židům, kteří si pamatovali první Šalamounův chrám, připadal tento druhý velmi skromný. Bůh lid prostřednictvím Agea posiluje a ujišťuje je, že sláva tohoto druhého chrámu bude větší než sláva původního.\n\nO dva měsíce a tři dny později pronáší Ageus třetí poselství. Tentokrát oslovuje kněze. Upozorňuje na to, že lid je v Božích očích nečistý, protože opomíjí čisté uctívání a zanedbává práci na obnově chrámu. Říká, že pak je nečisté i vše co dělají. Nakonec povzbuzuje lid, že od toho dne, co bude položen základ chrámu, bude udílet požehnání.\n\nPoslední proroctví je proneseno stejného dne jako třetí poselství a je určeno místodržiteli Zorobábelovi. Ageus Zorobábela ujišťuje, že má Boží přízeň a že Bůh zničí sílu okolních národů, kteří brání židům v obnově chrámu.\n\n\n"}
{"id": "78191", "url": "https://cs.wikipedia.org/wiki?curid=78191", "title": "Jiří Mádl", "text": "Jiří Mádl\n\nJiří Mádl (* 23. října 1986 České Budějovice) je český filmový herec, režisér a scenárista. \n\nProslavil se především filmy Snowboarďáci, Konfident, Colette, Gympl, Probudím se včera, Děti noci a filmem Hra. Hrál i v mezinárodních projektech Borgia, Interlude in Prague nebo Berlin Eins.\n\nJako režisér a scenárista debutoval v roce 2014 filmem Pojedeme k Moři, který získal mnohá ocenění po celém světě. Jeho druhým celovečerním počinem je snímek Na Střeše (2019).\n\nJe nejmladším hercem, který kdy dostal ocenění Křišťálový Globus za nejlepší mužský herecký výkon na Mezinárodním Filmovém Festivalu v Karlových Varech.\n\nJe členem Evropské filmové akademie a dramaturgické rady Mezinárodního filmového festivalu pro děti a mládež ve Zlíně.\n\nMádl absolvoval Biskupské gymnázium J. N. Neumanna v Českých Budějovicích v roce 2006 (jeho spolužačkou byla herečka Petra Nesvačilová). Po gymnáziu krátce studoval obor Psychologie na Filozofické fakultě UK.\n\nStudoval obor \"Sociální a masová komunikace\" na Univerzitě Jana Ámose Komenského v Praze, který absolvoval v roce 2009.\n\nV roce 2011 absolvoval kurz scenáristiky na New York Film Academy.\n\nPříležitostně hrál v mládežnických divadlech (s jednou hrou, kterou napsal, vyhrál divadelní soutěž), v Jihočeském divadle. Zahrál si také ve videoklipech \"Je nám teplo\" seskupení S Hudbou Vesmírnou a ve videoklipu \"Astronaut\" kapely Sabrage. \n\nV roce 2017 založil ArteFond, který finančně podporuje umělecky nadané děti z dětských domovů. Spolu s bratrem Janem Mádlem organizují od roku 2009 charitativní fotbalové utkání Fotbalová Exhibice, sdružení Pomáháme sportem, ve svém rodném městě České Budějovice. Je už několik let patronem Dne dětské onkologie v České republice a dlouhodobě podporuje i Centrum Arpida v Českých Budějovicích.\n\nV dubnu 2010 se účastnil společně s Marthou Issovou a Petrem Zelenkou přípravy politicky zaměřeného klipu určeného pro mládež „\"Přemluv bábu a dědu, ať nevolí levici\"\", který zvedl vlnu vášní a stal se tématem polemiky na stránkách mnoha osobních blogů i internetových periodik.\n\nJe jedním ze zakladatelů firmy Hugo Bike, která vyrábí designové elektrické koloběžky. Svůj podíl prodal v roce 2016.\n\nS Tomášem Jindříškem a Radkem Špicarem založil v roce 2018 projekt Evropa v datech.\n\nOd roku 2018 je akcionářem firmy OutdoorTrip.\n\n2004:\n2005:\n2006:\n2007:\n2008:\n2009:\n2011:\n2012:\n2013:\n2014:\n2015:\n2016:\n2017:\n2018:\n\n\n\nPodle portálu Super.cz byla jeho přítelkyní herečka Eva Josefíková.\n\n\n"}
{"id": "78197", "url": "https://cs.wikipedia.org/wiki?curid=78197", "title": "Luminiscence", "text": "Luminiscence\n\nLuminiscence je spontánní (samovolné) záření (obvykle) pevných nebo kapalných látek, které vzniká jako přebytek záření tělesa nad úrovní jeho tepelného záření v dané spektrální oblasti při dané teplotě, přitom toto záření má určitou dobu doznívání, tedy trvá i po skončení budícího účinku. Při luminiscenci vyzařuje těleso přesně definovanou barvu světla, která závisí pouze na materiálu, nikoliv na jeho teplotě jak je tomu u inkandescence.\n\nLze také říci, že luminiscence je děj, při němž záření o kratší vlnové délce (větší frekvenci) vyvolává v látce určitého složení vznik záření o delší vlnové délce (nižší frekvenci) – jakýsi „rudý posuv“.\n\nLuminiscence u zvířat – např. u světlušek nebo medúz – se nazývá bioluminiscence.\n\nLuminiscence vzniká excitací atomu působením jiného záření, elektronů apod., a následným návratem atomu do základního stavu, čímž dojde k vyzáření fotonu. Luminiscenci látky lze tedy pozorovat po jejím ozáření jiným zdrojem záření.\n\nPokud po odstranění zdroje ozařování látky luminiscence vymizí (v řádu nanosekund), hovoříme o fluorescenci. Pokud luminiscence přetrvává i po odstranění zdroje ozařování, jedná se o fosforescenci.\n\nVe zdrojích světla se neuplatňuje jen tepelné záření, ale i děj, který označujeme jako luminiscence. Setkáváme se s ním např. u zářivek, které vyzařují světlo, ale jejich povrch je chladný. Zářivka je tvořena trubicí, v níž probíhá výboj v plynu. Zdrojem světla zářivky však není samotný výboj, jehož ultrafialové záření je pro oko neviditelné. Ultrafialové záření dopadá na vrstvu látky, kterou je pokryta vnitřní plocha trubice, a způsobuje její luminiscenci, tj. látka vyzařuje viditelné záření.\n\nLátky, u nichž nastává luminiscence, se označují jako luminofory. Jsou to převážně pevné látky s příměsmi vytvářejícími tzv. \"luminiscenční centra\" (např. ZnS, CdS s příměsí Ag, Cu, Mg aj.), nebo hlinitan strontnatý obsahující europium a popřípadě i dysprosium\n\nPodle druhu excitace existuje více druhů luminiscence, např.\n\nLuminiscence nalezla široké využití zejména v optoelektronice (luminiscenční diody, stínítka obrazovek apod.), v lékařství (luminiscenční značky, luminiscenční sondy), v chemii (ke kvantitativnímu a kvalitativnímu určení látek).\n\n\n"}
{"id": "78200", "url": "https://cs.wikipedia.org/wiki?curid=78200", "title": "Dobromysl obecná", "text": "Dobromysl obecná\n\nDobromysl obecná (\"Origanum vulgare\") je rostlina z čeledi hluchavkovitých. Využívá se jako koření i jako léčivá bylina.\n\nDobromysl obecná je vytrvalá, přitiskle nebo vlnatě chlupatá bylina vysoká 20 až 90 cm. Lodyha je načervenalá a na průřezu čtyřhranná. Výběžky oddenku často dřevnatějí.\n\nVstřícné listy mají krátký řapík, jsou vejčité a celokrajné nebo nezřetelně vroubkované. Spodní jsou největší, k vrcholu se zmenšují.\n\nKvětenství jsou vidlanovité laty shlukující se v hlávku. Květenství tvoří až 25 květů, které jsou drobné, nachově růžové. Koruna má trojcípý dolní pysk a vykrojený pysk horní. Kalich je trubkovitě zvonkovitý. Kvetou v červenci až září, opylovány jsou hmyzem. Plodem je tvrdka.\n\nCelá rostlina příjemně aromaticky voní díky obsahu aromatických silic.\n\nV Česku roste v křovinách, ve světlých lesích a lesních lemech, na pasekách, na slunných stráních a na mělkých půdách spíše alkalických. Často se pěstuje v zahradách.\n\nPůvodní areál rozšíření byl v oblasti Středomoří, začala se však pěstovat již od antiky a rozšířila se i do ostatních oblastí Evropy, kde postupně zplaněla. Původní je i v Malé Asii, na Kavkaze, Blízkém východě, Íránu, nižších polohách Himálaje, v jižní Číně a na Tchaj-wanu. Zavlečena byla i do severní Ameriky\n\nV ČR se vyskytuje poměrně hojně v teplejších oblastech, maximálně byla nalezena v nadmořské výšce 750 m v Krkonoších.\n\nNať dobromysli se používá zejména jako koření (pod názvem oregano); typickým použitím je kořenění pizzy. Kromě toho je též součástí provensálského koření. Chuť je výrazná, ale odlišná od majoránky. Sbírá se kvetoucí nať, přítomnost plodů je nežádoucí. Jako doplněk stravy bývá ve formě oleje s dávkováním kapátkem, nebo pro přesnější dávkování a užívání ve formě želatinových kapslí.\n\nPoužívá se též v léčitelství pro své aseptické a protizánětlivé účinky, usnadňuje odkašlávání a zvyšuje vyměšování žluči. Droga je silným prostředkem uvolňujícím křečovité stažení hladkého svalstva (spazmolytikum). Používá se i na obklady a osvěžující koupele. V nati obsažené barvivo se dříve používalo k barvení ovčí vlny.\n\nDobromysl je dobrou nektarodárnou rostlinou. Nektarium květu dobromysli vyprodukuje za 24 hodin 1,1 mg nektaru s cukernatostí 76 %. Cukerná hodnota, tedy množství cukru vyprodukovaného v květu za 24 hodin, je 0,83 mg. Pylu poskytuje včelám málo, pylové rousky mají šedivou barvu.\n\nČistý druhový med dobromysli není známý, ale ve Středomoří se dobromysl spolu se saturejkou a mateřídouškou podílí na vzniku hymetského medu a tymiánového medu. Tyto medy jsou výrazně vonné, s jantarovou barvou a příjemnou chutí, a jemně krystalizují.\n\nNať dobromysli obsahuje asi 0,4% silice (hlavně thymol a karvakrol) a asi 8% tříslovin, hořčiny, tanin, těkavý olej, gumopryskyřici, antioxidanty a další látky.\n\nPreferuje slunečné polohy, propustné půdy s obsahem vápníku. Lze ji pěstovat bez zálivky. Množí se semeny, kultivary vegetativně - dělením trsů, ve velkovýrobě řízkováním. Roste rychle, sama se mírně šíří do blízkého okolí, ale není považována za plevel.\n\nDobromysl obecná může být použita v záhonech, ve skalkách nebo suchých zídkách , ale i sadovnické výsadbě ve větších skupinách některých úprav, i blízko cest - listy jsou vonné.\n\n"}
{"id": "78201", "url": "https://cs.wikipedia.org/wiki?curid=78201", "title": "Domenico Tardini", "text": "Domenico Tardini\n\nDomenico kardinál Tardini (29. února 1888, Řím – 30. července 1961, Řím) byl vlivný člen římské kurie a kardinál státní sekretář Vatikánu (1958-1961).\n\nTardini se narodil v Římě v roce 1888 a 20. září 1912 byl vysvěcen na kněze. V roce 1920 se stal jedním z nižších úředníků římské kurie, 16. prosince 1937 pak sekretářem Kongregace pro mimořádné církevní záležitosti. Během druhé světové války tento post hodně souvisel se zahraniční politikou a diplomacií Vatikánu, a byť byl Tardini někdy spíše vykonavatelem a zprostředkovatelem vůle papeže Pia XII. a státního sekretáře kardinála Maglioneho, měl na její tvorbě významný podíl. Z titulu své funkce vedl celou řadu jednání s velvyslanci a vyslanci cizích států a jeho podrobné deníky a poznámky jsou považovány za velmi cenný zdroj informací o politice a záměrech Vatikánu v tomto období.\n\nV roce 1952 jej Pius XII. jmenoval státním podsekretářem pro mimořádné církevní záležitosti, v této pozici úzce spolupracoval se „státním (pod)sekretářem“ Giovannim Batistou Montinim, pozdějším papežem Pavlem VI. (státní podsekretář Montini fakticky vykonával většinu činností příslušících státnímu sekretáři, ale formálně jím jmenován nikdy nebyl a ani nebyl v této době kardinálem. Některé význačné rozhodování spadající obvykle do gesce státního sekretáře navíc vykonával osobně Pius XII., což byl patrně hlavní důvod, proč po smrti Maglioneho nikoho na jeho místo nejmenoval). Od konce roku 1954, kdy byl Montini jmenován arcibiskupem milánským, Tardini de facto vykonával funkci státního sekretáře sám, ovšem formálně se jím stal až 14. prosince 1958, kdy jej jmenoval Jan XXIII. O den později pak byl jmenován kardinálem a 27. prosince titulárním arcibiskupem laodicejským. V době těchto jmenování však již trpěl vážnými zdravotními problémy, pro chatrné zdraví koneckonců údajně odmítl jmenování kardinálem již v roce 1953 (tehdy ovšem ještě papež Pius XII. dodržoval zvyk, že kardinálů nesmí být více než 70, a Tardini nechtěl v jejich sboru zabírat místo). Jelikož Jan XXIII. omezení počtu kardinálů zrušil a na jeho jmenování trval, Tardinimu nezbylo, než je přijmout. Jeho zdraví se rychle zhoršovalo, mimo jiné se negativně projevilo zvýšené pracovní vypětí spojené s přípravou Druhého vatikánského koncilu. Kardinál Tardini zemřel 30. července 1961.\n\n\n"}
{"id": "78204", "url": "https://cs.wikipedia.org/wiki?curid=78204", "title": "Calvinův cyklus", "text": "Calvinův cyklus\n\nCalvinův cyklus je metabolická dráha fixace a redukce oxidu uhličitého probíhající v temnostní fázi fotosyntézy (sekundární děje) za vzniku sacharidů. Bývá nazýván také C-cyklus, protože prvním stabilním meziproduktem je tříuhlíkatý 3-fosfoglycerát.\n\nCO je řadou enzymatických reakcí za spotřeby redukčních ekvivalentů (NADPH) a energie (ATP) ze světelné fáze fotosyntézy vázán na výchozí akceptor ribulóza-1,5-bisfosfát a redukován na tříuhlíkatý sacharid glyceraldehyd-3-fosfát, který je dále přeměněn na složitější sacharidy (cukry) a další organické látky (škrob, bílkoviny, …).\n\nCyklus byl objeven vědci Melvinem Calvinem, Andrewem Bensonem a Jamesem Basshamem. Využitím izotopu uhlíku C jako indikátoru dokázali zmapovat úplnou dráhu, kterou uhlík putuje skrze rostlinu při fotosyntéze - od jeho absorpce z atmosféry (jako CO až po přeměnu na sacharidy a jiné organické sloučeniny. Calvinovi byla v roce 1961 udělena Nobelova cena za výzkumy asimilace oxidu uhličitého v rostlinách.\n\nCyklus lze rozdělit na 3 fáze:\n\nPočty molekul v následujícím popisu jsou uvedené pro jednu úplnou otáčku cyklu.\n\nZe tří molekul ribulosy-5-fosfátu (Rbu-5-P) se za pomoci fosforibulosa-kinasy a 3 ATP vytvoří 3 molekuly ribulosa-1,5-bisfosfátu (Rbu-1,5-P), který je substrátem. 3 molekuly Rbu-1,5-P reagují se 3 molekulami CO za vzniku 6 molekul 3-fosfoglycerátu (3-P-Gri). Karboxylace je katalyzována enzymem ribulosabisfosfát-karboxylasa/oxygenasa (RuBisCO). Enzym 3-fosfoglycerát-kinasa za spotřeby 6 ATP přemění 6 molekul 3-P-Gri na 6 molekul 1,3-bisfosfoglycerátu (1,3-P-Gri).\n\nKarboxylace pomocí enzymu RuBisCO probíhá přes řadu meziproduktů. Z C uhlíku ribulosa-1,5-bisfosfátu se odejme proton a vzniká endiolát, který nukleofilně reaguje s CO. Na vzniklou β-oxokyselinu se rychle aduje na uhlík C voda. Vzniklý adiční produkt se štěpí na 2 molekuly 3-fosfoglycerátu.\n\n6 molekul 1,3-P-Gri se pomocí 6 NADPH a enzymu glyceraldehyd-3-fosfát-dehydrogenasy zredukuje na 6 molekul glyceraldehyd-3-fosfátu (Gri-3-P). 5 ze 6 molekul pokračuje v cyklu dále, 1 molekula je produktem fotosyntézy, ze kterého se poté syntetizují další látky (sacharidy, škrob, bílkoviny, …).\n\nZ 5 molekul Gri-3-P se musí vytvořit 3 molekuly Rbu-5-P. Pozoruhodná řada reakcí je podobná pentosové dráze. Reakce probíhají bez spotřeby další energie (ATP) nebo redukčních ekvivalentů (NADPH). Regeneraci můžeme rozdělit na 4 skupiny reakcí (v závorce jsou použité enzymy):\n\nZ dvou molekul Gri-3-P se pomocí enzymu triosafosfát-isomerasa vytvoří 2 molekuly dihydroxyacetonfosfátu (→C'). Výslednými pětiuhlíkatými látkami jsou 2 molekuly xylulosa-5-fosfátu (→C'), která se na Rbu-5-P převede enzymem fosfopentosa-epimerasa, a 1 molekula ribosa-5-fosfátu (→C), který se izomeruje ribosafosfát-isomerasou.\n\nRostliny, které fotosyntetizují pomocí Calvinova cyklu, se nazývají C-rostliny. Patří mezi ně většina kulturních rostlin (např. obilniny (mimo kukuřice), řepa, slunečnice, …).\nC-rostliny, vznikající během Mezozoika a Paleozoika, předcházely C-rostlinám a stále představují 95 % zemské rostlinné biomasy.\n\nRostliny, které žijí pouze z C fixace, mívají úspěch v místech se středními teplotami a slunečním zářením, kde je ve vzduchu přes 200 ppm oxidu uhličitého a hodně podzemní vody.\nJejich nevýhodou, že více než 50 % vyrobených produktů souběžně spotřebovávají – zoxidují při tzv. fotorespiraci – a vytvářejí tedy méně zásobních látek. \n\nC mohou žít v místech, kde mají nedostatek oxidu uhličitého, protože disponují mechanismem pro koncentrovaní CO (Hatch-Slackův cyklus).\n\nZajímavou adaptaci mají sukulentní rostliny (tzv. CAM-rostliny). Jejich průduchy musí být přes den uzavřeny. CO je přijímán jen v noci a vázán do kyseliny jablečné. Z ní je podle potřeby uvolňován pro Calvinův cyklus. Toto přizpůsobení se nazývá CAM cyklus (je úpravou Hatch-Slackova cyklu).\n\nUžití izotopově značeného CO u rostlin C vykazuje vyšší vyčerpání uhlíku C než u rostlin C.\n\n"}
{"id": "78211", "url": "https://cs.wikipedia.org/wiki?curid=78211", "title": "Out of Time", "text": "Out of Time\n\nOut of Time je album kapely R.E.M. vydané v roce 1991, díky němuž získala kapela celosvětovou slávu. Také díky největšímu hitu alba, písni \"Losing My Religion\", se \"Out of Time\", jako první album R.E.M., umístilo na prvním místě jak britského tak i amerického žebříčku. Ironií ovšem je, že i přes obrovský komerční úspěch se kapela rozhodla nekoncertovat na podporu prodeje alba a ke stejnému kroku přistoupila i při vydání následujícího alba, \"Automatic for the People\".\n\nJedním z největších hitů alba \"Out of Time\" byla píseň \"Shiny Happy People\", kde se jako host objevila Kate Pierson z kapely The B-52's. Kapela se této písně, i přes její velkou popularitu, zřekla a nikdy ji nehraje na koncertech, ani ji nezařadila na výběrové album \"\". Dalším hostem na albu je rapper KRS-One, který vystoupil v písni \"Radio Song\". Baskytarista Mike Mills zpívá písně \"Near Wild Heaven\" a \"Texarkana\".\n\n\"Out of Time\" se brzy po vydání stalo nejprodávanějším albem R.E.M., když bylo celosvětově prodáno asi 13 milionů kopií. Větší úspěch zaznamenali R.E.M. jen s následujícím albem, Automatic for the People, kterého se prodalo 18 milionů kopií. V roce 1992 vyhrálo \"Out of Time\" Grammy v kategorii „nejlepší alternativní album“.\n\nV roce 1998 vyhlásili čtenáři hudebního časopisu Q album \"Out of Time\" 38. nejlepším albem všech dob a v žebříčku z roku 2005 se album posunulo dopředu na 37. místo. Časopis Rolling Stone jej vyznamenal 68. místem v seznamu nejlepších alb devadesátých let.\n\nV roce 2005 vydali Warner Bros. Records dvoudiskovou edici alba \"Out of Time\" obsahující CD, DVD-Audio disk se zvukem ve formátu 5.1 a částečně rozšířený původní booklet.\n\nAutory jsou Bill Berry, Peter Buck, Mike Mills a Michael Stipe.\nAlbum\n\nSingly\n"}
{"id": "78212", "url": "https://cs.wikipedia.org/wiki?curid=78212", "title": "RER A", "text": "RER A\n\nRER A je jedna ze současných pěti tras příměstské železnice RER v Paříži. Je nejstarší, první její úsek pochází z roku 1977 a je označena červenou barvou. Vede východo-západním směrem. S více než miliónem cestujících denně je jednou z nejvytíženějších příměstských linek na světě.\n\nRER A spojuje města Saint-Germain-en-Laye, Nanterre, Vincennes a Boissy-Saint-Léger s centrem Paříže a mnoha jejími důležitými dopravními uzly (například La Défense, Gare de Lyon, Châtelet – Les Halles, Nation). Je dlouhá 108,5 km a na několika místech se větví. Díky tomu tak na jedné trase je provozováno pět linek (označovány jsou A1-A5). Stanic se zde nachází 46, z toho třináct je podzemních, průměrný mezistaniční úsek pak dosahuje délky 2 411 m. Po svém zprovoznění v roce 1977 (některé úseky dnešní trasy však již v provozu byly, jen ne jako \"RER\") byla označena jako nejvytíženější trať městské dopravy na světě, toto však zpochybnilo japonské ministerstvo dopravy, tvrdící že linka JR Chuo Line v Tokiu je vytížená dvakrát tolik. Ročně přepraví RER A 272 800 000 cestujících.\n\n\n"}
{"id": "78214", "url": "https://cs.wikipedia.org/wiki?curid=78214", "title": "Texty pyramid", "text": "Texty pyramid\n\nTexty pyramid je moderní název užívaný v egyptologii pro rozsáhlý soubor náboženských textů zapsaných původně na  stěnách vnitřních komor několika pyramid staroegyptských králů a královen v období 5., 6. a 8. dynastie. Má se za to, že v době zápisu byly již velmi staré. Přestože nejde o jednotný soubor a jednotlivé exempláře mají povahu samostatně uspořádaného výběru z většího množství textů (tím značně připomínají pozdější Egyptskou knihu mrtvých), jsou pro svůj identický charakter badateli správně pokládány za varianty specifického literárního útvaru, o jehož podobě si lze udělat obrázek kompilací variant. Texty byly napsány pro zemřelého panovníka a měly mu pomoci dostat se do říše mrtvých. Objev prvních textů učinil G. Maspero roku 1880 v pyramidě Pepiho I. (2332-2283). Do té doby se předpokládalo, že ve všech pyramidách nejsou žádné písemné památky.\n\nTexty pyramid jsou nejstarší dochované zádušní texty. Jedná se o sbírky zaříkadel nebo výroků, které doprovázejí pohřeb a popis rituálů. Cílem těchto textů bylo zabezpečit králi posmrtný život co by boha. Typově je lze rozdělit na tři základní skupiny: rituální formule sloužící při mumifikaci, magické formule pomáhající při cestě do podsvětí a posledním typem jsou formule k uctění bohů. Tyto texty odpovídají tehdejším náboženským představám, je z nich patrná představa, že napsané slovo má magickou moc.\n\nPrvní pyramidou ve které lze najít nějaké texty je Venisova pyramida, která vznikla kolem roku 2350 př. n. l. a patřila poslednímu králi V. dynastie. Zvyk psát na vnitřní stěny pyramid si podrželi všichni panovníci VI. dynastie. Texty pyramid tak lze najít ještě v pyramidách králů Tetiho, Pepiho I., Merenréa, Pepiho II.. S posledními texty se v době Staré říše setkáváme v pyramidě krále jménem Aba (2160), který byl posledním králem osmé dynastie.\n\nOd Střední říše se začínají objevovat na vnitřních stěnách hrobek hodnostářů a rakví (texty rakví).\n\nTexty pyramid, byť ve značně zredukované podobě, se znovu objevují v Pozdní době. Čeští vědci na ně například narazili v hrobce Vedžahorresneta v Abúsíru. Vedžahorresnet sice nebyl králem, ale stal se satrapou perského krále Kambýse II., takže jejich výskyt ani v tomto případě nevybočuje z rámce jejich užívání ve Staré říši.\n\nTexty pyramid jsou napsány v hieroglyfech a archaický jazyk některých partií ukazuje na to, že již v době zápisů to byla starobylá zaříkadla. Orientace v těchto textech je velice složitá a vyžaduje rozsáhlé znalosti egyptského náboženství, protože je v nich celá řada narážek na tehdejší mýty. Velmi častá jsou z dnešního pohledu těžko pochopitelná přirovnání, zkratky a symboly. Jejich jednotlivé překlady se radikálně liší. Někdy jsou i znehodnocované tím, že pokud překladatel některé pasáži nerozuměl, tak ji prostě vynechal. V Textech pyramid nesměly být použité hieroglyfy, jejichž předlohy by mohly jakkoli krále poškozovat nebo ohrožovat (např. se věřilo, že ryby přinášejí smůlu, a tak jejich znak byl deformován nebo vynechán).\n\nNěkteré texty se opakují v jednotlivých pyramidách, jiné známe pouze v jednom exempláři, v žádné pyramidě není kompletní sbírka všech textů. Texty pyramid naznačují víru Egypťanů v to, že se král připojuje k cirkumpolárním hvězdám na severní obloze - „věčným hvězdám“, které při svém celodenním pohybu nikdy nezapadají pod obzor. Tímto způsobem královské pohřební texty staví krále na úroveň Usíra, slunce a hvězd. Texty také obsahují chvalozpěvy na bohy, dlouhý seznam obětin jídla, nápojů a oblečení. Vydavateli jsou dělené do 759 řečí (Utterances, Sprüche) a 2291 paragrafu.\n\nTexty zdůrazňují kult boha slunce, což je pravděpodobným důkazem toho, že texty složili kněží z Heliopole.\n\nTexty pyramid: Kapitola 264\nOchranný kanál je otevřen, klikatá\nvodní cesta je zatopena, rákosová\npole jsou naplněna vodou; aby král\nmohl být převezen k východní\nstraně oblohy, k místu, kde ho\nbohové přetvoří, kde se znovu\nnarodí nový a mladý.\n\nV současné době jsou již všechny Texty pyramid přeloženy s výjimkou nově objevených zlomků (ačkoli zdaleka ne všechny věci jsou uspokojivě vysvětleny) do živých jazyků. První výbor vydal v roce 1884 G. Maspero. Dosud chybí práce, která by všechny souborně představila z hlediska dnešního poznání. Dosud nepřekonaná, ale přesto nutně zastaralá práce o Textech pyramid je \"Die Altägyptischen Pyramidtexte\" od Kurta Setha. Obsahuje nejen jeho překlad do němčiny, ale především reprodukci v hieroglyfech.\n\n\n"}
{"id": "78216", "url": "https://cs.wikipedia.org/wiki?curid=78216", "title": "Texty rakví", "text": "Texty rakví\n\nTexty rakví je novodobé označení textů vzniklých ve starověkém Egyptě k náboženským účelům, napsaných na vnitřních stěnách rakví kurzívními hieroglyfy.\nTyto texty vznikly v období 11. – 17. dynastie (přibližně se jedná o rozmezí let mezi 2070 a 1580 př. n. l.). To znamená, že spadají do období Střední říše a do následného období zmatků. Za svůj název vděčí tomu, že většina jich byla nalezena na vnitřních stěnách rakví či stěnách hrobek. Výjimečně lze tyto texty nalézt i psané na papyrech.\nLze říci, že navazují na Texty pyramid, ale na rozdíl od nich již nejsou určeny pouze králům, ale vyskytují se ve skalních hrobech vysokých úředníků. Jejich cílem bylo usnadnit přechod do posmrtného života.\nEgyptologové shromáždili tisíc sto osmdesát pět Textů rakví, které zpravidla vycházejí z Textů pyramid a jsou rozšířeny o další, pro tehdejšího člověka, důležitými dodatky. Jejich součástí je podrobný průvodce posmrtným životem, známým jako Kniha dvou cest, která byla namalovaná na dně dřevěných rakví. Aby bylo majiteli rakve umožněno cestování ve sluneční bárce boha slunce, musel být schopen odříkávat správná zaříkadla a stručně vyjádřit teologii boha slunce Re. Tato kniha má pravděpodobně úzkou souvislost s mnohem pozdějším Fajjúmským papyrem. Zařazení této samostatné knihy jako integrální částí Textů rakví je pravděpodobně chybné, neboť jak v rámci předchozích Textů pyramid, tak pozdější Egyptské knihy mrtvých byla užívána samostatná díla. Například 168. kapitola Egyptské knihy mrtvých vlastně neexistuje, protože jde o samostatný spis s názvem Říkadlo o dvanácti jeskyních.\n\nExistují dvě verze Knihy dvou cest, obě byly pravděpodobně sepsané v Hermopoli Magně. Zahrnují odkazy na nekrálovské zesnulé a obsahují mapu onoho světa, na níž je sídlo boha moudrosti Thovta totožné s místem Maat (pravda/řád). Znalost zaříkadel a vlastnictví mapy, znamenalo, že se mrtvý může stát ach aper „vybaveným duchem“. Mapa také ukazovala sídlo Usira a pole Hetep, kde mohli mrtví stále sloužit Usirovi. Největší část mapy zabírá stezka, po které putoval bůh slunce. Texty rakví popisují cestu slunečního boha, která je obklíčena démony.\n\nJe patrně chybné, že Texty rakví jsou chápané jako samostatný soubor textů a Egyptská kniha mrtvých jako další samostatný soubor. Oba se totiž prolínají a mnoho kapitol Egyptské knihy mrtvých je nedílnými složkami Textů rakví. Naopak jiné částí jsou známé jen v rámci jednoho ze souborů. To však není překvapivé. O tom, že tvoří jediný celek více než výmluvně svědčí 94. říkadlo Textů rakví, které má podtitul (nebo písařskou poznámku) „Další svitek z knihy Kapitol o vycházení z hmotného světa do Bezbřehé záře (původní název Egyptské knihy mrtvých).\n\nČesky tento soubor textů dosud nevyšel. K dispozici jsou jen ukázky, které představil František Lexa, pasáže, které Jaromír Kozák zařadil do rekonstrukce Egyptské knihy mrtvých a informace z pera Zbyňka Žáby.\n\n\n"}
{"id": "78218", "url": "https://cs.wikipedia.org/wiki?curid=78218", "title": "Kniha mrtvých", "text": "Kniha mrtvých\n\nKniha mrtvých je umělé označení pro literární, případně obrazovou historii které popisují putování duše záhrobím. Název je původně spjat s \"Egyptskou knihou mrtvých\", neboť je odvozen od toho jak jí nazývali arabští vykradači hrobů – \"Kniha mrtvého muže\". Ti jí přirozeně nedokázali přečíst, ale upoutávala svým mnohdy skvostným provedením. Přehlédli též skutečnost, že tyto svitky byly dávány mužům i ženám. Z hlediska ostatních knih mrtvých je označení Egyptské knihy mrtvých zavádějící, neboť v egyptském duchovním písemnictví existuje celá série různých spisů, které by bylo možné tak označit. Vhodnější by byl jiný umělý název z 19. století - Pohřební rituál.\nKdyž W. Y. Evans-Wentz zjistil, že Tibeťané mají analogický spis, začalo se mluvit i o \"Tibetské knize mrtvých\".\nV roce 1872 vyšel německy pod názvem \"Mohamedánská eschatologie\" arabský text, který se od té doby stal známý jako Islámská kniha mrtvých.\nNěkterá díla obsahují pasáže, která splňují podmínky knihy mrtvých. Příkladem může být Epos o Gilgamešovi.\nDalší průzkum ukázal, že analogických textů existuje mnohem více v celé řadě kultur. Mnohé nebyly dosud rozpoznané, takže následující přehled nebude vyčerpávající. Vedle konvenčního názvu uvádí i původní název díla. Konvenční název je vytvářen souslovím označení země původu + kniha mrtvých. Ne vždy je však toto přesné a ne vždy je možné tento název dodržet.\n\nKonec druhého přechodného období znamenal pokračující demokratizaci posmrtného života, v té době se objevila sbírka téměř 200 zaklínadel. Tato sbírka je dnes známa jako Kniha mrtvých, ale starověcí Egypťané ji znali pod názvem \"Formule pro vycházení ze dne\". Tyto pohřební texty začaly provázet v hrobkách více lidí než Texty pyramid (pouze výsada faraonů) nebo Texty rakví, protože byly dostupné komukoliv, kdo si mohl dovolit získat jejich opis. Texty byly vlastně edistovanou a doplněnou verzí Textu rakví, které se ukládaly do hrobů zámožných lidí až do Řecko-Římského období.\n\nAčkoliv celkem zahrnovaly 200 zaříkadel, obsahovala jich každá hrobka pouze tolik, kolik zemřelý nebo rodina chtěli (či si mohli dovolit) získat. Texty byly objeveny převážně napsané na papyrových svitcích, ačkoliv určitá zaříkadla byla zaznamenána také na rakvích, amuletech, na zdech hrobek, na soškách a na různých sochách.\n\nPapyrové svitky bývaly často umístěny v rakvi vedle těla, nebo mohly být zabaleny v obinadlech mumie. Někdy se také vkládaly do dutých sošek Ptah-Sokar-Usira, sošky byly potom uloženy v hrobce společně s další pohřební výbavou. Tyto pohřební texty byly obvykle psány v hieroglyfech, ale zachovaly se také Knihy mrtvých v kurzívním, hieraktickém a démotickém písmu. Texty byly obvykle doprovázeny jasně barevnými ilustracemi nebo vinětami- od znázorněných amuletů vložených do obinadel mumie až po detailní scény posmrtného života.\n\nKnihy mrtvých představují rozsáhlou literaturu, která je podporována ještě zprávami (zejména starými, a proto nezkreslenými) o přirozené klinické smrti. Ze zkušeností tohoto druhu vycházejí a popisují buď zobecněné putování duše, nebo konkrétní případ. První pokusy o srovnání Egyptské a Tibetské knihy mrtvých spadají do 70. let minulého století. Tehdy byly neúspěšné kvůli nevyhovujícím překladům. Jejich srovnáváním a výzkumem a publikací se dnes soustavně zabývá Jaromír Kozák.\n\nKnihy mrtvých budí značnou pozornost u veřejnosti. Toho se snaží využít někteří nesvědomití jedinci a objevují se spisy, které si nárokují tento název, ale jsou moderními pracemi a nesplňují základní podmínku, aby byly popisy záhrobí, či průvodci duše na cestě záhrobím.\nO knihy mrtvých se zajímá religionistika, ale nejvíce spjaté jsou s transpersonální psychologií.\n\nI když užívání umělého pojmu kniha mrtvých může někdy působit až násilným dojmem, je to velice užitečná pomůcka, která ponouká, aby byly jednotlivé spisy v této kategorii mezi sebou srovnány.\n\n\n"}
{"id": "78219", "url": "https://cs.wikipedia.org/wiki?curid=78219", "title": "Karma", "text": "Karma\n\nKarma odkazuje na:\n\n\n"}
{"id": "78221", "url": "https://cs.wikipedia.org/wiki?curid=78221", "title": "HIM", "text": "HIM\n\nHIM (\"His infernal majesty\") je finská „lovemetalová“ skupina. V současné době ji tvoří 5 členů:\n\n\nJe specifický hudební styl HIM. Novináři v počátcích nevěděli, jak styl HIM označit. Postupně proto vymysleli název stylu \"lovemetal\", který vznikl dříve, než tak pojmenovali své 4. album. Teprve vydáním alba s tímto názvem žánr začal být považován za oficiální. Je odvozen od toho, že HIM zpívají o lásce a smrti a hrají tvrdou hudbu. Zároveň tím vyjadřují rozpory, jež mají nejen ve své hudbě a textech. Tímto stylem se v současné době neoznačují už pouze HIM, ale HIM tento žánr v podstatě pojmenovali.\n\nJe to logo skupiny, které vymyslel Ville Valo údajně v den svých 20. narozenin, tedy 22.11.1996. V případě heartagramu se jedná o spojeni pentagramu a srdce (oblíbeného Villeho znaku), o novodobý jing-jang, jak Ville rád říká, má to znázorňovat lásku a smrt, spojení dobra a zla. Ale také styl hudby HIM – lovemetal.\n\nHeartagram jako znak v současné době nepoužívají pouze HIM, ale také Bam Margera ve svých show Jackass a Viva La Bam. Bam je obdivovatelem HIM a Ville Vala a také jeho přítel, režíroval 4 videoklipy HIM a dostal od skupiny povolení používat jejich znak. Mnozí fans to považují za zneužití heartagramu ve prospěch Bama.\n\nExistuje též společnost OY HEARTAGRAM LTD., která drží patronát nad HIM a věcmi s nimi spojenými.\n\nVille Hermanni Valo se narodil ve Finsku, do hudebně založené rodiny. Ville na své dětství vzpomíná rád a říká, že už odmala měl rád hudbu.\n\nUž na škole se seznámil s Lindem a s Migém. \n\nSamotné HIM založili už v roce 1991, když se při poslechu Black Sabbath rozhodli, že budou dělat stejně dobrou hudbu. Ve skupině Valo zpíval, Mige hrál na basu a Linde na kytaru.\n\nPo návratu Migeho z vojny v roce 1993 založili \"His infernal Majesty\" (zvolili toto jméno, protože se jim zdálo dostatečně temné). Jejich styl by se dal v počátcích označit jako gothic rock/alternative metal. Měli rádi Kiss, Iron Maiden, Black Sabbath, finský pop, Elvise Presleyho a další. Nakonec vzniklo demo 666 Ways to Love, na kterém byly 4 písničky a se kterým se His Infernal Majesty snažili prorazit. Měli hodně koncertů po celém Finsku, hlavně v malých klubech. Jejich první pořádný koncert proběhl v Semifinal Clubu v Helsinkách.\n\nV roce 1996 poslala skupina demo na pobočku BMG a tam je zaujal cover písničky Wicked Game od Chrise Isaaka. Podepsali proto s His Infernal Majesty smlouvu na nahrání desky a kapela tak vydala své první album - Greatests Lovesongs vol. 666. Tehdejší sestava skupiny byla Ville Hermanni Valo - zpěv, Mikko Henrik Julius Paananen (Migé) - basa, Mikko Viljami Lindström (Linde)- el.kytara, Juhana “Pätkä” Rantala – bubny a klávesák Antto Einari Melasniemi. V době EP s nimi byl ještě i druhý kytarista s přezdívkou Oki, který ale velmi brzy odešel. Na albu GLV 666 je 66 písniček (ovšem to je jen na efekt, jinak je tam songů jen 10 - pokud se počítá i č.66, na kterém je instrumentálka). Ten zbytek je tzv. vata - 15-20sec. Nahrávky ticha). Na albu byly dva covery - Wicked Game a Don't fear the Reaper. První byl kritiky velmi dobře přijat, píseň se začala hrát v rádiích a lidi si ji oblíbili. HIM měli konečně více koncertů po Finsku, jezdili i na větší festivaly a dokonce na několik koncertů do zahraničí. Pravý boom však měl teprve přijít.\n\nNež HIM skutečně prorazili, změnili si jméno. Původní His Infernal Majesty zkrátili na nám již známé HIM. Dále po vydání alb HIM opustili původní bubeník a klávesák. Do skupiny tak v roce 1998 přišel nový klávesák Jussi-Mikko “Juska Zoltan” Salminen (do HIM přišel ze skupiny Mary-Ann, která hrála street rock a později se stylově proměnila a změnila název na To/Die/For). Na počátku roku 1999 do skupiny přišel Mika “Kaasu” Karppinen. Původní členové byli s HIM i nadále v kontaktu – Melasniemi jim dokonce dělal na turné kuchaře. Rantala později v hudebním světe pokračoval ve skupině Spiha.\n\nV roce 1997 kapela vydala své první album - \"Greatest Lovesongs Vol. 666\". Tehdejší sestava skupiny byla Ville Hermanni Valo - zpěv, Mikko Henrik Julius Paananen (Migé) - basa, Mikko Viljami Lindström (Linde)- el.kytara a klávesák s bubeníkem, jejichž jména podle jejich přání upadla v zapomnění - po tomto albu totiž HIM opustili, protože se chtěli více věnovat studiu a svým rodinám.\nJe na něm 66 písniček (ovšem to je jen na efekt, ve skutečnosti je tam songů jen 10 - pokud počítáme i č.66, na kterém je instrumentálka. Ten zbytek je tzv. vata - 15-20sec. Nahrávky ticha). Na albu byly hned 2 covery - Wicked Game a Don't fear the Reaper. Ten první byl kritiky velmi dobře přijat, píseň se začala hrát v rádiích a lidi ji měli rádi. HIM měli konečně více koncertů po Finsku, jezdili i na větší festivaly a dokonce na několik koncertů do zahraničí. Pravý boom však měl teprve přijít.\n\nV roce 1999 vydali album Razorblade Romance, které nahrávali ve Walesu. Album produkoval John Fryer (mimo jiné i Depeche Mode a NIN) a album se brzy po vydání ocitlo na špičkách žebříčků – např. ve Finsku a v Německu. Velký úspěch skupině přinesla hlavně písnička Join me. Song Join me si dokonce vybrali producenti filmu 13 patro jako titulní písničku k filmu v evropské verzi (v americké to byli Cardigans se songem Erase/rewind). Z Join me se stal okamžitě hit, který obsazoval první místa hitparád a tehdy začal mediální hon na HIM. Počal se kolotoč rozhovorů, focení plakátů, natáčení nejrůznějších show, výhry cen pro objevy roku a rockové hvězdy roku, ceny všech možných časopisů a serverů, koncerty po celé Evropě. Z alba vyšlo dalších pár hitů jako Poison Girl, Right here in my Arms nebo Gone with the Sin. Skupina byla nabitá elánem a nadšená z úspěchu, a tak všechno ochotně absolvovala. V té době taky používali své umělecké pseudonymy – Valo, Mige Amour, Linde Lazer, Zoltan Pluto a Gas Lipstick. HIM tehdy přijeli také poprvé k nám do České republiky - 6. dubna. 2000.\n\nToto závratné tempo života korunovali v roce 2001 novým albem. Jmenovalo se Deep shadows & Brilliant highlights. A celá historie se opakuje - HIM vyráží na obrovské turné k propagaci alba, chodí dávat rozhovory a objíždí s ním celou Evropu, album má dobré umístění a hned po vydání je na špicích hitparád ve Finsku, Německu, Švýcarsku a Rakousku.. V rámci propagace se zastavují i 12.12.2001 v Praze. Fanoušci už zde mohou na skupině vidět velikou únavu, která se projevuje i na náboji koncertu. Skupina nekomunikuje a vše je takové nemastné neslané. HIM na tom nejsou dobře ani zdravotně, ani psychicky a počátkem roku 2002 vyhlašují roční pauzu, která pramení z jejich vnitřní krize. Tato situace se s HIM táhla už od dob nahrávání alba, kde museli s BMG bojovat téměř o vše. Cokoliv HIM nebo finská pobočka navrhla, to se britské pobočce nelíbilo a chtěla mít vše pod svým palcem. Ať už se jednalo o producenta, kterého měl HIM původně dělat T.T. Oksala (ten produkoval demo DS&BH), ale Briti prosadili Kevina Shirleyho (např. Aerosmith, IM ci Bon Jovi), či o fotky – ty HIM nafotili prvně ve Finsku, ale britské straně se nelíbily (prý se na ně ale ani nepodívali), a tak se jelo fotit znova, do Anglie. Příznivci HIM vyčitali \"vyměklost\" nového alba, které je opravdu mezi alby HIM nejvíce popové, a mnozí staří fanoušci HIM tehdy opouštějí. V HIM také došlo na přelomu let 2000/2001 k další personální výměně. Zoltan Pluto tehdy odehrál poslední koncerty s HIM a poté jej nahradil Janne “Emerson Burton” Puurtinen.\n\nBěhem pauzy se HIM věnují jen málo médiím, ale opravdu nejvíc sobě - jezdí na dovolené a udělají si i výlet do Mexika, skládají nové písně a plánují další album. V Americe tou dobou probíhá boj o jejich jméno. HIM by tam rádi užívali právě jména HIM, ale to tam už má jistá post-rocková skupina a nechce se jej vzdát. HIM jsou tak na krátkou dobu nuceni užívat jména HER. Nakonec za tučné odstupné post-rocková skupina ustupuje a HIM z Finska mohou i v Americe působit jako HIM. Další album – Love Metal - vychází v dubnu 2003 a je zase trochu tvrdší a dostojí stylu, který HIM zavedli a pro který se těžko nachází oficiální jméno - dá se mu říkat gothic rock nebo právě lovemetal a je spojením drsných melodií s romantikou. Na albu se odrazí lepší atmosféra při jeho tvorbě a také producentská práce HIM již známého Hiiliho Hiilesmaa, který HIM s produkci pomáhal v rodném Finsku. Album je opět podporováno médii a koncerty a HIM tak navštíví i ČR a to 27. 6 . 2003 na festivale Masters of Rock ve Vizovicích. Videoklipy k tomuto albu pro HIM už točí výhradně Bam Margera (kromě songu Funeral of Hearts), který se spřátelil s Ville Valem a můžete ho znát např. z pořadu JackAss. Fanouškům se sice klipy nelíbí, protože jsou moc americké, ale na druhou stranu pro Českou republiku je zde plus v tom, že HIM točí klip k songu The Sacrament v Ploskovicích u Prahy (točila se tam i pohádka o Večernici). Jinak ale už lze sledovat snaha HIM prorazit i v Americe.\n\nV roce 2004 HIM vydávají best of album - 1996 - 2004 The best of album And love said no… K tomuto albu proběhne během jara ´04 koncertní šňůra po Evropě a následuje Amerika, kterou se HIM snaží dobýt. Po výběrové desce následuje ještě vydání DVD – Love Metal Archieves vol.1 na jaře a HIM tím ukončí svou spolupráci s BMG a přecházejí k Sire Records.\n\nPod hlavičkou Sire records už vydávají své páté album Dark Light, které vychází 26.9.2005 a prorazí s ním i v Americe – umístí se na 18.miste Top200 Billboard (již v té době je to nejlepší umístění finské skupiny v Americe, jaké kdy bylo). Song Wings of Butterfly se umístil na předních místech po celém světě – např. I v Británii a Německu. V té době HIM slaví i další úspěchy – např. Ve Finsku se hledalo 5 nejlepších písní tisíciletí a Join me in Death se umístilo na prvním místě.\n\nV roce 2006 bylo album Dark Light oceněno jako rockové album roku na finských cenách Emma Gaala a Wings of Butterfly se stalo písní roku. Bluegrassová skupina Jussi Syren & The Groundbreakers HIM vzdala čest tím, že vydali album písní HIM přepracovaných právě do bluegrass stylu. Velkým úspěchem však byla především zlatá deska za prodej Dark Light v Americe. První zlatá deska, která do Finska přišla z USA. To už HIM zapsalo navždy do historie hudebního průmyslu Finska! HIM vydávají na přelomu let 2006 a 2007 dvě shrnujici alba Uneasy Listening vol.1 a vol.2, kde jsou umístěny jejich největší hity v neobvyklých verzích (různé remixy apod.). A začínají plánovat další album...takové, které by Ameriku mělo dobýt už definitivně.\n\nVýsledek – album Venus Doom – vyšel v září 2007 (ačkoliv původně mělo vyjít již v srpnu, ale HIM se chtěli propagaci věnovat pořádně, a tak vydání přeložili z důvodu účasti na letním pojízdném festivalu s MCR, Placebo a Linkin Park – Project Revolution!) a je velmi temný a drsný – však jeho jméno má symbolizovat kombinaci života a smrti. Smrt Venuše – smrt lásky. Jistě na tom má svůj nemalý podíl i to, že hlavní autor hudby a textu – Ville Valo – měl koncem roku 2006, kdy texty psal zrovna nelehké životní období, kdy se rozešel se snoubenkou, umírají mu přátelé a sám se potýká s alkoholismem – při psaní textu v Laponsku prý vypil čtyři láhve vodky denně (tento poslední problém prý vyřešil – snad definitivně – v květnu na americké klinice Promises, kde absolvoval protialkoholní léčení). V létě už ale o tvrdosti alba Valo mluvil s lehkostí v hlase a humorně sdělil, že při tvoření pouze objali toho metalového muže v nich (“tedy Gase”) a říkal, že o tom je život – jdete z krize do krize, pořád je něco – je špatné umístění alba, pak je špatnej obal...a tak dále.\n\nJako obal Venus Doom je použit obraz od Harouniho, který Ville objevil v jedné galerii v New Orleans. Zadní stranu alba pak zdobí obraz finského umělce Kalerva Palsa. Singlem se stala píseň Kiss of Dawn a opět má úspěch – v Americe se umístil hned po vydání na 12.místě Top200 Billboard, což je hodně dobrá změna oproti Wings of Butterfly. Poté, co HIM absolvovali letní festivaly a předskakovali Metallice v Severní Evropě a Británii, se vydali na turné k propagaci vlastního alba, které začalo na podzim 2007 v USA a na jaře 2008 pokračovalo po Evropě. HIM tentokrát už nevynechali ani Českou republiku, a tak jsme se na ně mohli 12.3.2008 v pražské Lucerně podívat naživo.A kdo na koncert náhodou nedorazil, může se stejným tracklistem jako v Praze pokochat na v květnu vydaném DVD s názvem Digital Versatile Doom, které nese záznam koncertu natočeného v listopadu roku 2007 v Los Angeles.\n\n\nPrvní demo album skupiny, které vzniklo v roce 1992 a pojmenováno bylo podle knihy o okultismu. Jediná kopie je uložena ve Villeho laptopu a vydání alba nebylo nikdy plánováno. Písně \"Don't Fear) The Reaper\" a \"The Heartless\" byly později vydány v rámci alba \"Greatest Lovesongs Vol. 666\" a skladba \"Sleepwalking Past Hope\" vyšla v albu \"Venus Doom\".\n\n\nDruhé demo album skupiny, vzniklo v roce 1995.\n\n\nEP vydáno v roce 1996, a to pouze ve Finsku v počtu 1000 kopií. Žena zobrazená na obalu alba je Villeho matka.\n\n\n\n\n\n\nDebutové album kapely HIM, na jehož přebalu je fotografie do půli těla svlečeného Ville Vala. Producentem se stal Hiili Hiilesmaa, který byl také producentem jejich EP 666 Ways to Love: Prologue. Stejně jako toto EP bylo album natočeno v Finnvoxu, MD a Peacemakers v Helsinkách a vydáno pod záštitou BMG. V písních For you a (Don´t Fear) The Reaper pěvecky hostovaly kamarádky kapely Sanna-June Hyde a Asta Hannula. Speciální edice tohoto alba se lišily pouze v pořadí písniček a na německou verzi byla z EP dodána bonusová píseň Stigmata Diaboli. V závislosti na třech 666 v názvu má album přesně 66 min a 6 s a obsahuje 66 písní, z nichž 56 je prázdný prostor na albu trvající pokaždé pouhých pár sekund. Poslední píseň je nazývána jako Hidden Track a je to stejný závěr, kterým končí píseň The Heartless na EP. Krom coveru Chris Isaaka Wicked game a Blue Öyster Cultu (Don't Fear) The Reaper jsou všechny písně dílem Ville Vala, v případě písně For You i Lindeho.\n\n\n\n\n\n\nDruhé album kapely HIM, jehož přebal nese do růžova laděnou fotku Ville Vala v černém kožíšku. Krom coveru Chrise Isaaka Wicked game jsou všechny písně dílem Ville Vala. Píseň Join me in death se stala součástí evropského soundtracku sci-fi thrilleru „13. patro“ a díky tomu se okamžitě umístila na předních příčkách hitparád, získala platinovou desku a stala nejprodávanějším singlem v historii Finska. Album bylo také vydáno v U.S.A. pod kapelou s názvem tentokráte ne HIM, ale HER. Za celým tímto novým názvem se schovává konflikt mezi HIM z Evropy a HIM z U.S.A., jazzové kapely z Chicaga, která se nechtěla o svůj název s nikým dělit. Byl tu i nápad, že by HIM vystupovali v U.S.A. jako kapela s názvem His Infernal Majesty, ale v Kanadě existuje trashmetalová skupina Infernal Majesty a HIM s ní nechtěli být zaměňováni. (Dnes si však naši HIM koupili práva na název HIM, takže i zde už tak vystupují.) Ještě tedy jako HER vydala kapela pouze v okolí Bostonu album pod záštitou Jimmy Franks Recording Company, společností v čele s Jimmym Popem, zpěvákem pensylvánské skupiny Bloodhound Gang. (Později jako HIM a již pro celou U.S.A. vypadala kapela album pod Universal Records.) Krom toho, že na album byla nově nahrána píseň Wicked game i Your Sweet 666, byla v nové verzi připravena i It's All Tears (Drown In this Love). Bohužel se však na konečný tracklist nedostala a objevila se na jednom z alb HIM až v roce 2004, kdy se stala součástí UK verze výběrového alba And love said no.\n\n\n\n\n\n\nTřetí album kapely HIM, jehož přebal nese dekadentně laděnou fotku Ville Vala s cigaretou v ruce. Písně You are the one a In love and lonely se zařazené v tracklistu objevily v Digipacku alba. Bonusy byly dostupné pouze na speciální limitované vánoční verzi alba. Všechny písně jsou dílem Ville Vala, dokonce poslední z alba Love you like I do je i samotným Valem remixována. Na albu v písni In joy and sorrow hostuje se svým cellem Eicca Toppinen, člen Apocalypticy.\n\n\n\n\n\n\nČtvrté album kapely HIM, jehož přebal poprvé nenese fotku Ville Vala, ale působivý zlatý znak kapely Heartagram na černém podkladu. Producenty se stali již dřívější Hiili Hiilesmaa a Tim Palmer a album bylo vydáno pod záštitou BMG. (Stejně jako Razorblade romance bylo později 1.2. 2005 album vydáno pro celou U.S.A. pod Universal Records licencovaný Jimmy Franks Recording Company.) Toto album pevně stanovilo pojem Love metal, styl, který kapela hraje. Bonusová píseň Love´s requiem měla být původně zařazená regulérně na tracklist, avšak celé album by tak přesáhlo hodinu čistého času, a tak se kapela rozhodla tuto píseň umístit jako bonus do Digipackové verze. Všechny písně jsou dílem Ville Vala. Zajímavostí je, že hymna alba The funeral of hearts na album vůbec nebyla plánovaná. Ville měl pouze úvodní intro k písni, ale Migému se tak zalíbilo a tak dlouho na Villeho naléhal, aby písničku dodělal a na album dal, až se na albu také objevila. A nejen to. Píseň se tak povedla, že se stala singlem.\n\n\n\n\n\n\nPáté album kapely HIM vydané 23.9.2005 v Německu, 26.9.2005 celosvětově a 27.9.2005 v U.S.A. s tím, že zde byla ještě pár dní před oficiálním vydáním vyslána do světa speciální limitovaná verze v počtu 20 000 ks, jež obsahovala speciální 24-stranou knížečku plnou textů psaných Villeho rukou, certifikát původu a svítítko na klíče, kdy se při rozsvícení ukáže Heartagram. To vše v kovové krabičce společně s albem. Album má různorodý přebal podle toho, jakou verzi získáte. Základní však má na přední straně věžák zaplavený vodou s Heartagramem na své přední stěně, který můžeme vidět v klipu k písni Wings of a butterfly. Limitovaná verze má na svém přebalu stříbrný Heartagram na modrém podkladu. Producentem se stal Tim Palmer, ačkoliv první návrhy padaly na jméno Andy Wallace (ten byl zavrhnut Villem s tím, že by jejich zvuk udělal moc „americký“), nahrávalo se poprvé v U.S.A., přesněji v Paramour Studios v Los Angeles, a album bylo prvně vydáno pod záštitou Sire Records. Cíl, který toto album mělo přinést, tedy úspěch především na amerických trzích, se dostavil a HIM zaujali 18. místo jak na U.S.A., tak na UK žebříčcích. Jen v U.S.A. se prodalo 500 000 kopií, čímž si album jako první finské vysloužilo zlatou desku, celosvětově to pak bylo 900 000 kopií. Názvem Dark Light se Ville nechal inspirovat u finské knížky stejného názvu. Zároveň tento název nese již podruhé i píseň obsažená na albu. Písně Wings of a Butterfly, Venus (In Our Blood), Drunk on Shadows a In the Nightside of Eden odkazují svými texty především na řeckou mytologii. Krom již zmíněné limitované verze se svítítkem vyšlo dalších x limitovaných verzí, z nichž na části z nich se objevila bonusová píseň The Cage, na exklusivní heartagram-internetové verzi (která čítala pouze 20 000 ks) mimo první zmíněné i píseň Venus (In our blood) a nakonec japonská verze alba obsahovala ještě cover od Ramones Poison heart. Všechny ostatní písně jsou dílem Ville Vala. Krom toho album obsahuje několik tajných zpráv, které se táhnou celým albem a vytváří mosty mezi jednotlivými písněmi.\n\n\n\n\n\n\nŠesté album kapely HIM, jehož přebal nese dílo Davida Harouniho. Jedná se o obličej muže, který ve Villem nechal silný dojem při návštěvě malířovy galerie v New Orleans. Podle slov zpěváka obličej vystihuje pocity, jimiž procházel při psaní alba, kdy se rozešel s přítelkyní, procházel silnou alkoholovou závislostí a jeho blízký přítel spáchal sebevraždu těsně po vydání předchozího alba. Tomu je věnována píseň Kiss of dawn. Limitovaná verze nese na přebalu písmenka poskládaná na sebe, která dávají dohromady název alba. Celý koncept alba je postaven na devíti kruzích Danteho Pekla, které je zmiňováno nejen v textu Bleed Well. Např. Tato píseň odkazuje na devátý kruh, tedy poslední píseň Cyanide Sun. Temnost alba se také váže na místo, kde bylo především skládáno, a tím se staly zasněžené pláně Laponska ve Finsku. Album získalo úspěch po celém světě a hned v prvních týdnech se umístilo na vysokých příčkách prodejních hitparád, např. v U.S.A. 12. místo, v UK 31. místo, ve Finsku 2. místo a v Německu 3. místo. Album je mj. zajímavé tím, že obsahuje nejdelší (Sleepwalking past hope – 10:02) a nejkratší (Song or suicide – 1:10) píseň v historii kapely a zároveň druhá ze jmenovaných je první ve spojení kytara a vokály, vůbec kdy obsažená na albu kapely. Prvními vlaštovkami z alba před samotným vydáním se již 7.7.2007 staly písně Venus Doom a Passion´s killing floor, které se objevily na soundtracku k filmu Transformers. První ze jmenovaných písní je již třetí písní, která získala tu čest stát se titulem celého alba. Limitovaná verze alba byla jménem Villeho Vala a Matta Taylora nominována na „50th annual Grammy Awards\" v kategorii „Best Boxed/Special Limited Edition packaging“. Nevyhrála, ale i tak to byl úspěch. Bonusy byly různě dostupné na speciální, limitované nebo, pokud mluvíme o Live bonusech, iTunes edici alba. Pokud se ještě vrátíme k limitované verzi, ta navíc vyšla v knížečkovém vydání, které obsahuje 30-stránkový sešítek s Villeho zápisky, kresbami a fotografiemi. Všechny písně jsou dílem Ville Vala.\n\n\n\n\n\n\nPrvní singl alba \"Heartkiller\" byl vydán 8.12.2009. 22.12.2009 se na oficiálních webových stránkách skupiny objevila \"Heartagram Edition\", která obsahovala nové album, bonusové CD zvané \"Baudelaire in Braille\" se všemi skladbami z alba v akustických verzích a vytištěný obraz zvaný \"Saint Scream\", který byl použit na obalu alba. Akustické CD je černé, s nápisem \"SW AC\" na levé straně a \"By Valo\" na straně pravé. Live verze \"Heartkiller\", \"Scared to Death\" a \"Love, the Hardest Way\", hrané na festivalu Helldone, byly nahány a vydány jako bonusové skladby na iTunes verzi alba. Druhý singl, \"Scared to Death\", byl vydán 29.3.2010. Název alba je inspirován frontmanovými minulými vztahy. Deníku Kerrang! řekl: \"Je to takový zvukový deník. Album je také o teoretických a praktických aspektech vztahu, které představují nevyřešitelný problém. \"Screamworks\" představuje osvobozující, primitivní výkřik; je to velký vztyčený prostředníček...\" Podle zpěváka skupiny je toto album „nejvíc sexuální“.\n\n\n\nAlba:\nSingly:\nDVD:\n\n"}
{"id": "78222", "url": "https://cs.wikipedia.org/wiki?curid=78222", "title": "Michael Stipe", "text": "Michael Stipe\n\nJohn Michael Stipe (* 4. ledna 1960 Decatur, Georgie) je zpěvák a zakládající člen americké rockové kapely R.E.M. Je znám pro svůj mumlavý styl zpěvu na počátku své kariéry, ale také pro své komplexní a surrealistické texty a politický aktivismus. Společně s ostatními členy R.E.M. se stal „kmotrem“ alternativního rocku. Jde možná o první kapelu tohoto stylu, která získala celosvětový věhlas a inspirovala řadu „alternativních“ kapel 90. let, například Radiohead, Pearl Jam, nebo Nirvanu.\n\nV roce 1980 se seznámil s Peterem Buckem, Billem Berrym a Mikem Millsem v době kdy studoval fotografii a malbu na University of Georgia. Založili kapelu R.E.M. a svůj první singl „Radio Free Europe“ vydali pod labelem Hib-Tone. Singl dosáhl úspěchu na univerzitním rádiu a kapela podepsala smlouvu s I.R.S. Records, u které vydala o rok později EP \"Chronic Town\". Debutové album \"Murmur\" vydali R.E.M. v roce 1983 a to bylo následováno sérií dalších alb, které byly pozitivně hodnoceny kritikou a dosáhly relativně slušeného komerčního úspěchu. Několik úspěšných singlů a také jeho aktivismus mu přinesly status hvězdy a oddanou fandovskou základnu. Mezi jeho přátele patřil například River Phoenix, jemuž bylo věnováno album \"Monster\". Jeho přítelem byl i zpěvák Nirvany Kurt Cobain. On sám prohlásil, že spolu s Cobainem plánovali společný projekt, ale před Cobainovou sebevraždou nestihli nic složit ani nahrát. Stipe je také kmotrem dcery Kurta Cobaina a Courtney Love, Frances Bean Cobain. Zajímavostí je, že když Cobain spáchal sebevraždu, bylo v jeho přehrávači nalezeno album Automatic for the People.\n\nVelkým zdrojem inspirace se pro něj stala legendární zpěvačka Patti Smith a její debutové album \"Horses\", které poslouchal, když mu bylo 15 let. Patti Smith zpívá doprovodné vokály na písni R.E.M. „E-Bow the Letter“. Celá kapela má přátelské vztahy také se skupinou Radiohead, která jim dělala předkapelu na turné na podporu alba \"Monster\" v roce 1995. Při turné kapely Radiohead v roce 2003 zpíval při některých koncertech Stipe píseň „Lucky“. Zpěvák Radiohead, Thom Yorke, prohlašuje, že Michael Stipe je integrální součástí jeho života, protože mu pomohl vyrovnat se s depresemi, kterými trpěl na konci 90. let a také jej a R.E.M. uvádí jako jednoho ze svých hudebních vzorů a inspirací. Název a text písně „How to Disappear Completely“ pochází z rady, kterou dal Stipe Yorkeovi, když trpěl depresí.\nVelice blízký si byl se zpěvačkou Natalií Merchant, se kterou natočil i několik písní, mezi nimi i píseň „Photograph“, která byla zařazena na benefiční album \"Born to Choose\" propagující hnutí pro-choice. Oba také vystoupili společně s Peterem Gabrielem.\n\nV roce 1998 vydal kolekci s názvem „Two Times Intro: On the Road with Patti Smith“. Začal také spolupracovat se společností Single Cell a podílel se na produkci několika jejich filmů a to Velvet Goldmine, Being John Malkovich a American Movie v roce 1999, Americké psycho v roce 2000 a Saved! v roce 2004.\n\nPro knihu poezie The Haiku Year vydanou nakladatelstvím Soft Skull Press napsal jednu haiku.\n\nV roce 2006 vydal EP, které obsahovalo šest různých cover verzí písně Josepha Arthura „In the Sun“ pro humanitární organizace pomáhající obětem hurikánu Katrina. Verze, kterou natočil se zpěvákem Coldplay Chrisem Martinem, se na kanadském žebříčku dostala až na první místo. V témže roce se objevil na albu \"Meds\" kapely Placebo, pro které spolu s Brianem Molkem nazpíval píseň \"Broken Promise\". V roce 2006 také zpíval píseň \"L'Hôtel\" na albu \"Monsieur Gainsbourg Revisited\" věnovaném památce Serge Gainsbourga a píseň „Dancing on the Lip of a Volcano“ na albu \"One Day It Will Please Us to Remember Even This\" kapely New York Dolls.\n"}
{"id": "78229", "url": "https://cs.wikipedia.org/wiki?curid=78229", "title": "Peter Buck", "text": "Peter Buck\n\nPeter Lawrence Buck (* 6. prosince 1956 v Berkeley, Kalifornie) je kytarista a spolu s Michaelem Stipem, Billem Berrym a Mikem Millsem zakládajícím členem americké rockové kapely R.E.M.\n\nV roce 2016 byl jedním z producentů alba \"Burn Something Beautiful\" hudebníka Alejandra Escoveda.\n"}
{"id": "78233", "url": "https://cs.wikipedia.org/wiki?curid=78233", "title": "Mike Mills", "text": "Mike Mills\n\nMichael Edward Mills (* 17. prosince 1958, Orange County, Kalifornie, USA) je baskytarista a jeden ze zakládajících členů americké rockové kapely R.E.M., který s touto skupinou nazpíval celkem tři písně \"Superman\", \"Near Wild Heaven\" a \"Texarkana\". Jde také o autora několika textů, například k písním \"What's the Frequency, Kenneth?\", \"(Don't Go Back To) Rockville\", \"Leaving New York\", \"Be Mine\", \"Electrolite\", \"Nightswimming\", a \"At My Most Beautiful\".\n"}
{"id": "78234", "url": "https://cs.wikipedia.org/wiki?curid=78234", "title": "Harald Kidde", "text": "Harald Kidde\n\nHarald Kidde (14. srpna 1878, Vejle – 23. listopadu 1918, Kodaň) byl dánský prozaik.\n\nJeho hlavní dílo, román \"Helten\" (Hrdina), mělo vliv na moderní autory jako Hans Christian Branner nebo Martin A. Hansen. V tomto románu se autor zabývá krizí člověka, který řeší problémy s křesťanskou pokorou.\n\nDalší román, \"Jarnet\" (česky Železo, 1918), líčí experimentální formou vývoj švédského kraje Värmland.\n\n\n"}
{"id": "78237", "url": "https://cs.wikipedia.org/wiki?curid=78237", "title": "Hans Christian Branner", "text": "Hans Christian Branner\n\nHans Christian Branner (23. června 1903 Kodaň – 23. dubna 1966 Kodaň) byl dánský prozaik a dramatik.\n\nNejvětší vliv na jeho tvorbu měly zážitky ze 2. světové války.\n\n"}
{"id": "78241", "url": "https://cs.wikipedia.org/wiki?curid=78241", "title": "Butaré", "text": "Butaré\n\nButaré je druhé největší město ve Rwandě po hlavním městě Kigali. Je situováno v Jižní provincii 20 kilometrů od hranice s Burundi. Ve městě sídlí jediná univerzita v zemi \"Národní univerzita Rwandy\", která byla založena roku 1963. Ve městě se také nachází Národní muzeum, které poskytuje množství nejen regionálních informací, ale také informace o kulturním dědictví celé země. Před vypuknutím občanské války ve Rwandě ve městě žilo přibližně 30 000 obyvatel (k roku 1994). Dnešní údaje udávají počet žijící populace na 77 000 obyvatel.\n\nButaré je hlavním střediskem oblasti Huye (do 1. ledna 2006 bylo i centrem provincie Butaré, která však byla zrušena).\n"}
{"id": "78242", "url": "https://cs.wikipedia.org/wiki?curid=78242", "title": "Hanoj", "text": "Hanoj\n\nHanoj (vietnamsky Hà Nội, ) je hlavní město a důležité politické, hospodářské a kulturní centrum Vietnamu. Město leží na severu země, přibližně 100 km na západ od Tonkinského zálivu. Protéká jím Rudá řeka (v. Sông Hồng). Žije zde obyvatel. \n\nPrvní zmínky o lokalitě pocházejí již z poloviny 10. století n. l., kdy byl severní Vietnam pod čínskou vládou. V čínských kronikách o ní nacházíme záznamy z 6. století. V roce 1010 si první král vietnamské dynastie Ly (v. Lý, 1010–1225), Ly Thai To (v. Lý Thái Tổ), zvolil toto město jako své sídelní město a přesunul se sem z dosavadního Hoa Lu (v. Hoa Lư). Nové hlavní město své říše Dai Co Viet (v. Đại Cổ Việt) nazval Thang Long (v. Thăng Long, „Město vzlétajícího draka“). Až do počátku 19. století byl Thang Long s přestávkami nejdůležitějším centrem celé říše, několikrát však bylo přejmenováno. Teprve na přelomu 18. století bylo město připraveno o svůj výsadní význam, neboť vzbouřenecká dynastie Tay Son (1778–1802) a následně královská dynastie Nguyen (1802–1945) učinily novým střediskem říše středovietnamské město Hue.\n\nV roce 1831 dal druhý panovník dyl. Nguyen, Minh Mang (v. Minh Mạng), přejmenovat Thang Long na Ha Noi (v. Hà Nội, „Město na vnitřní straně řeky“ – „vnitřní“ stranou se rozuměl jižní břeh Rudé řeky), toto jméno bývá do češtiny tradičně přepisováno jako Hanoj. V r. 1883 se Hanoj stala hlavním městem francouzského protektorátu Tonkin, zahrnujícího dnešní severní Vietnam. V letech 1954–1976 byla Hanoj hlavním městem severního Vietnamu (tj. Vietnamské demokratické republiky), od r. 1976 je hlavním městem a politickým centrem sjednoceného Vietnamu (Vietnamské socialistické republiky).\n\nBěhem dějin změnilo město mnohokrát své jméno. V dobách před založením Thang Longu bylo nazýváno mj. také Tong Binh (v. Tống Bình), Long Do (v. Long Đỗ), Long Bien (v. Long Biên), Dai La (v. Đại La), La Thanh (v. La Thành) – tato jména se ovšem vztahovala někdy jen k části pozdější metropole. Ve 2. tisíciletí n. l. se jí postupně dostalo pojmenování Dong Do (v. Đông Đô), Dong Quan (v. Đông Quan), Dong Kinh (Đông Kinh), Bac Thanh (v. Bắc Thành) a znovu pak Thang Long, posléze nakonec Hanoj.\n\nJádro dnešního moderního města bylo vyprojektováno za francouzské koloniální vlády mezi lety 1887 a 1946. Během americké války v Indočíně v letech 1964–1975, bylo město velmi silně bombardováno a velká část jeho zástavby byla poškozena či zničena.\n\nHanoj je důležitým kulturním centrem Vietnamu s bohatou historií. V centru města probíhají od r. 2002 archeologické průzkumy, které odhalily pozůstatky staveb až ze 7.-8. století n. l. Z bývalé královské pevnosti zbyly jen skromné pozůstatky, mj. brána Doan Mon a vlajková věž. Nejznámějšími památkami města jsou Chrám literatury a Pagoda na jednom sloupu, jejichž původ sahá do 11. století. Řada chrámů a pagod (kterých je na území Hanoje údajně více než 600) má rovněž starý původ, Pagoda obrany státu byla založena již v 6. století, chrám ochranného ducha Tran Vua (zv. též Chrám Quan Thanh) byl založen na počátku 11. století.\n\nZa střed Hanoje bývá považováno Jezero navráceného meče, jeden ze symbolů města, na jehož ostrůvcích stojí\nChrám nefritové hory a Želví věž. V bezprostředním sousedství Jezera se rozkládá čtvrť starých uliček (obvykle se hovoří o 36 ulicích), jež byly původně spojeny s různými řemeslnickými cechy, a podle své původní specializace se dodnes jmenují: Vějířová ulice, Klobouková ulice, Uhelná ulice aj.\n\nZ doby francouzské kolonizace pocházejí další pozoruhodné stavby, které dnes dotvářejí atmosféru města: Hanojská opera, katedrála sv. Josefa, most Long Bien, prezidentský palác nebo budova Historického muzea. Novější dominantu města představuje Ho Či Minovo mauzoleum na náměstí Ba Dinh, postavené v roce 1975. Z řady muzeí stojí za zmínku zejména Historické muzeum a Muzeum umění, obě založená Francouzi v dobách koloniální nadvlády. Francouzi se též podíleli na zřízení nového Etnografického muzea (zal. 1997).\n\nOd 90. let zaznamenává Hanoj poměrně prudký hospodářský růst, který je však také doprovázen značným nárůstem populace a naráží na dosud neřešené problémy s infrastrukturou.\nV současnosti existuje v Hanoji už 9 rozsáhlých průmyslových zón, staví se další průmyslové parky. Ve městě vzniká 8,4 % HDP celého Vietnamu. Vedle výrobního (textil, cement, strojní součástky, chemikálie, v posledních letech ale stále více i elektronika, software) a zpracovatelského průmyslu je Hanoj významným centrem služeb (nárůst zejména v turistice) a obchodu.\nV současnosti probíhá velké množství rozsáhlých stavebních projektů, které zahrnují i celé urbanistické zóny, jako Trung Hoa-Nhan Chinh nebo My Dinh, kde bylo mj. postaveno velkolepé moderní Konferenční centrum či Národní stadion. Investují se velké částky do budování nových komunikací (několik nových mostů přes Rudou řeku, obchvatové silnice), odkládá se však komplexnější řešení dopravní infrastruktury. Dopravní situace v Hanoji je stále více alarmující (neustálé zácpy, znečištěné ovzduší, hlučnost), existuje jen jediný veřejný dopravní prostředek, autobusy. Většina Hanojanů se proto přemisťuje na vlastní motocyklu.\n\n\n"}
{"id": "78243", "url": "https://cs.wikipedia.org/wiki?curid=78243", "title": "Blizard", "text": "Blizard\n\nBlizard je označení pro silný, suchý vítr, který je zároveň i velmi studený. Ve většině případů je doprovázen silným sněžením, či poryvy větru zvedají sněhovou masu a tlačí ji s sebou. Jeho rychlost se pohybuje přes 15 m/s. Teplota při blizardu klesá často hluboko pod bod mrazu. Vítr vane z moře na pevninu.\n\nJsou typické pro Severní Ameriku, kde se objevují převážně v zimě, při severozápadním proudění v týlu cyklóny.\n\nPři blizardu napadne v mnoha případech až 5 nebo 6 metrů nového sněhu. Pokud je zasažena nějaká oblast, dokáže blizard zavát i celou vesnici během několika málo hodin.\n\n\n"}
{"id": "78244", "url": "https://cs.wikipedia.org/wiki?curid=78244", "title": "Blízkozemní planetka", "text": "Blízkozemní planetka\n\nBlízkozemní planetka (také NEA z anglického \"Near Earth Asteroid\") je planetka, jejíž oběžná dráha leží blízko oběžné dráhy Země. Některé planetky protínají dráhu Země a proto představují nebezpečí srážky. Na druhou stranu jsou planetky snadno dostupné sondám ze Země a některé lze dokonce dosáhnout s menším zrychlením, než je třeba k dosažení Měsíce. Nejznámější blízkozemní planetkou je (433) Eros, která byla navštívena sondou NEAR Shoemaker americké NASA.\n\nK červnu 2015 je známo více než dvanáct tisíc blízkozemních planetek. Největší z nich je (1036) Ganymed o průměru 33 km. Existují celkem desítky tisíc blízkozemních planetek, z čehož podle odhadu z roku 2011 může mít 981 průměr větší než jeden kilometr.\n\nJsou čtyři rodiny blízkozemních planetek:\n\n\nAteni a apolla mají výstřední oběžnou dráhu, která kříží dráhu Země, což z nich činí potenciální hrozbu srážky.\n\nAmoři nekříží dráhu Země, jen se k ní mohou těsně přibližovat. Někdy ale překračují dráhu Marsu. Oba měsíce planety Mars, Phobos a Deimos, jsou zřejmě planetky Amorovy skupiny, které byly Marsem zachyceny.\n\nÚdaje platí k 1. 1. v daném roce.\n\n\nneo.jpl.nasa.gov - Program NASA pro hledání blízkozemních těles\n"}
{"id": "78247", "url": "https://cs.wikipedia.org/wiki?curid=78247", "title": "Herman Wildenvey", "text": "Herman Wildenvey\n\nHerman Wildenvey (20. července 1885 Eiker – 27. září 1959 Stavern) byl norský básník a romanopisec. Patří mezi nejuznávanější lyriky 1. poloviny 20. století.\n\n\n\n\n\n"}
{"id": "78250", "url": "https://cs.wikipedia.org/wiki?curid=78250", "title": "Ole Wivel", "text": "Ole Wivel\n\nOle Wivel (* 29. září 1921, Kodaň – 30. května 2004) byl dánský básník, literární kritik, nakladatel a organizátor kulturního života.\n\n\n"}
{"id": "78271", "url": "https://cs.wikipedia.org/wiki?curid=78271", "title": "Theudigisel", "text": "Theudigisel\n\nTheudigisel či Theudegisel (lat. \"Theudigisclus\", esp. \"Teudiselo\", \"Teudigiselo\" nebo \"Teudisclo\") byl v letech 548–549 vizigótským králem. Často bývá ze seznamu panovníků vynecháván, stejně jako Agila. Theudigisel byl vévoda, sloužící řadu let Theudesovi. Během roku 541 porazil jako velitel Franky, za úplatek jim však umožnil návrat do Francie. Na trůně se udržel jen jeden rok a v roce 549 byl v Seville během hostiny zavražděn.\n"}
{"id": "78274", "url": "https://cs.wikipedia.org/wiki?curid=78274", "title": "Jaro", "text": "Jaro\n\nJaro (zastarale \"vesna\") je jedno ze čtyř ročních období. V mírném pásu se vyznačuje začátkem vegetativní aktivity rostlin a zvýšením aktivity živočichů. Prodlužují se dny, otepluje se.\n\nMeteorologické jaro začíná 1. března a končí 31. května. Jarními měsíci jsou březen, duben a květen.\n\nAstronomické jaro začíná jarní rovnodenností (na severní polokouli zpravidla 20. března, na jižní 23. září) a končí letním slunovratem (na severní polokouli zpravidla 21. června, na jižní 21. prosince). Termíny počátku a konce mohou být o dva dny posunuty kvůli nepravidelnostem souvisejícím s přestupnými roky.\n\nRozdělení roku na jaro, léto, podzim a zimu je zřetelně vidět pouze v oblasti mírného a subarktického pásu. V oblasti tropů roční doby v podstatě neexistují, v subtropech může být rok rozdělen zpravidla na dvě období – období dešťů a období sucha, v okolí severního a jižního pólu je po celý rok zimní počasí (hrají zde ovšem velkou roli polární den a noc).\n\n"}
{"id": "78277", "url": "https://cs.wikipedia.org/wiki?curid=78277", "title": "V-2", "text": "V-2\n\nRaketa V2 (německy: \"Vergeltungswaffe 2\", zbraň odplaty, nebo A4 jako zkratka z \"Aggregat 4\", čtvrtý typ rakety) byla raná balistická řízená střela použitá Německem v 2. světové válce proti Velké Británii a Belgii k ostřelování vojenských a civilních cílů. Jednalo se o jednu z tajných Hitlerových zbraní, kterými chtěl zvrátit průběh války. Zbraň však byla nasazena příliš pozdě.\n\nRaketa V-2 byla první bojově nasazenou kapalinovou balistickou střelou s inerciální navigací. Úspěšný vývoj rakety představoval obrovský skok na poli raketových a příbuzných technologií. Vývojový program financovaný nacistickým Německem spolykal přes 2 miliardy dolarů v cenách roku 1944.\n\nSpace-X Elona Muska pojmenovala původně druhou řadu kosmické lodi Dragon právě V2. Po ohlasech ze strany veřejnosti od názvu V2 upustili.\n\nŠéfem projektu byl generál Walter Dornberger. Členem týmu byl i Wernher von Braun, který později projektoval mimo jiné i raketu Saturn pro americký program letu na Měsíc. Vojenské vývojové středisko, ve kterém se na projektu pracovalo, bylo umístěno na poloostrově Uznojem u vesnice Peenemünde.\n\nKe konci války měly obě strany spojenců snahu získat konstrukční plány či celé rakety V-2. Západním spojencům se podařilo během operace Paperclip získat jak klíčový konstrukční tým Wernhera von Brauna, tak i několik desítek kusů hotových raket. Sověti oproti tomu získali řadu méně významných odborníků a museli své rakety postavit z několika částí různých raket. I přes to se jim podařilo postavit cca 20 raket. Rakety byly později na obou stranách testovány a použity jako předlohy pro další vývoj vlastních raket. \n\nPřímými následovníky této rakety jsou i bojové rakety z rodiny známé pod názvem Scud.\n\nNavigační zařízení založené na principu gyroskopické plošiny, umožňovalo dosáhnout přesnosti zásahu cíle 17 km při doletu rakety 300 km. Výškový dostup se pohyboval okolo 85 km. Pohon rakety, jejíž hmotnost včetně bojové hlavice se blížila ke 13 tunám, zabezpečoval raketový motor na tekuté pohonné hmoty. Jako okysličovadlo využíval 4900 kg kapalného kyslíku, jako palivo pak 3800 kg etanolu. Vyvíjený tah téměř 27 tun byl motor schopen poskytovat po dobu 68 sekund. Po ukončení činnosti raketového motoru byla rychlost letící rakety 1400 m/s.\n\nRaketový motor byl tehdejším nejvýkonnějším raketovým motorem a vrcholem soudobé raketové techniky. Jeho hmotnost, včetně pomocných agregátů, činila 980 kg. Zásobování spalovací komory pohonnými hmotami z nádrží zajišťovalo turbočerpadlo poháněné paroplynovou turbínou, kterou poháněl katalyticky rozkládaný peroxid vodíku. Pohonné hmoty byly do spalovací komory vstřikovány soustavou 1224 vstřikovacích trysek.\n\nHromadná produkce raket V-2 byla zahájena v lednu 1944 v podzemní továrně Mittelwerk, ukryté pod horou Kohnstein poblíž Nordhausenu v Durynsku.\n\nBudování továrny v prostorných podzemních tunelech, původně ražených pro těžbu anhydritu, bylo zahájeno v srpnu 1943. Již na podzim 1943 zde bylo nasazeno okolo 10 500 dělníků. Pracovní síly dodával koncentrační tábor Dora, budovaný společně s továrnou v těsném sousedství vstupu do tunelů. Tábor byl založen jako pobočka koncentračního tábora Buchenwald, odkud pocházela většina nasazených vězňů. Na podzim roku 1944 došlo k jeho osamostatnění pod novým názvem Mittelbau a tábor se tak stal centrem rozsáhlé sítě poboček v okolí.\n\nTáborové baráky byly obyvatelné až od jara 1944, do té doby museli vězni přežívat v podzemí. Mnoho lidí v podzemních tunelech našlo svoji smrt, jen mezi říjnem 1943 a březnem 1944 zemřelo při budování továrny a výrobě raket 2900 zajatců. V nejkrutějších obdobích dosahovaly denní ztráty až 100 dělníků. Celkem zde bylo nasazeno více než 60 000 vězňů, z kterých zhruba 20 000 zahynulo. Největší část dělníků představovali ruští, francouzští a polští Židé a dále váleční zajatci a němečtí nuceně nasazení pracovníci. Protože rakety byly vyráběny pomocí nucené práce, potýkala se jejich výroba s velkým množstvím sabotáží. To se projevilo na značné bojové poruchovosti raket.\n\nNa jaře roku 1944 se ve Škodových závodech v Dubnici nad Váhom, v té době součást \"Hermann Göring Werke\", začaly vyrábět spalovací komory motorů V-2. Bombardování továrny 7. července 1944 a pozdější propuknutí povstání nakonec pokračování výroby součástek pro rakety na Slovensku znemožnilo.\n\nCelkem bylo v průběhu 2. světové války vyrobeno přes 6000 raket V-2, z nichž 3172 bylo odpáleno na nepřátelské cíle. Počet obětí způsobených dopadem rakety se odhaduje na 7000 lidí. Mezi nejčastější cíle raket V-2 patřil Londýn, proti němuž bylo vypáleno 1358 raket a dále belgické Antverpy, na něž bylo vypáleno 1610 raket. Aby bylo dosaženo co nejvyšších škod s maximálním zaskočením obyvatelstva, byly rakety odpalovány nejčastěji krátce po půlnoci. V rámci zkušebních testů a výcviku bylo odpáleno dalších 1000 až 1750 raket.\n\nCelkově bylo vypáleno asi 3200 raket:\n\n\n\n\n\n\n\n"}
{"id": "78279", "url": "https://cs.wikipedia.org/wiki?curid=78279", "title": "John Kerry", "text": "John Kerry\n\nJohn Forbes Kerry (* 11. prosince 1943 Aurora, Colorado, USA) je americký politik a od února 2013 do ledna 2017 ministr zahraničí Spojených států. V letech 1985–2013 zastával úřad senátora za stát Massachusetts a poslední čtyři roky v něm působil jako předseda zahraničního výboru. Senátorskou funkci obhájil během voleb v letech 1990, 1996 a 2002.\n\nJohn Kerry se narodil ve městě Aurora ve státě Colorado. Navštěvoval internátní školy v Massachusetts a New Hampshire. Vzhledem k otcovu povolání strávil John Kerry značnou část svého mládí v Evropě. Mezi lety 1954 a 1956 žil v Západním Berlíně a poté studoval na internátní škole ve Švýcarsku. Tehdy se Kerry naučil německy a doposud tuto řeč částečně ovládá. Krom toho hovoří plynně francouzsky. Poté pokračoval studiem politologie na Yaleově univerzitě, kde se stal členem tajného spolku „Skull and Bones“.\n\nV roce 1966 se Kerry zapsal k námořnictvu (\"Naval Reserve\") a během let 1968 až 1969 sloužil zkrácenou čtyřměsíční službu v Jižním Vietnamu jako důstojník. Po návratu do vlasti se Kerry připojil ke skupině \"Vietnamští veteráni proti válce\", ve které sloužil jako národně uznávaný mluvčí a jako otevřený odpůrce války ve Vietnamu.\n\nV roce 2004 se jako kandidát demokratické strany účastnil amerických prezidentských voleb, v nichž jej porazil republikán George W. Bush, který tak obhájil prezidentský úřad pro druhé volební období. V roce 2008 v primárkách americké Demokratické strany Kerry podpořil Baracka Obamu.\n\n23. května 1970 se Kerry oženil s Julií Stimson Thorne (1944-2006), dcerou diplomata a vydavatele Landona Ketchuma Thorne. Z tohoto manželství vzešly dvě dcery: Alexandra Forbes Kerry (* 5. září 1973) a Vanessa Bradford Kerry (* 31. prosince 1976). Kerryho první manželství bylo v roce 1988 rozvedeno, Julia Stimson Thorne zemřela v roce 2006.\n\nOd 26. května 1995 je Kerry podruhé ženatý, a to s Teresou Heinzovou, která je o pět let starší než on. Byla tehdy vdovou po senátorovi USA Henrym Johnovi Heinzovi III. a do svého druhého manželství přivedla tři syny. Teresa Heinzová je jednou z dědiců kečupového impéria H. J. Heinz Company a její jmění se odhaduje na 500 milionů až jednu miliardu dolarů. Její podíl na této společnosti přitom nedosahuje více než 4 %.\n\nDědeček Johna Kerryho se narodil 10. května 1873 jako Fritz Kohn v židovské rodině v Horním Benešově (německy Bennisch) v českém Slezsku, kde byl jeho otec Benedikt Kohn pivovarským mistrem, sládkem v tamním pivovaře.\n\nV roce 1901 Fritz Kohn požádal o změnu svého jména na Frederick Kerry. Podle legendy se rodina rozhodla, že si změní jméno podle toho, kam zapíchne tužku do mapy, a ta ukázala na irskou oblast Kerry. V roce 1902 rakouské úřady žádosti o změnu jména vyhověly a Frederick Kerry současně konvertoval ke katolicismu. O tři roky později emigroval do Spojených států, kde v roce 1921 za nejasných okolností spáchal sebevraždu. John Kerry, narozený v roce 1943, tedy svého dědečka nikdy nespatřil.\n\nMatka Johna Kerryho Rosemary Forbesová pocházela z jedné větve vlivného rodu Forbesů. Tento rod sahá až k prvnímu guvernérovi státu Massachusetts po získání nezávislosti na Velké Británii, Johnu Wintropovi.\n\n"}
{"id": "78280", "url": "https://cs.wikipedia.org/wiki?curid=78280", "title": "Châtelet (stanice metra v Paříži)", "text": "Châtelet (stanice metra v Paříži)\n\nChâtelet je jedna z nejdůležitějších přestupních stanic pařížského metra. Nachází se na hranicích 1. a 4. obvodu v Paříži. V roce 2004 byla se svými 12,84 milióny cestujících 10. nejvytíženější stanicí zdejšího metra.\n\nStanice leží přímo v centru metropole. Kříží se zde pět linek (1, 4, 7, 11 a 14). Pomocí pohyblivých chodníků a tunelů pro pěší je navíc spojená s další významnou stanicí Châtelet – Les Halles, kde se kříží linky RER A, B a D.\n\nProtože se na malém území sbíhá tolik linek, které jsou navzájem propojeny přestupními chodbami, jsou jednotlivá nástupiště od sebe vzdálená. Nástupiště linky 1, která vede pod ulicí Rue de Rivoli a linky 4 pod ulicí \"Rue des Halles\" leží severně od náměstí \"Place du Châtelet\". Pod náměstím samým jsou nástupiště linky 7, která vede po nábřeží \"quai de Gesvres\", a linky 11 pod \"avenue Victoria\". Linka 14 leží ještě na nižší úrovni diagonálně pod těmito linkami. Severně se nachází stanice RER \"Châtelet – Les Halles\".\n\n\nStanice byla otevřena již na prvním úseku linky 1 dne 6. srpna 1900. Dne 21. dubna 1908 bylo zprovozněno nástupiště linky 4, která odtud vedla na sever do Porte de Clignancourt. Když byl dokončen tunel pod Seinou, byla 9. ledna 1910 linka 4 ze stanice \"Châtelet\" propojena i s jižním úsekem na levém břehu do stanice Raspail. 16. dubna 1926 přibylo nástupiště pro linku 7 v rámci úseku o Palais Royal ↔ Pont Marie. 28 dubna 1935 byla zprovozněna první část linky 11 ze \"Châtelet\" do stanice Porte des Lilas. Jako poslední přibyla linka 14 dne 15. října 1998 na trati mezi Madeleine a Bibliothèque François Mitterrand.\n\nV rámci modernizace a přechodu na automatizovaný provoz na lince 1 byla nástupiště zvýšena ve dnech 7.–8. března 2009.\n\nJméno stanice je odvozeno od názvu náměstí \"Place du Châtelet\", které bylo zase nazváno po budově bývalého královského vězení Grand Châtelet zbořeného v roce 1808. Původní název stanice zněl \"Pont Notre-Dame\" podle nedalekého mostu vedoucí na ostrov Cité. 1. listopadu 1926 byla stanice přejmenována na \"Pont Notre-Dame – Pont au Change\", podle druhého mostu na ostrov. Současný název nese stanice od 15. dubna 1934.\n\n"}
{"id": "78286", "url": "https://cs.wikipedia.org/wiki?curid=78286", "title": "Seznam olomouckých biskupů a arcibiskupů", "text": "Seznam olomouckých biskupů a arcibiskupů\n\nNávaznost olomouckého biskupství na jeden ze tří biskupských stolců, zřízených po roce 898 v rámci obnovení moravsko-panonské církevní provincie, je sporná. O olomouckých biskupech z 10. a 11. století až do roku 1063 jsou jen útržkovité zmínky v pramenech, datace je orientační. Jedním z prvních seznamů olomouckých biskupů je Granum catalogi praesulum Moraviae z první poloviny 15. století.\n\n\n\n\n\n\n"}
{"id": "78290", "url": "https://cs.wikipedia.org/wiki?curid=78290", "title": "Bechlín", "text": "Bechlín\n\nBechlín je obec v okrese Litoměřice, k níž ještě patří vesnice Předonín a osada Benzinov. Je vzdálená 7 kilometrů od center Štětí a Roudnice nad Labem. V obci žije obyvatel.\n\nNázev není odvozen ze středněhornoněmeckého výrazu pro potok, ale přivlastňovací příponou z osobního jména Bechla ve významnu Bechlův dvůr. V historických pramenech se objevuje ve tvarech: de Bechlin (1295), in Bechlin (1380), de Biechlina (1385), de Bechlina (1404), na Bechlíně (1615), ve vsi Bechlinie (počátek sedmnáctého století).\n\nZakladatelem vesnice pravděpodobně byl Bechlín z Bakova připomínaný roku 1290 v Ostrovském kodexu jako Behlin de Bacow. První písemná zmínka o vesnici pochází z roku 1295, archeologické vykopávky však dokazují, že obec existovala i dříve. V tutéž dobu po uskutečnění sňatku dcer původního majitele byla obec rozdělena na části: kmenovou (bechlínskou), cítovskou (později hornobeřkovskou) a hraběcí (dolnobeřkovskou).\n\nV šedesátých letech dvacátého století probíhal průzkum hydrogeologických poměrů České křídové pánve. V jeho rámci byl u Bechlína proveden vrt, který v hloubce 1204–1250 metrů v permokarbonských sedimentech zachytil zdroj silně mineralizované chlorido-sodné jodové železnaté vody se zvýšeným obsahem lithia a barya. Podle analýzy z roku 1967 voda obsahovala celkem 64,2 g.l rozpuštěných minerálních látek. Ve vodě tehdy bylo kromě jiných prvků rozpuštěno 19 908 mg.l sodíku, 36 797 mg.l chloru, 1 586 mg.l vápníku, 1 599 mg.l hořčíku, 163,9 mg.l železa, 5,3 mg.l jodu, a 9,4 mg.l lithia.\n\n\n\n"}
{"id": "78296", "url": "https://cs.wikipedia.org/wiki?curid=78296", "title": "Kardinál státní sekretář", "text": "Kardinál státní sekretář\n\nKardinál státní sekretář je titul předsedy vatikánského Státního sekretariátu, nejstaršího a nejdůležitějšího dikastéria (oddělení) římské kurie. Jeho úřad zhruba odpovídá úřadu premiéra (předsedy vlády) a může jej zastávat pouze kardinál-biskup. \n\nKardinála státního sekretáře jmenuje dle vlastní úvahy papež (není to však jeho povinností), jeho funkční období (stejně jako všech ostatních vrcholných představitelů dikastérií) de facto končí současně s pontifikátem papeže, jenž ho do funkce jmenoval (nový papež ovšem zpravidla nejmenuje nového Státního sekretáře ihned, ale zhruba do 6 měsíců od svého zvolení). Během papežské sedisvakance pak jeho úlohu přebírají až do zvolení nového papeže camerlengo, substitut státního sekretariátu a sekretář pro vztahy se státy.\n\nPokud úřad není během života papeže obsazen, vykonávají jeho povinnosti zpravidla dva podsekretáři státu, kteří nemusí být kardinálové. V současné době úřad zastává Pietro Parolin.\n\n"}
{"id": "78308", "url": "https://cs.wikipedia.org/wiki?curid=78308", "title": "Evangelikalismus", "text": "Evangelikalismus\n\nEvangelikalismus označuje konzervativní větev protestantismu, která se vyznačuje důrazem na fakt, že Bible je pro ně jediným zdrojem víry a Božího zjevení; mimoto je pro evangelikály velmi podstatný důraz na evangelizaci, pokání a duchovní znovuzrození člověka. Evangelikalismus má silnou pozici zejména v anglicky mluvících zemích (v USA se k němu hlásí asi čtvrtina obyvatel) a obecně je ve světě na vzestupu. V České republice se k evangelikálním církvím hlásí jen asi 0,3 % obyvatel; evangelikální společenství jsou zde obvykle malá a roztříštěná, ale na druhé straně poměrně živá a rychle rostoucí. To, co se dnes označuje slovem evangelikalismus, bylo dříve v českém prostředí nazýváno probuzenectví.\n\nVe své nejpřísnější podobě je evangelictví původně protestanským hnutím, jež klade důraz na reformační učení, že spása přichází s vírou v Ježíše Krista. Důraz je kladen na bibli, s evangeliem jako jediným základem víry. Zdůrazňují se osobní zkušenosti konverze (tzv. svědectví) a aktivní domácí i zámořská misijní činnost spíše než bohoslužby či církevní tradice. Předpokládaný fyzický návrat Krista, tvrzení o hluboké hříšnosti lidstva a následném usmíření s Bohem jsou evangelickými pravdami.\n\nNáboženská obroda 18. a 19. století zahrnuje pietismus v Evropě, metodistickou obnovu v Británii a Velké probuzení v USA, jež obecně hlásalo, že je obnovou evangelismu, a mělo hluboký účinek na protestanty na obou stranách Atlantiku. Od počátku století se projevovalo rozštěpení mezi liberálním a fundamentalistickým křídlem, ale v 70. letech a později se stal evangelikanismus silně fundamentalistickým, biblicky (a často i politicky) konzervativním a antiekumenickým. V poslední době se však někteří neoevangelíci přiblížili k ekumenismu. Dnes kazatel Billy Graham (nar. 1918), jenž pochází z tradiční americké baptistické rodiny, vede početnou americkou protestantskou skupinu. Jeho vyslanci celosvětového šíření evangelia měli značný vliv a inspirovali mnoho následovníků. Evangelické hnutí je celosvětově organizováno Světovým evangelickým společenstvím a Lausannským výborem pro světové šíření evangelia.\n\nK nejrozšířenějším vymezením evangelikalismu patří vymezení britského historika Davida Bebbingtona, které uveřejnil ve studii \"Evangelicalism in Modern Britain\" (1989); evangelikalismus je charakterizován čtyřmi prvky:\n\nPodle ČEA vykazovaly evangelikální církve v roce 2000 v ČR dle svých vlastních statistik 17 272 členů, v roce 2001 se k nim při sčítání lidu přihlásilo asi 31 300 (asi 0,3%) obyvatel ČR. Největší českou evangelikální církví je Církev bratrská, k níž se v roce 2001 přihlásilo 9 931 (asi 0,1%) obyvatel ČR a která zároveň vychází ze srovnání dvou posledních sčítání lidu (1991 a 2001) jako nejrychleji rostoucí církev v ČR (přírůstek 260% věřících).\n\n\n\n\n\n\n"}
{"id": "78312", "url": "https://cs.wikipedia.org/wiki?curid=78312", "title": "Pampeliška lékařská", "text": "Pampeliška lékařská\n\nPampeliška lékařská (\"Taraxacum officinale\" auct. non Wigg.), velmi často uváděná pod názvem smetánka lékařská, je běžná rostlina z čeledi hvězdnicovitých. Má nápadné žluté květenství, tzv. úbor, který se posléze mění v plodenství ochmýřených nažek. Pampeliška roste obecně na loukách, u cest a na trávnících, kvete zpravidla od dubna do června a někdy znovu na podzim.\n\nZ botanického hlediska není pampeliška lékařská druh, ale rozsáhlý komplex mnoha převážně apomikticky (tvorba semen bez účasti opylení a pohlavního procesu) se rozmnožujících drobných druhů, tzv. mikrospecií. Tento komplex druhů se označuje jako \"Taraxacum officinale\" agg. a zahrnuje morfologicky velice blízké druhy, které jsou přesto díky apomixii geneticky izolované. V kombinaci s vysokým počtem druhů je skupina pampelišky lékařské považována za taxonomicky jednu z nejobtížnějších skupin flóry střední Evropy.\n\nNa území České republiky se nachází až 250 těchto mikrospecií, popsáno jich je zatím asi 100. Druh \"Taraxacum officinale\" ve svém úzkém vymezení (postaveném na typu \"Leontodon taraxacum\", který ve Švédsku popsal Carl von Linne) na území ČR neroste a proto označení tohoto taxonomického komplexu jménem \"Taraxacum officinale\" je vědecky (nomenklatoricky) nesprávné. Správné označení skupiny zní Taraxacum sect. Ruderalia.\n\nNejhojnějšími zástupci této skupiny pampelišek na našem území jsou např. pampeliška křídlatá (\"Taraxacum alatum\" Lindb. fil.), pampeliška bezzubá (\"Taraxacum hepaticum\" Railons.), pampeliška záhadná (\"Taraxacum glossodon\" Sonck et H. Øllg.) nebo pampeliška upravená (\"Taraxacum interveniens\" Hagl.). V nejteplejších oblastech jižní Moravy roste také sexuální druh této skupiny, pampeliška mnohoúborná (\"Taraxacum linearisquamum\" van Soest), který je morfologicky velmi variabilní.\n\nPampeliška je vytrvalá plevelná bylina vysoká 5–40 cm, s houževnatým zásobním kořenem. Listy tvoří přízemní růžici. Květenství vyrůstají z listové růžice na dutých stvolech a tvoří je zářivě žluté květní úbory. Květní úbory jsou tvořeny až z 200 jednotlivých jazykových květů.\n\nKvete od dubna do srpna, plodem jsou nažky s bílým padáčkovitým chmýřím, díky kterému se semena velmi snadno šíří větrem na velké vzdálenosti. Celá rostlina je prostoupená mléčnicemi, které při utržení roní bílou hořkou šťávu – latex, zanechávající po zaschnutí na kůži tmavé skvrny.\n\nVyskytuje se ve společenstvech mezofilních luk, na světlých sušších loukách, mezích, zahradách a také jako konkurenční plevel na polích. Jedná se o nitrofilní druh rostlin, tzn., že preferuje půdy bohaté na dusík. V posledních dvou desetiletích došlo k masivnímu rozšíření četnosti pampelišky lékařské na polích a loukách v Česku, což je zapříčiněno změnou využití krajiny. Dříve rozšířená pastva ustoupila či zcela zanikla a taktéž sečení luk probíhá v mnohem menší míře a později. Pampeliška má tak čas v květnu vysemenit a široce se rozšířit do svého neobhospodařovaného okolí, na louky ležící ladem. K úspěšnému šíření přispívá ještě skutečnost, že louky a pole ležící ladem byly dříve hojně hnojeny, tudíž se zde pro pampelišku nacházejí příhodné podmínky v podobě bohatých zásob dusíku v zemi.\n\nPřirozeně roste v mírném pásmu severní polokoule (Evropa, Amerika, Asie) ve všech vegetačních stupních, převážně však v mezických biotopech. Různé druhy skupiny pampelišky lékařské byly zavlečeny více méně do všech oblastí světa, včetně tropů (např. Brazílie, Indonésie, Austrálie etc.).\n\nAčkoli je pampeliška lékařská (též známá jako smetánka lékařská) brána spíše jako plevel, už samotný její druhový název napovídá, že se jedná o významnou léčivku. Doporučována je zejména při zánětech močových cest a při ledvinových kamenech. Zvyšuje tvorbu a vylučování žluči. Pozitivní účinky má i na trávící soustavu. Lze ji užívat při žaludečních poruchách, ale také při prudkém střevních kataru, nechutenství anebo zácpě.\n\nSbíráme kořen před rozkvětem rostliny (březen – duben), listy (květen – září), nať s kořenem (březen – duben). Droga je bez zápachu a má mírně nahořklou chuť. Z kořene lze po usušení, upražení a rozemletí připravit hořkou „pampeliškovou mouku“.\n\nJe to také významná včelařská rostlina. V některých zemích se používá k přípravě bylinkových salátů nebo k výrobě vína.\n\nZásobním cukrem je inulin, namísto u rostlin obvyklého škrobu, inulin je vhodnější pro diabetiky. Dále obsahuje mimo jiné hořčiny taraxacin a taraxasterin, třísloviny a fytoncidy.\n\n"}
{"id": "78317", "url": "https://cs.wikipedia.org/wiki?curid=78317", "title": "Sofie", "text": "Sofie\n\nSofie ( ) je hlavní město Bulharska; leží na úpatí pohoří Vitoša na západě státu, blízko srbských hranic. Východním okrajem města protéká řeka Iskăr. Město, kde žije asi 14% obyvatel Bulharska, je politickým, hospodářským i kulturním střediskem země. Sofie je také nejdůležitějším univerzitním městem v zemi, sídlí zde 9 univerzit.\n\nSofia má velmi dávnou historii, podle archeologických nálezů bylo místo osídleno už před osmi tisíci let. V 7. století př. n. l. zde vzniklo sídlo bojovných thráckých Serdů, podle nichž se nazývalo \"Serdica\". Roku 339 př. n. l. je dobyl Filip II. Makedonský a roku 29 př. n. l. zde založili Římané město \"Ulpia Serdica\", hlavní město vnitřní Dácie. Za císaře Trajána (98-117) město rozkvetlo, byla zde mincovna, fórum a řada veřejných budov. Koncem 2. století bylo město ohrazeno vysokou hradbou. Roku 342 sem svolali oba císařové koncil, který však neskončil úspěchem a nebyl uznán jako ekumenický. Roku 447 vyplenili Serdiku Hunové pod Attilou, později pak i Gótové.\n\nZa císaře Justiniána I. bylo město obnoveno a opevněno, v letech 532-537 byl postaven kostel Sv. Sofie. Brzy nato dobyly Serdiku slovanské kmeny a název Serdika upadl v zapomenutí. Roku 809 ji dobyl bulharský chán Krum a město dostalo slovanský název \"Sreděc\". Za byzantské vlády v 11. a 12. století se nazývalo \"Triadica\", v době druhé bulharské říše bylo znovu opevněno a ve 14. století dostalo podle kostela název Sofia. Roku 1386 dobyli město po dlouhém obléhání osmanští Turci a drželi je po pět století. Město bylo sídlem rumelského beje a vznikla zde řada mešit a minaretů, vcelku ale chátralo a když je ruský generál Gurko roku 1878 dobyl, žilo zde asi 18 tisíc obyvatel v chatrných domech bez vody.\n\nKdyž roku 1879 rozhodlo ústavodárné shromáždění ve Velkém Tarnovu, že hlavním městem nového Bulharska bude Sofia, nastal v městě pohyb, obyvatel rychle přibývalo a v letech 1904-1912 byla postavena katedrála sv. Alexandra Něvského. Roku 1925 zorganizovalo bulharští komunisté bombový atentát na kostel Sveta Nedelja, při němž zahynulo přes 120 lidí a 500 bylo zraněno. Za 2. světové války, kdy Bulharsko stálo na německé straně, utrpěla Sofie leteckými nálety a roku 1944 vyhlásil Stalin Bulharsku válku a celou zemi obsadil. 15. září 1946 zde Jiří Dimitrov vyhlásil lidovou republiku a ve městě pak vznikla řada veřejných budov, sídlišť a továren. 10. listopadu 1989 komunistický režim padl a vzniklo demokratické Bulharsko. Hospodářská přestavba byla v Bulharsku velmi obtížná, Sofie se však rychle vzpamatovala a je dnes velmi živým městem.\n\nMěsto spadá do Oblasti Sofie, která se z hlediska státní správy dělí na 24 rajónů, přičemž některé z nich zahrnují kromě sofijských čtvrtí (kvartálů) také okolní vsi, nebo vůbec nezahrnují části vlastního města, které zabírá pouze na 15 % rozlohy oblasti.\n\nV Sofii se nachází 9 univerzit, sídlo metropolity Ortodoxní církve a římskokatolické diecéze. Mezi významné památky patří:\n\nVe východní části města leží mezinárodní letiště, od roku 2006 s novým terminálem.\n\nDíky strategické poloze Sofie je město důležitým centrem pro mezinárodní železniční a automobilové trasy. Městem procházejí evropské trasy E79 z Rumunska do řecké Soluně a E80 z Portugalska do Turecka. Ve městě jsou zastoupeny všechny hlavní druhy dopravy (kromě vodní dopravy). V Sofii je celkem 8 železničních stanic, z nichž největší je centrální nádraží. Vedle něj je nové autobusové nádraží, největší a nejmodernější svého druhu v zemi.\n\nOd roku 1901 je v Sofii tramvajová doprava, dnes má 21 linek a celkem 84 km tratí. Devět trolejbusových linek měří 104 km a v Sofii jezdí téměř 600 městských autobusů. Od roku 1998 má Sofia funkční systém metra, v současnosti se 27 stanicemi, celkově se však do budoucna plánuje vybudovat další stanice. Metro se stavělo dlouhých dvacet let, jeho výstavba totiž byla několikrát zastavena kvůli archeologickým nálezům i kvůli nedostatku finančních prostředků. Jednotné jízdné činí 1 leva. Ve městě jsou také velmi oblíbené taxi služby, hlavně díky cenové dostupnosti oproti jiným evropským metropolím.\n\nMěsto má velké metalurgické závody na výrobu kovů, dále je ve městě zastoupen strojní průmysl, textilní, chemický a potravinářský. Po skončení II. světové války, došlo ve městě k rozsáhlé industrializaci a masové výstavbě bytových jednotek, které značně narušily estetický ráz města. Po pádu minulého režimu do Sofie zamířil zahraniční kapitál. Přední světové firmy zde otevřely své závody např. Toyota a Pepsi. Také řada bank zde zřídila své pobočky pro celou oblast Balkánu.\n\nSofie je spolu s Turínem jediné město, které hostilo hry letní (1961, 1977) i zimní (1983, 1989) univerziády.\nSofie byla i kandidátským městem pro pořádání zimních olympijských her 2014, byla ale vyřazena v prvním kole volby.\n\n\n\n"}
{"id": "78318", "url": "https://cs.wikipedia.org/wiki?curid=78318", "title": "Souostroví Lau", "text": "Souostroví Lau\n\nFidžijské souostroví Lau se nachází v jižním Tichém oceánu, na východ od Korského moře. Tvoří je řetězec asi stovky ostrovů a ostrůvků z nichž zhruba třicet je obydleno. Souostroví Lau se rozprostírá na rozloze 487 čtverečních kilometrů. Většina ostrovů severní části skupiny Lau jsou vulkanického původu, zatímco ostrovy jižní části jsou většinou korálového původu.\n\nOstrovy Lau jsou jednou ze čtrnácti fidžijských provincií. Hlavní město se jmenuje Tubou a leží na jižním konci ostrova Lakeba. Tato provincie spolu s dalšími (včetně Kadavu a Lomaiviti) tvoří fidžijský východní obvod a Tovata konfederaci, tradiční hierarchickou skupinu náčelníků severního a východního Fidži.\n\nBritský cestovatel James Cook objevil první z ostrovů – Vatou – v roce 1774. Od té doby co byla objeveno Souostroví Ono, v roce 1820, bylo souostroví Lau nejlépe zmapovanou částí Fidži.\n\nK politickému sjednocení došlo až v pozdější době. Historicky je členěno do tří částí: severní ostrovy Lau, jižní ostrovy Lau a souostroví Moala. Kolem roku 1855 si tonžský princ Enele Ma'afu podrobil tuto oblast a ustanovil jednotnou správu. Prohlásil se za Tui Lai, neboli krále Lau, vyhlásil konstituci a pozval křesťanské misionáře. První misionáři přijeli do Lakeby v roce 1830, ale byli vyhnáni. Tui Nayau, formální vládce souostroví Lau se Ma'afovi podrobil.\n\nTituly Tui Nayau a Tui Lau se vrátily do personální unie v roce 1973, když Ratu Sir Kamisese Mara, který již byl ustanoven jako Tui Nayau v roce 1969, byl rovněž ustanoven Tui Lau. Zdědil formální titul po svém otci, Tevita Uluilakeba III.\n\nSeverní ostrovy Lau, rozšířené až k Tuvuce, byly pod nadvládou Taveuni. Projevovali úctu k Tui Cakau (vrchnímu náčelníkovi Cakaudrove). Nicméně v roce 1855 Ma'afu získal svrchovanost nad severním Lau a ustanovil Lomaloma na Vanua Balavu coby hlavní město.\n\nJižní ostrovy Lau se rozšířili o Ono i Lau na dalekém jihu až k severnímu Cicia. Tradičně byly poddanými vůči Tui Nayau, ale díky vítězství Ma'afua v 50. letech se staly vůči Tongu nadřazenými.\n\nOstrovy Moala měly vždy blíže k ostrovům Bau, Fidži a k Lomaiviti než k Lau, ale Ma'afuovo vítězství je připojilo k Lau. Od té doby jsou jeho součástí.\n\nTím že leží na pomezí melanéského Fidži a polynéské Tongy jsou ostrovy Lau místem setkání dvou odlišných kulturních sfér. Lauské vesnice si zachovávají původní tradice. Obyvatelé ostrovů jsou známi svými dřevořezbami a barvením tradičních látek masi neboli tapa. Zejména Lakeba byla tradičním místem setkání obyvatel Tongy a Fidži. Převažující jihovýchodní větry umožnili cestování z Tongy na Fidži. Zároveň ale bylo mnohem obtížnější plout opačným směrem. Od 5. stol. př. n. l. byla kultura Lau spíše fidžijská nežli polynéská, ale tonžský vliv je dodnes patrný ve jménech, jazyku, stravě a architektuře. Lauské stavby jsou spíše kulatého tvaru, podobně jako je tomu na ostrovech Tonga a Samoa a ne čtverhranné jak je to typické pro Fidži.\n\nNa ostrově Vanua Balavu se nachází Yanuyanu resort vybudovaný k povzbuzení turismu pro který byla oblast dříve obtížněji přístupná. Dále tam je přistávací dráha a přístav v Lomaloma. Na Vanua Balavu a na Lakeba jsou penziony a turistické ubytovny.\n\nOstrovy Lau jsou centrem fidžijského kriketu. Kriket je na Lau nejpopulárnějším kolektivním sportem, zatím co na ostatních fidžijských ostrovech je preferováno ragby a fotbal.\n"}
{"id": "78320", "url": "https://cs.wikipedia.org/wiki?curid=78320", "title": "Lau", "text": "Lau\n\nLau může být:\n\n\n\n"}
{"id": "78323", "url": "https://cs.wikipedia.org/wiki?curid=78323", "title": "Krajta tygrovitá", "text": "Krajta tygrovitá\n\nKrajta tygrovitá (\"Python molurus\") je jeden z největších hadů na světě. Patří mezi hady z čeledi krajty. Podle populace a poddruhu dorůstá obvykle velikosti mezi 2 až 5 m. Obdobné nebo poněkud větší velikosti dosahují ještě krajta tmavá, krajta mřížkovaná, krajta písmenková, anakonda velká a krajta ametystová.\n\nTělo krajty tygrovité je mohutné a svalnaté, zbarvené světle hnědě, s velkými hnědými, až černými skvrnami. Na svrchní části hlavy bývá patrný tmavý šípovitý vzor, po stranách hlavy se táhnou tmavé pásky, které protínají oko. Retní tepločivné jamky jsou patrné. Tato krajta obývá tropické lesy a pole.\n\nKrajta tygrovitá se vyskytuje ve dvou poddruzích:\n\nChov krajty tygrovité podléhá povolení a jelikož se jedná o hada opravdu impozantních rozměrů, nedoporučuje se pro chov v teráriu v bytech. Přesto je to (hlavně mláďata) jeden z nejčastěji chovaných hadů v domácnosti.\n\nV teráriích se nejčastěji chová krajta tmavá a její albinotická forma, velice často se však jedná o křížence obou subspecií. Chovají se zejména pro jejich mírnou povahu a krásné zbarvení, ale většina lidí, kteří si je pořídí nepočítá s tím, že dorůstá obrovských rozměrů a pak se jen těžko zbavují přerostlých hadů.\n\nKrajtu tygrovitou chováme pokud možno v co největším teráriu, s velkou vodní nádrží. Teplotu udržujeme do 30 °C přes den, s nočním poklesem až o 8 °C.\n\nNení dobré si pořizovat takového hada, pokud máte jiná zvířata jako například psa nebo kočku, protože tito hadi mají dobrý čich a pokud by při kontaktu ucítil pach takového zvířete, riskujete tím, že vás had napadne. Kousnutí je bolestivé a nepříjemně se zanítí.\n\nS krmením těchto hadů nebývají zpravidla potíže, většinou ochotně přijímají morčata, králíky, kuřata, nebo jinou vhodnou potravu odpovídající velikosti. Někteří opravdu velicí jedinci zabijí i selata a menší prasata. \n\nJde o vejcorodého živočicha. Zhruba po šedesáti až osmdesáti dnech po snesení vajec (podle inkubační teploty) se líhnou mladé krajty, kterých může být ve výjimečných případech až 100. Mláďata jsou 45 až 60 cm dlouhá, (podle velikosti samice a počtu vajec) většinou dobře přijímají hlodavce a velice rychle rostou.\n\n"}
{"id": "78324", "url": "https://cs.wikipedia.org/wiki?curid=78324", "title": "Daigodži", "text": "Daigodži\n\nDaigodži () je buddhistický chrám sekty šingon ve čtvrti Fušimi v Kjótu v Japonsku. Mnich Rigen-daiši (Šóbó) založil chrám v roce 874. O více než sedm století později zde Tojotomi Hidejoši pořádal slavnou slavnost sakur.\n\nNěkolik budov, včetně \"kondó\" a pětipatrové pagody, je japonskými národními poklady. Od roku 1994 je Daigodži, společně s dalšími památkami v okolí Kjóta, zapsán na Seznam světového dědictví UNESCO pod názvem „Památky na starobylé Kjóto“.\n"}
{"id": "78328", "url": "https://cs.wikipedia.org/wiki?curid=78328", "title": "Krajta tmavá", "text": "Krajta tmavá\n\nKrajta tmavá (\"Python bivittatus\") je velký had z čeledi krajty (dříve zahrnována do čeledi hroznýšovití). Žila původně pouze v jižní a jihovýchodní Asii, v posledních letech došlo k její nechtěné introdukci i na Floridu. Až do roku 2009 byla považována za poddruh krajty tygrovité, současná taxonomie ji uznává jako samostatný druh. Žije poblíž vody, může trávit i dost času přímo v ní, ale také je možno ji nalézt v korunách stromů. Divoce žijící jedinci dosahují průměrné délky 3,7 metru, výjimečně se jejich délka může blížit 6 metrům. Jeden jedinec chovaný v zajetí zřejmě dorostl až do 8,2 metru (nicméně taková délka vyvolává jisté pochybnosti o správnosti měření). Je to aktivní predátor a potravní oportunista. Sežere jakékoliv zvíře přiměřené velikosti. Zabíjí jako klasický škrtič, loví tak, že oběť udusí smyčkami svého svalnatého těla.\n\n\"Python bivittatus\" neboli krajta tmavá byla jako druh uznána v roce 2009, když předtím byla vedena jako poddruh krajty tygrovité (\"Python molurus\") pod vědeckým jménem \"Python molurus bivittatus\". \"P. b. progschai\" je považována za poddruh krajty tmavé zahrnující populace ze Sulawesi.\n\nKrajta tmavá má na těle množství velkých hnědých skvrn, jež jsou ohraničeny velmi tmavě hnědě až černě. Barva mezi skvrnami je světle hnědá až béžová.\n\nPrůměrná délka hadů žijících ve volné přírodě je 3,7 metru, přičemž exempláře měřící více než 4 metry nejsou běžné. Pohlavní dimorfismus bývá poměrně výrazný - samice jsou poněkud delší a především o dost mohutnější a těžší než samci. Hmotnost samic se obvykle pohybuje od 29 do 75 kg, hmotnost samců většinou od 7 do 18,5 kg. Největší jedinec odchycený na Floridě měřil 5,2 metru. Šlo o samici vážící 63,5 kg, která v sobě měla 73 vajec. Další velká krajta z Floridy měřila 4,9 metru a vážila 69 kg. Podle jedněch zdrojů nejdelší zaznamenaná krajta tmavá - samice zvaná Baby - měřila 5,74 m. Animal Diversity Web udává čísla ještě výrazně větší: maximální délku 7,6 m při hmotnosti 137 kg. Některé zdroje uvádějí jako rekord jedince ze Serpent Safari Park v Illinois, jenž měřil 8,2 m a vážil 182 kg. Nicméně obecně zprávy o hadech delších než 6 metrů jsou předmětem jisté skepse. Naopak na ostrovech Indonésie (Jáva, Bali, Sulawesi) se vyskytují vzrůstem velmi malé formy, jejichž délka osciluje mezi 2 a 2,5 metry.\n\nKrajta tmavá preferuje k životu lesnatou krajinu, což zahrnuje tropické lesy různých typů včetně mangrovů. Žije rovněž na loukách, v mokřadech. Je silně svázána s vodou, tudíž je možno ji nalézt i v řekách a v různých jiných vodních zdrojích nebo v jejich blízkosti. Nejvyšší nadmořská výška, v níž byla zaznamenána, je 4050 m. Jde však o extrém, obvykle žije výrazně níže. Státy a oblasti, v nichž se vyskytuje, jsou následující: Bangladéš, Nepál, severovýchodní Indie, Barma, Thajsko, Vietnam, Laos, Kambodža, jižní Čína, Indonésie (Jáva, Sulawesi, Bali, Sumbawa). Introdukována byla do Singapuru a do USA na Floridu, kde je vedena jako invazní druh. Totéž platí i pro Portoriko, nicméně v tomto případě pro přesnější hodnocení chybějí data.\n\nV roce 1992 zasáhl Floridu hurikán Andrew a zřejmě i jeho přičiněním uniklo nespecifikované množství krajt z místních obchodů se zvířaty a různých chovných zařízení do volné přírody. Předpokládá se, že i někteří soukromí chovatelé se takto občas zbavovali dále nechtěných domácích mazlíků již v 80. letech 20. století. Většina vypuštěných krajt se usadila v bažinaté oblasti Everglades. V roce 2007 byl tento had zaznamenán i v severní Floridě a v pobřežní oblasti Florida Panhandle. Mezi léty 2000 a 2012 odchytili (výjimečně i zabili) ochranáři a strážci parku Everglades 1825 hadů, přičemž množství rostlo každým rokem. Krajtě tmavé se přesto nebývale daří. Výsledkem jejího šíření je decimace mnohých místních druhů živočichů. Efekt této invaze byl vyčíslen takto: lišky a králíci z oblasti obývané krajtami prakticky vymizeli, mývalové, opossumové a jelenci běloocasí přišli o více než 90 % populace. Předpokládá se negativní vliv na populace ptáků, kojotů a pum floridských. Krajty úspěšně soupeří i s aligátory, kterým sice občas padnou za oběť (a na oplátku samy loví jejich menší jedince), ale to nikterak nebrání jejich populačnímu růstu.\nKrajty tmavé jsou aktivní převážně v noci. Mladí jedinci se rádi pohybují ve stromoví, starší dávají přednost zemi. Jsou to vynikající plavci, mohou zůstat ponořeny pod hladinou až půl hodiny. Většinu času tráví ukryté v podrostu. V severních oblastech v chladnějších měsících mohou krajty brumovat (hibernovat) v dutině stromu, v hnízdech (dírách) pod říčních břehem nebo pod skalami.\n\nKrajty tmavé se páří začátkem jara. Doba mezi kopulací a snůškou je různá, obvykle jde o 2 až 4 měsíce. Na Floridě probíhá páření mezi prosincem a dubnem, ke snůšce dochází obvykle v květnu nebo červnu. Nicméně kopulace se samci není nutná a samice jsou schopny partenogeneze, avšak neví se, jak často k této variantě v přírodě dochází. Samice snášejí 8 až 107 vajec. Zůstávají s nimi v hnízdě a svalovými stahy regulují teplotu, pokud je potřeba. Dokáží ji zvýšit až o 6–8 °C. Když se přibližně po dvou měsících s pomocí vaječného zubu vylíhnou mladí jedinci, přestanou se o ně starat. Mláďata zůstávají až do prvního svlékání ve vejci, a pak se vydávají pryč, ulovit první kořist. Po vylíhnutí měří 48 až 79 cm a zpočátku rostou velmi rychle, obvykle 7–10 cm za měsíc, ale byl zaznamenán přírůstek 24,5 cm za měsíc. Tato rychlost s věkem postupně klesá - v druhém roce života je to průměrně 4,5 cm za měsíc a ve čtvrtém už jen 1,6 cm měsíčně. Pohlavně dospívají ve druhém až třetím roce života, při délce 1,7 až 2,6 metru. Zvířata v zajetí, jsou-li vydatně krmena, mohou mít rychlejší růst a časnější pohlavní zralost.\n\nKrajta tmavá je aktivní predátor. Živí se kořistí přiměřené velikosti a jakožto potravní oportunista využívá nabídku habitatu, v němž žije. Skladba její kořisti je velmi pestrá. Na dolní škále, co se velikosti týče, stojí myši, krysy a jiní hlodavci (například křečci floridští). Těmi je mnohdy lákána do blízkosti lidských obydlí, kde se vyskytují v hojné míře. Dále napadá různé ptáky, včetně velkých druhů, netopýry či kaloně. Střední a velkou kořist tvoří různá prasata, kozy, luskouni, jeleni, antilopy, psi, šakali, rysi, králíci, opice. V trávicím traktu krajt se našli i levharti. Kromě savců a ptáků zabíjí i plazy, včetně krokodýlů a aligátorů, obojživelníky a ryby. Ve výjimečných případech se může stát, že přílišná velikost kořisti způsobí krajtě smrt.\n\nKrajta tmavá je klasický had škrtič. Svou kořist zabije tak, že udělá prudký výpad, uchopí ji svými ostrými dozadu zahnutými zuby, a pak ji obtočí svým svalnatým tělem. Postupně ji více a více svírá, přeruší krevní oběh a oběť se udusí, respektive zemře na zástavu srdce. Had snadněji usmrtí teplokrevné živočichy než studenokrevné.\n\nKrajta tmavá prožívá dlouhá období bez potravy střídající se s periodami, kdy zpracovává často objemnou kořist. Její trávicí a kardiovaskulární systém pracuje tedy ve dvou zcela rozdílných režimech. Jakmile dojde k pozření kořisti, žaludek a střeva zvětší svůj objem a výkon a výrazně zvýší produkci kyselin a enzymů. Vzroste délka mikroklků a apikální membrány ve střevě. Zvětší se i výkon srdce, slinivky, jater a ledvin. Rychlost metabolismu se zvýší až 44krát, přičemž na trávení kořisti se spotřebuje až 37 % z ní získané energie. Poté, co je potrava strávena, dojde k rychlému návratu do klidového stavu.\nDivoké populace v původních oblastech výskytu vede Mezinárodní svaz ochrany přírody jako zranitelné. CITES řadí krajtu tmavou do Přílohy II (Appendix II), což znamená, že obchod s tímto druhem je možný jen v omezeném množství. Všechny velké druhy krajt byly v minulosti zabíjeny, aby zásobovaly trh s hadími kůžemi (dělají se z nich například různé druhy bubnů a další hudební nástroje, především \"erheen\" a loutna \"sanxian\"), uspokojovaly požadavky lidové medicíny a poptávku ze strany chovatelů hadů. Přinejmenším v Číně jsou usmrcovány i kvůli masu. Počty hadů se snížily odhadem o 50 % za posledních 10 let. Je to především z výše uvedených důvodů, navíc se k tomu přidala degradace životního prostředí. Krajta tmavá začala být vzácná v Myanmaru, Laosu, Vietnamu a Kambodži. Obchod (mnohdy ilegální) s krajtami tmavými je dosti rozšířen a zahrnuje tisíce kusů hadů ročně.\n\nHad je chráněn v Číně, Vietnamu, Indonésii a Thajsku. Důležitým aspektem ochrany je potřeba dalšího výzkumu života tohoto druhu. Paradoxně existuje v současnosti daleko více informací o biologii tohoto škrtiče z Floridy než z původních oblastí výskytu.\nKrajty tmavé jsou často prodávány na chov jako domácí zvířata. Jejich popularita spočívá v atraktivním vzhledu a mírné povaze. Určitým negativem je velmi rychlý růst. Pokud jsou řádně krmeny, velice brzy přesáhnou 2 metry. Ve věku 4 let získávají délku dospělců, nicméně jejich růst pomalu pokračuje i nadále. Při dobré péči se mohou dožít i více než 20 let.\n\nAčkoliv mají pověst mírných tvorů, dokáží způsobit bolestivé a krvavé kousnutí, a pokud se jim podaří obtočit své smrtící smyčky, mohou chovatele i zabít. Jejich chov je náročný, konzumují velké množství potravy a vyžadují značný životní prostor. Někteří chovatelé se z důvodů nezvládnutí chovu rozhodnou hada vypustit do volné přírody, čímž z něj mohou učinit invazního jedince. Toto se právě stalo na Floridě. Její úřady se proto rozhodly uvalit na chov krajt tmavých restriktivní opatření.\n\nKrajty tmavé jsou oportunističtí jedlíci a konzumují potravu, i když jsou nasycené. Výsledkem bývá jejich sklon k obezitě, což je častý problém u hadů chovaných v zajetí.\n\nV zajetí bývají šlechtěny různé barevné varianty krajt. Nejpopulárnější jsou albíni, karameloví jedinci, tzv. labyrintové barevné formy a nejnověji se podařilo vyšlechtit i leucistické jedince.\n\n"}
{"id": "78330", "url": "https://cs.wikipedia.org/wiki?curid=78330", "title": "Reynoldsovo číslo", "text": "Reynoldsovo číslo\n\nReynoldsovo číslo je bezrozměrná veličina, která dává do souvislosti setrvačné síly a viskozitu (tedy odpor prostředí v důsledku vnitřního tření). Je pomocí něj možné určit, zda je proudění tekutiny laminární, nebo turbulentní. Čím je Reynoldsovo číslo vyšší, tím nižší je vliv třecích sil částic tekutiny na celkový odpor.\n\nReynoldsovo číslo je pravděpodobně nejznámější z tzv. podobnostních čísel.\n\nK rozlišení laminárního proudění od turbulentního (při proudění trubicí) se používá Reynoldsovo číslo dané vztahem\nkde formula_2 označuje hydraulický průměr trubice, formula_3 je střední hodnota rychlosti proudění kapaliny v daném průřezu a formula_4 je kinematická viskozita. Pro velké hodnoty formula_5 je proudění turbulentní, pro nízké hodnoty je proudění laminární. Při formula_6 je proudění potenciálové.\n\nHranice mezi těmito dvěma případy se označuje jako \"kritická hodnota Reynoldsova čísla\". Tato hodnota je pro různé kapaliny a různé typy potrubí různá a zjišťuje se experimentálně. Kritická hodnota se obvykle pohybuje kolem hodnoty 2000.\n\nPro proudění vody v uzavřených profilech (potrubích) mluvíme o laminárním proudění jestliže Re < 2320, pro otevřená koryta se uvažuje laminární proudění pro Re < 580. Horní rozhraní však je velmi nejednoznačné, podstatnou měrou záleží na tom, jakým způsobem a jakou rychlostí je rychlost proudění zvyšována, při pozvolném zvyšování rychlosti se laminární režim dokáže při tlakovém proudění uchovat až asi do Re = 13800, v otevřených korytech do ca Re = 3450. Při větších hodnotách Re je proudění prakticky vždy turbulentní. Turbulentní proudění se při snižování rychlosti naopak zachová, pokud vzniklo, pro Re > 4000. V intervalu 2320 < Re < 4000 je tzv. přechodná oblast mezi laminárním a turbulentním prouděním.\n\nReynoldsovo číslo má velký význam při studiu odporů, které vznikají prouděním kapaliny v potrubí i korytech nebo při obtékání těles. Podobně má Reynoldsovo číslo významný vliv na řadu dalších hydraulických veličin.\n\nReynoldsovo číslo lze použít například při testování nových letadel. Postavíme-li přesnou kopii testovaného stroje v měřítku 1:4 pak je třeba vynásobit rychlost obtékání vzduchem také čtyřikrát. S využitím Reynoldsova čísla můžeme však také simulovat obtékání testovaného stroje pomocí vody či jiné tekutiny. Důležité je, aby zůstal zachován poměr třecích a setrvačných sil objektu. Právě to nám umožňuje znalost Reynoldsova čísla. Těmito problémy se zabývá tzv. teorie podobnosti.\n\n"}
{"id": "78332", "url": "https://cs.wikipedia.org/wiki?curid=78332", "title": "Krajta písmenková", "text": "Krajta písmenková\n\nKrajta písmenková (\"Python sebae\") je jedním z největších hadů světa dorůstajících délky až 7 m a hmotnosti kolem 100 kg. Většinou však dorůstají pouze 3 - 4,5 metru, samci necelé 4 metry.\n\nTento mohutný had obývá převážně západní Afriku od tropické oblasti (Zaire, Uganda, Súdán a Etiopie), až po jižní okraj Sahary. V dospělosti vyhledává spíše sušší biotopy, otevřené roviny savanového typu a řídké křoviny. Krajta písmenková je aktivní spíše v noci, kdy nejčastěji loví.\n\nZbarvení krajty písmenkové je hnědé až šedohnědé, s červenohnědými až černými skvrnami na zádech. Skvrny jsou od středu světlé, a směrem k okrajům tmavší, až černé. Podobné, pravidelné skvrny tvaru půlměsíce se táhnou i po bocích hada. Klínovitá hlava s dvěma světlými pruhy u oka, a výraznými receptory na horní i dolní čelisti, je jen nevýrazně oddělena od těla.\n\nJejí kořistí se stávají převážně potkani, zajíci a ptáci, opice, některé druhy antilop a divoká prasata. Na kořist většinou číhá z vyvýšeného místa, odkud se jí bleskovým výpadem zmocní. Doma chovaní hadi přijímají potkany, králíky a morčata, občas můžeme zpestřit jídelníček slepicí. Velcí jedinci s chutí vezmou i zvíře velikosti 10 kg selete.\n\nKořist zabíjí uškrcením, jako většina krajt.\n\nTak jako všichni velcí hadi, potřebuje i krajta písmenková velké, dobře zajištěné terárium, jehož délka by měla tvořit alespoň polovinu délky chovaného hada. Jako substrát můžeme použít např. směs písku a štěrku, nebo zvolit tzv. sterilní chov, kdy podlahu terária tvoří dřevěný rošt, nebo jiný hladký a omyvatelný materiál. Nezbytná je bytelná a velká vodní nádrž, kterou krajta písmenková často navštěvuje. Teplotu udržujeme na 25 - 32 °C přes den, v noci můžeme nechat klesnout teplotu až k 18 °C. Jedinci z přírody - zvláště z jihu Afriky by měli 2 - 4 měsíce zimovat.\n\nK páření dochází zhruba v listopadu až březnu. Dospělé hady můžeme k páření stimulovat snížením teploty asi na 22 °C a zkrácením dne na 8 - 10 hodin při častém, ale jemném rosení. Samice naklade asi 20 - 80 vajec (podle velikosti samice), které po vzoru mnohých krajt zahřívají vlastním tělem. Mláďata se líhnou při inkubační teplotě 30 °C za 70 - 80 dní. Jsou kolem 70 cm dlouhá a ihned po prvním svlečení s chutí loví dospělé myši. Zdržují se převážně v okolí vodních zdrojů. Bývají kousavá a s přibývajícím věkem se to většinou nelepší. Pohlavní dospělosti dosahují už ve 2 - 4 letech, pářit se začínají přibližně ve velikosti těsně přes 2 metry.\n\nPro chov krajty písmenkové je nutné povolení. Vzhledem ke své agresivitě a kousavosti ji nelze doporučit pro chov v bytech a její chov by měl být omezen na zkušené teraristy a kompetentní pracoviště. Všeobecně se má zato, že tento had je nejagresivnější ze všech krajt a ani mláďata odchovaná v zajetí na tom nebývají až na výjimky o mnoho lépe.\n\n"}
{"id": "78334", "url": "https://cs.wikipedia.org/wiki?curid=78334", "title": "Mount Cook", "text": "Mount Cook\n\nMount Cook nebo Aoraki je s výškou 3724 m nejvyšší horou Nového Zélandu. Je to vrchol v Jižních Alpách, pohoří táhnoucím se podél západního pobřeží Jižního ostrova Nového Zélandu. Je populární turistickou i horolezeckou destinací. Lemují ji Tasmanův a Hookerův ledovec.\nNachází se v Národním parku Aoraki/Mount Cook. Národní park byl oficiálně vyhlášen v roce 1953 a společně s Národním parkem Westland a několika dalšími chráněnými oblastmi je od roku 1990 zapsán na Seznamu světového dědictví UNESCO (pod společným označením \"Te Wahipounamu – South West New Zealand\"). Park obsahuje více než 140 vrcholů, tyčících se výš nežli 2 000 metrů, a 72 pojmenovaných ledovců, pokrývajících 40 % ze 700 kilometrů čtverečních národního parku. Každoročně zde přes léto trénuje rakouská lyžařská reprezentace.\n\nVesnice Mount Cook Village (také známá jako The Hermitage, česky Poustevna) funguje jako turistické centrum a základní kemp. Leží 4 km od úpatí Tasmanova ledovce, 12 km jižně od vrcholu Aoraki.\n\nAoraki znamená „napichovač mraků“ v Kai Tahu dialektu maorštiny. Anglické jméno oslavuje kapitána James Cooka, který první obeplul ostrovy Nového Zélandu v roce 1770.\n"}
{"id": "78335", "url": "https://cs.wikipedia.org/wiki?curid=78335", "title": "Valletta", "text": "Valletta\n\nValletta, často nesprávně La Valletta (maltsky: \"il-Belt Valletta\"), je hlavní město ostrovního státu Malta ležící na východním pobřeží mezi zálivy Grand Harbour na jihu a Marsamxett Harbour. Počet obyvatel je 6 444 (údaj z března roku 2014). Současným starostou města je od roku 1999 Dr. Alexiei Dingli. Roku 1980 byla Valletta zapsána na seznam světového dědictví UNESCO.\n\nNa výběžku hory Sciberras krátce po velkém obležení Malty osmanskými Turky a rozbití dosavadní pevnosti Fort St. Elmo (z roku 1530) město založili 28. března 1566 johanité v čele s velmistrem Jeanem de la Valette. Urbanistický koncept města s geometricky uspořádanou uliční sítí navrhl architekt Francesco Lapparelli, pokračoval v něm jeho asistent Gerolamo Cassar, který také během následujících 20 let postavil mnoho důležitých budov, pod vedením následujícího velmistra Pierra de Monte. Mohutnou fortifikaci a novou pětibokou pevnost s bastiony, zvanou \"Floriani Lines\" navrhl Pietro Paolo Floriani de Macerata. Roku 1571 sem johanité přenesli z Birgu své hlavní sídlo. Výstavbu roku 1676 přerušila morová epidemie, při které zemřelo na deset tisíc obyvatel. Do konce 18. století zde vyrostlo 320 staveb.\n\n12. listopadu 1592 zde byla otevřena jezuitská kolej (škola) Collegium melitenses. Po vyhnání jezuitů z ostrova roku 1768 byla škola uzavřena. 22. listopadu 1769 byla ve městě založena Maltská univerzita, která v současnosti sídlí v městské čtvrti Tal-Qroqq a má přes 10 000 studentů. V letech 1798-1800 Valettu okupovalo francouzské vojsko, které vystřídala armáda britská.\n\nBěhem britské nadvlády nad Maltou byla Valletta (i se zbytkem země) značně industrializována. Větší část opevnění a některé staré budovy byly zbořeny a nahradily je nové moderní stavby. Město je vystavěno převážně z kamene, což ho zachránilo za 2. světové války, že nelehlo popelem jako mnohá jiná evropská města. I tak bylo ale město značně poškozeno bombardováním (zničena byla třeba budova královské opery z roku 1800). Většina důležitých historických památek ale přežila.\n\nK dalším patří např. Tritonova kašna s fontánou, Národní archeologické muzeum, ale také zahrady Argoti a Upper Barracca atd. Hlavní městskou ulicí je \"Třída Republiky\", které dominují fontány, muzea a kostely.V této ulici se nachází většina velvyslanectví a konzulátů a také prodejny nejznámějších světových a domácích firem (H&M, Benetton, Adidas, Air Malta a další).\n\nPopulace města v průběhu let poklesla na třetinu původního počtu obyvatel. Tato situace se ještě zhoršila po druhé světové válce, kdy byly postaveny nové městské aglomerace a obyvatelé se začali stěhovat do nově vzniklých předměstských čtvrtí. Původní Valletta je ale stále důležitým obchodním a administrativním městem.\n\nMěsto bylo postaveno jako pevnost s navzájem kolmými ulicemi. Leží na poloostrově mezi dvěma přírodními přístavy Marsamxett a Grand Harbour. Přestože není La Valletta největším městem Malty, je jeho hlavním městem. Přilehlé oblasti Floriana, Birkirkara, Qormi, Żabbar a další mají dohromady více než 100 000 obyvatel.\n\nMěstská veřejná doprava se skládá především z autobusů, které jezdí po Vallettě a po předměstích z hlavního autobusového nádraží. Doprava v centru města je někdy omezena pouze na taxi služby, většina ulic v historickém jádru je přestavěna na pěší zóny.\n\nVe vzdálenosti 5 km jižně od Valletty se v městečku Luqa nachází Maltské mezinárodní letiště, které spojuje Maltu s Amsterdamem, Aténami, Barcelonou, Bělehradem, Berlínem, Bruselem, Bolognou, Budapeští, Catánií, Kodaní, Ženevou, Prahou, Londýnem, Moskvou, Paříží, New Yorkem, Oslem nebo Tunisem.\n\n"}
{"id": "78338", "url": "https://cs.wikipedia.org/wiki?curid=78338", "title": "Krajta královská", "text": "Krajta královská\n\nKrajta královská (\"Python regius\") je menší had z čeledi krajty. Tato krajta má hezké zbarvení, vyznačuje se minimální agresivitou a spíše plachostí, proto je často chována v teráriích. Dorůstá maximální velikosti 1,2 až 1,5 metru, výjimečně do 1,80 metrů. Váha tohoto hada se pohybuje kolem 1–3 kg. Nepatří tedy k velkým druhům. Ve volné přírodě se vyskytuje na pobřeží západní a střední Afriky, od Senegalu na západě po Súdán a Ugandu na východě.\n\nMá malou hlavu výrazně oddělenou od zavalitého těla s nápadně krátkým ocasem. Zbarvena je hnědě se žlutými až bělavými skvrnami. Přes spánky se táhne po obou stranách úzký, žlutý pruh od tlamy až po krk. Pod tímto pruhem je tmavší pruh, který sahá až ke koutkům tlamy. Břišní strana je žlutě krémová. Kresba krajt královských na bocích často připomíná karikatury malých Marťánků a je u každého jedince velice variabilní. Existuje také mnoho barevných odchylek a variant, ať již jsou to albinotičtí, či xantoričtí jedinci, nebo s úplně odlišnou základní kresbou. V nebezpečí se stáčí do pevné koule s hlavou uvnitř, proto se jí v angličtině říká \"ball python\" (míčová krajta).\n\nKrajta královská má velice dekorativní zbarvení, manipulace s ní je snadná, nekouše a navíc nedorůstá značných velikostí. Mezi hroznýši a krajtami není mnoho druhů, které by se tak dobře hodily do menších bytových terárií. Pro chov této krajty není třeba povolení a je velmi vhodná pro chov v bytových teráriích.\n\nKrajta královská je zahrnuta v příloze CITES. Registrační povinnosti nepodléhá.\n\nHad dává přednost teplotám mezi 26–32 °C. Měl by však mít možnost až 35 °C pod světlem a cca 23 °C na nejchladnějším místě v teráriu (u nádrže s vodou). Tento druh je aktivnější více po setmění než ve dne. Tyto krajty někdy přijímají potravu nepravidelně, nebývá výjimkou ani půlroční hladovění. Zvířata importovaná z přírody bývají napadena parazity. K chovu stačí terárium o rozměrech 100 × 60 × 60 cm s větví na šplhání a nádrží s vodou. Nádrž by měla být větší – jednak aby udržovala potřebnou vlhkost v teráriu, dále aby se krajta mohla koupat.\n\nRozlišení pohlaví je problematické, nejpřesnější je palpování nebo zavádění sondy, které provádí odborník. Laik může rozlišovat samce a samici podle vzhledu ocásku. (Samice – ocásek za kloakou je kratší a přechod z těla na ocásek je zřetelnější. Samec – ocásek je delší a přechod do něj není tak zřetelný, protože má v přechodu uloženy hemipenisy). Určení pohlaví touto metodou ale není stoprocentní.\n\nKrajta královská je, tak jako všechny krajty, vejcorodá. Samice klade 6–8 poměrně velkých vajec, měřících cca 7 × 5 cm. Vejce klade zpravidla v noci. Samice na vejcích leží až do vylíhnutí, tj. zhruba kolem 70 dní. Mláďatům není potřeba nastřihnout obal,protože musí vstřebat vaječný obal uvnitř vajíčka. Pro úspěšné rozmnožení je nutné dodržet tzv. období dešťů (zhruba od března do listopadu, podle areálu výskytu) a období sucha po zbytek roku. Po vylíhnutí měří mezi 23 a 43 cm.\n\nZhruba po týdnu, po prvním svléknutí začínají krajty přijímat potravu – vhodné jsou již osamostatněné, malé, osrstěné myšky. Dospělí jedinci loví již vzrostlé krysy malé, pískomily nebo menší potkany. Četnost krmení - mláďata do 6 měsíců krmíme osrstělým myšetem 1x za deset dní, subadultního jedince vzrostlou krysou malou 1 za 3 týdny a vzrostlého jedince menším potkanem 1 za měsíc až měsíc a půl.\n\n"}
{"id": "78342", "url": "https://cs.wikipedia.org/wiki?curid=78342", "title": "Viktor Emanuel II.", "text": "Viktor Emanuel II.\n\nViktor Emanuel II., ital. Vittorio Emanuele II Carignano nebo Vittorio Emanuele di Savoia, (14. března 1820, Turín – 9. ledna 1878, Řím) byl v letech 1849 až 1861 král Sardinie a od roku 1861 první král sjednocené Itálie s čestným titulem \"Otec vlasti\". Pocházel ze savojské dynastie.\n\nNarodil se jako první syn Marie Terezy Toskánské a Karla Alberta Sardinského, mládí strávil ve Florencii a roku 1842 se oženil se svou sestřenicí Adelheid Rakouskou. Bojoval v armádě svého otce a účastnil se i Bitvy u Custozy roku 1848. Když jeho otec po porážce v Bitvě u Novary roku 1849 abdikoval, nastoupil po něm a brzy sjednal poměrně příznivé příměří s rakouským velitelem maršálkem Radeckým. Když je sardinský parlament odmítl ratifikovat, vypsal nové volby a roku 1852 jmenoval premiérem vynikajícího politika hraběte Cavoura. Postavil se do čela hnutí za sjednocení Itálie (Risorgimento) a stal se jeho symbolem.\n\nV roce 1854 se připojil k Británii a Francii v Krymské válce a roku 1858 na schůzce s císařem Napoleonem III. uzavřel tajnou dohodu, že za pomoc Francie proti Rakousku jí odstoupí Nice a Savojsko. Italsko-francouzské tažení proti Rakousku 1859 začalo úspěšně, ale z obav před mobilizací Pruska Napoleon uzavřel tajnou dohodu s mladým císařem Františkem Josefem I., že Piemonťané dostanou pouze Lombardsko, kdežto Benátsko zůstane Rakousku. To bylo pro Italy velké zklamání, protože o dohodě nic nevěděli. Turínskou smlouvou roku 1860 Francie skutečně získala Nice a Savojsko, kdežto Viktor Emanuel II. vytáhl proti církevnímu státu a jeho vojsko zatlačil až k Římu, načež byl papežem exkomunikován.\n\nGiuseppe Garibaldi mezitím dobyl Sicílii a Neapol a po plebiscitech se k němu připojily i další severoitalské provincie. Král se v říjnu 1860 slavnostně setkal s Garibaldim, který mu vzdal svůj hold, a 17. března 1861 nově zvolený parlament provolal Viktora Emanuela italským králem. Roku 1866 se král spojil s Pruskem proti Rakousku a i když vojensky neuspěl, získal na Bismarckův nátlak od Rakouska Benátsko. Garibaldi se dvakrát pokusil dobýt Řím, ale vstoupil do něho až když Francie po porážce roku 1870 musela odtud stáhnout svou posádku. 2. července 1871 král přemístil svoji rezidenci a usadil se v Kvirinálském paláci, kde dodnes sídlí italský president.\n\nZbytek jeho panování byl poměrně klidný a zemřel roku 1878, když předtím ještě odmítl papežského vyslance, který s ním chtěl jednat o zrušení exkomunikace. Byl slavnostně pohřben v římském Pantheonu, kde u jeho hrobu dodnes stojí hlídka veteránů. Roku 1895 bylo rozhodnuto postavit mu velký památník jako \"oltář Vlasti\" (\"Altare della Patria\") ve středu města na severním úbočí Kapitolu. Památník byl slavnostně otevřen k 50. výročí sjednocení v roce 1911 a dokončen roku 1925.\n\nDěti z prvního manželství, uzavřeného 12. dubna 1842 ve Stupinigi, s rakouskou arcivévodkyní Adlétou Rakouskou (1822–1855):\n\nDěti s druhou manželkou Rosou Terezou Vercellanovou, s níž uzavřel morganatické manželství 7. listopadu 1869 v Římě:\n\n\n\n"}
{"id": "78356", "url": "https://cs.wikipedia.org/wiki?curid=78356", "title": "Předonín", "text": "Předonín\n\nPředonín je vesnice, která patří pod obec Bechlín, a která je od ní vzdálena 2 km a je oddělena kopcem Klouček (dříve též Kluk, 209 m n. m.). Nachází se mezi městy Štětí a Roudnice nad Labem, od kterých je vzdálena 4 km. Předonín má vlastní katastrální území, v jehož východní části se nachází ještě osada Benzínov či Benzinov, která nese název po skladu ropných produktů ČEPRO a. s. v okolí nedalekého Hněvického vrchu, vybudovaném ve 40. letech. Do katastrálního území Předonín patří i vrchol Kloučku s vysílací věží. Severozápadně od Kloučku se nachází hájovna Jezero.\n\nNejstarší písemná zmínka pochází z roku 1338.\nVes byla věnována jedné z dcer původního majitele Bechlína, která měla podobné jméno jako nynější název vsi (Przednin). Občané byli převážně drobní zemědělci, k hlavním zemědělským odvětvím patřilo chmelařství a řepařství.\nDo školy se muselo docházet až do sousedního Bechlína, proto byla v Předoníně v roce 1893 postavena škola s jednou třídou a rozšířena roku 1957 o další třídu. Místo ní však byla v letech 1959–1962 postavena nová dvoutřídní škola, která se ale neujala pro nedostatek dětí, a proto byla v roce 1986 zrušena.\n\nKdyž koncem XIII. století vladyka bechelský provdal nejstarší ze svých tří dcer za pana Bycena z Cítova, dal jí upsat věnem třetinu svého majetku a mimo jiné také tři dvory kmetcí směrem od kopce zvaného „Kluk“ k obci Záluží. Tento díl majetku nazval podle dcery nejstarší, tedy přední „Przednin“(díl), z čehož brzo vsunutím samohlásky „o“ utvořilo se „Przedonin“ později „Předonín. Takto vznikl nejprve pouhý název dědiny za „Klukem“ směrem k Záluží rozložené, liduprázdné, hustě zalesněné, místy bažinaté a močálovité. Teprve potomci onoho prvního Bycena z Cítova se stali během XIV. století zakládáním dvorců a dosazováním hospodářů původci obce Předonína. Proto by také bylo marné hledat zde obdobné archeologické nálezy, jaké se podařilo objevit v Bechlíně. Občané byli převážně drobní zemědělci, k hlavním zemědělským odvětvím patřilo chmelařství a řepařství.\nPředonín patřil pod farní úřad Bechlín. Za školním vzděláním se také docházelo do sousedního Bechlína, škola byla v Předoníně postavena v roce 1893. 17. září 1893 byla vysvěcena a předána prvnímu správci školy panu učiteli Fr. Svobodovi. V roce 1957 se z učitelského bytu vybudovala druhá třída a v letech 1959–1962 se v obci postavila nová dvoutřídní škola, která pro nedostatek dětí byla v roce 1986 zrušena.\n"}
{"id": "78357", "url": "https://cs.wikipedia.org/wiki?curid=78357", "title": "Oban", "text": "Oban\n\nOban (\"An t-Oban\" ve skotské gaelštině, což znamená \"Malá zátoka\") je město na západním pobřeží Skotska. Je to hlavní město oblasti Argyll and Bute. Město má 12 000 stálých obyvatel, během turistické sezóny hostí navíc přibližně stejný počet turistů.\n\nMezi pamětihodnosti města patří především monumentální zřícenina amfiteátru, která byla (záměrně jako zřícenina) vybudována na konci 19. století bohatým romantikem.\n\nVe městě se také nachází přístav a palírna skotské whisky značky Oban.\n\n"}
{"id": "78358", "url": "https://cs.wikipedia.org/wiki?curid=78358", "title": "Televizní věž Ostankino", "text": "Televizní věž Ostankino\n\nTelevizní věž Ostankino ( – \"Ostankinskaja telebašňa\") je betonová televizní věž v severní části Moskvy, a zároveň nejvyšší stavba v Evropě. S původní výškou 537 metrů byla od svého dokončení v roce 1967 do roku 1975 nejvyšší samostatně stojící stavbou světa. Po Tokyo Sky Tree, Canton Tower a CN Tower je také 4. nejvyšší televizní věží světa.\n\nVýstavba 540 m vysoké věže začala roku 1963 a byla dokončena o pět let později; oficiálně měla však být zprovozněna k 50. výročí Říjnové revoluce již roku 1967. Po svém otevření se stala nejvyšší stavbou světa, tento titul si udržela téměř celé desetiletí, až do otevření CN Tower v Torontu (od této doby je stále i dnes čtvrtá a stále nejvyšší v Evropě).\n\nDne 3. října 1993 v době konfliktu prezidenta Borise Jelcina s parlamentem zaútočili na věž stoupenci ruského viceprezidenta Alexandra Ruckého. Několik tisíc lidí proniklo do televizní budovy a vyřadilo z provozu první program ruské televize, přičemž jich desítky přišly o život. Cestu do budovy si totiž útočníci prorazili nákladními auty, stříleli přitom z ručních zbraní a házeli granáty. Útok na televizní studio v Ostankinu vedl generál Albert Makašov.\n\nVysílaly odsud všechny moskevské televizní stanice do vzdálenosti 120 km, a to až do 27. srpna 2000, kdy věž zachvátil rozsáhlý požár. Došlo k němu 98 m nad vyhlídkovou plošinou. Návštěvníci věže spolu s personálem museli být evakuováni, při počátečním výbuchu zahynuli tři lidé. Podle vládních zdrojů celá evakuace trvala 90 minut. Po této události mělo 18 milionů obyvatel metropole a jejího okolí problémy s příjmem televizního signálu.\n\n\n"}
{"id": "78359", "url": "https://cs.wikipedia.org/wiki?curid=78359", "title": "Ostankino", "text": "Ostankino\n\nOstankino () je toponymum a současně pojmenování některých souvisejících objektů.\n\n\n\n"}
{"id": "78365", "url": "https://cs.wikipedia.org/wiki?curid=78365", "title": "Spoo", "text": "Spoo\n\nVe science fiction televizním seriálu \"Babylon 5\" je spoo [spů] velmi hodnotným a oblíbeným jídlem. Je vyrobeno ze stejnojmenného mimozemského živočicha podobného červu. Mezi všemi rasami je spoo považováno za nejchutnější jídlo naší galaxie. Ačkoliv je to všeobecně oblíbený pokrm a aktivně obchodovaná komodita, samotnému stvoření se dostává pouze opovržení od ras, které ho konzumují. \n\nOd uvedení v televizním seriálu \"Babylon 5\" zůstalo spoo v povědomí mezi fanoušky. Zrodilo se tak všechno od pokusů o přípravu vlastní verze spoo až k povídkám, vztahujícím se k tomuto tématu.\n\n"}
{"id": "78368", "url": "https://cs.wikipedia.org/wiki?curid=78368", "title": "Olomoucký orloj", "text": "Olomoucký orloj\n\nOlomoucký orloj je součástí severní stěny radnice v Olomouci. Orloj se zde nachází od 15. století, jeho současná podoba pochází od Karla Svolinského a je ztvárněna v duchu socialistického realismu. Jedná se o jeden z mála heliocentrických orlojů na světě.\n\nVýklenek s lomeným obloukem, v němž je orloj umístěn, dosahuje výšky téměř 14 metrů. Centrální ciferník orloje zobrazuje polohy planet na pozadí zvířetníku. Celý orloj je umístěn na pozadí mozaiky, která znázorňuje jízdu králů, dělníka a chemika. Po obvodu výklenku se nacházejí medailony s alegoriemi měsíců v roce. Kalendárium ve spodní části orloje znázorňuje dny významné pro komunistický režim, jako například narozeniny Stalina, Gottwalda a dalších politiků. Zvonkohra měla podle původního plánu hrát \"Internacionálu\", ale nakonec byly zvoleny lidové písně \"Daleká, šeroká cesta přes Holomóc\", \"Vrbe jož se zelenajó\" a \"Za Náměšťó na kopečko hádajó se o děvečko\". Hraje je šestnáct zvonů, které odlila roku 1898 firma P. Hilzer. Poledne oznamuje kokrháním mosazný kohout, načež v oknech orloje po sedm minut defilují figury kopáče, pekaře, úředníka, volejbalistky a dalších profesí.\n\nPodle tradice byl orloj postaven mezi roky 1419–1422. Podle některých výzkumů byl však prostor radnice pro orloj upraven až v roce 1474, první písemná zmínka o něm pochází z roku 1519. Pověst tvrdí, že tvůrce orloje byl oslepen, aby nemohl obdobné dílo vybudovat v jiném městě. Historicky doloženi jsou hodinář Hans Pohl, který orloj opravil v sedmdesátých letech 16. století a Pavel Fabricius, tvůrce unikátní planisféry o průměru 146 cm.\nOrloj byl během své historie několikrát přebudováván a vybavován různými druhy pohyblivých loutek, např. sv. Václav, sv. Jiří na koni a s drakem, Tři králové na velbloudech. Později zde byl místo světců umístěn arcivévoda Rudolf Habsburský a kněz s monstrancí.\n\nNejstarší části dnešního astronomického stroje pocházejí z roku 1898, kdy byl orloj vybaven heliocentrickým ciferníkem. V roce 1926 byl vyzdoben významným umělcem Jano Köhlerem, kdy byl jako symbol nové české správy města nahrazen portrét Marie Terezie alegorickým vyobrazením moravské země. Orloj byl poškozen granátem na konci druhé světové války. Po ní byl vrácen do původní podoby z roku 1926, ale už v roce 1955 byl kompletně přebudován Karlem Svolinským, rodákem ze Svatého Kopečku na socialistický motiv. Slavnostní uvedení do provozu, za přítomnosti komunistických pohlavárů, se konalo 9. května 1955.\n\nPo roce 1989 vznikla v Olomouci občanská iniciativa, požadující obnovení původního vzhledu orloje.\n\n\n\n"}
{"id": "78370", "url": "https://cs.wikipedia.org/wiki?curid=78370", "title": "Zářič", "text": "Zářič\n\nZářič, cizím slovem radiátor je předmět, zařízení nebo látka, obdařená schopností vyzařovat.\n\nPodle druhu vyzařované energie nebo částic lze zářiče dělit např. na\n\nPodle vzniku je lze dělit na \"přirozené\" a \"umělé\".\n\nPřirozené zářiče nebyly vytvořeny člověkem a vyskytují se volně v přírodě. Patří k nim různá tělesa a látky všech velikostí, např. v makrokosmickém měřítku hvězdy, v mikrokosmickém atomy radioaktivních prvků.\n\nUmělé zářiče vznikly jako záměrně vytvořená technická zařízení. Patří k nim umělé zdroje světla, zdroje tepelného záření, antény, rentgenky, medicínské gamazářiče a mnoho dalších.\n\nPodle účelu lze umělé zářiče dělit na technické (pro výrobní a technologické účely), zdravotnické, komunikační a zářiče upravující prostředí pro život člověka (světlo, teplo). \n\nSlovo zářič nebo radiátor by mělo být přednostně používáno pro zařízení, jehož hlavním účelem je vyzařování. Často však dochází ke zmatení pojmů. Např. pojem radiátor se nesprávně používá pro těleso teplovodního topení, což je typický konvektor, tedy zařízení pro předávání tepla prouděním. To se týká vnitřního i vnějšího povrchu konvektoru. Radiační složka je u něj až na druhém místě.\n\nVyzařovanou energií zářiče se obvykle rozumí elektromagnetické vlny nebo částice (fotony). Mohou mít různou energii a kmitočet. Vyzařovaná energie je buď rozprostřena po úseku spektra (spektrální zářiče) nebo soustředěna na některé kmitočty.\n\nProtože samotné zářiče jsou obvykle buď všesměrové nebo vícesměrové, upravuje se jejich vyzařovací charakteristika pomocí odchýlení, odrazu a clonění vyzařované energie. Odpovídající pomocná zařízení se pak nazývají refraktory, reflektory a clony.\n\nRadioaktivní izotopové zářiče využívají jako zdroje částic přírodní nebo uměle vytvořené izotopy prvků s krátkým poločasem rozpadu. Podle převažujícího druhu vyzařovaných částic se dělí na\n\nNežádoucí druhy částic jsou omezeny či eliminovány vhodnou volbou izotopu, ohybu svazku elektrickým polem a stíněním. Protože zejména pro částice s vysokou energií je obtížné tvarování vycházejícího svazku paprsků metodami používanými pro nízkoenergetické záření, uplatňují se ve významné míře pohlcující clony.\n\nPříkladem selektivního směrového zářiče elektromagnetických rádiových vln o jednom kmitočtu může být tzv. Yagiho anténa, zkráceně zvaná „Yagi“. Jejím zářičem je část zvaná dipól. Do dipólu se přivádí kabelem energie v podobě vysokofrekvenčního střídavého proudu a napětí. Odražečem neboli reflektorem jsou delší prvky za dipólem, směrem od hlavního směru vyzařování. Direktorem jsou kratší prvky před dipólem ve směru vyzařování.\n\nOsvětlovací těleso je název pro některé druhy svítidel. Je to příklad světelného zářiče určeného pro osvětlovací účely. Zářičem je světelný zdroj. Ten je doplněn dalšími díly potřebnými pro fungování svítidla. \n\nReflektor odráží světlo ze směrů, do nichž svítidlo nemá svítit, a směruje je do požadovaného směru pomocí fyzikálního jevu odrazu, reflexe. Bývá tvořen vyleštěnou kovovou nebo pokovenou plochou nebo též jen bíle natřeným plechem apod.\n\nRefraktor usměrňuje a rozptyluje světlo zářiče (zdroje) tak, aby výsledná směrová vyzařovací křivka svítidla měla požadovaný průběh, a také aby byl snížen jas zdroje na hodnoty přijatelné pro lidské oko. Refraktorem bývají různá tvarovaná průhledná, rastrová nebo matovaná skla, baňky, válce, čočky, průsvitné kotouče, mezikruží, mřížky a mnoho jiných průsvitných a průhledných předmětů tvořících optickou část svítidla. Využívá se jevů refrakce - lomu světla.\n\nDifuzor rozptyluje světlo tak, aby svítidlo působilo jako plošný zdroj světla. Zpravidla je konstruován jako kryt z opálového (mléčně zakaleného) skla nebo plastu. Difuzor úplně zakrývá světelné zdroje, většinou také chrání světelný zdroj před mechanickým poškozením, znečištěním a vlhkostí.\n"}
{"id": "78379", "url": "https://cs.wikipedia.org/wiki?curid=78379", "title": "Židi", "text": "Židi\n\nŽidi (někdy také židy, obkličovačka, území, hradby, kasárny, tečkovaná či puntíkovaná) jsou strategická hra pro dva hráče (existuje i varianta pro více hráčů). Hráči se střídají v dělání puntíků na průsečíky ve čtvercové síti nespecifikovaných rozměrů. Nejčastěji se používá čtverečkovaný papír (podobně jako u piškvorek). Cílem hry je obklíčit svými puntíky co největší území, na kterém se nacházejí soupeřovy puntíky. Není známa historie této hry, ale s nejvyšší pravděpodobností se vyvinula z čínské hry go.\n\nExistují drobné odlišnosti v některých verzích pravidel hry židi. Zde uvedená pravidla jsou ta nejčastěji používaná:\n\n\nNení známo, jak přesně hra vznikla, ale je velice pravděpodobné, že byla inspirována pravidly čínské hry go. Od ní se liší hlavně tím, že v go musí být obklíčené kameny vyjmuty z hracího plánu a také tyto kameny musejí být obklíčeny těsně. Taková pravidla v židech nejsou, a proto je možné je hrát na papíře bez použití gumy. Dalším relativně zásadním rozdílem je fakt, že v židech, na rozdíl od go, nemůžete soupeřovy puntíky obklíčit u „zdi“. (Z toho pramení jedna ze zásadních židových taktik; pokud máte nějaké území a připojíte ho k okraji tak, že je toto propojení „nepropustné“, soupeř vám už toto území nemůže obklíčit.)\n\nJeden ze základních strategických manévrů v židech je použití „schodovitého“ kladení puntíků. Tedy při budování řady puntíků neumožňovat soupeři diagonální přechod skrze vaši řadu puntíků.\nPředstavte si následující situaci: Sehráli jste se soupeřem bitvu o nějaké větší území a vás dělí od jeho získání jeden puntík. Váš soupeř je na tahu, a protože si uvědomuje, že nemá už v této bitvě šanci zahraje někam jinam. Častou chybou v této situaci je zahrát v záchvatu euforie tak, že se uzavře území, i když to nebylo nutné. Protihráč mohl hrát na nějaké strategické pozici, přičemž díky uzavření území zde bude hráč o jeden krok pozadu. Nevýhoda otevřených území je však zřejmá; člověk může zapomenout. Proto radši před uzavřením území zvažte, zda je to v danou chvíli efektivní.\n\n\n"}
{"id": "78382", "url": "https://cs.wikipedia.org/wiki?curid=78382", "title": "J. Michael Straczynski", "text": "J. Michael Straczynski\n\nJoseph Michael Straczynski (; * 17. července 1954 Paterson, New Jersey) je americký spisovatel a producent televizních seriálů. Píše romány, povídky, knihy komiksů a rádiová dramata. Je také divadelní dramatik, žurnalista a autor oblíbené knihy o psaní scénářů. Je autorem, výkonným producentem a hlavním scenáristou vědeckofantastických televizních seriálů \"Babylon 5\" (1994–1998) \"Křížová výprava\" (1999), \"Jeremiah\" (2002–2004) a \"Sense8\" (2015). Straczynski napsal většinu epizod \"Babylonu 5\", za zmínku stojí nepřerušená řada 59 epizod, obsahující všechny díly 3. a 4. sezóny. Již od roku 1985 se účastní také mnoha internetových komunikačních sítí jako např. Usenet a internetových fór (např. GEnie, CompuServe a America Online), kde reaguje na dotazy fanoušků. Jedná se o přítele a spolupracovníka spisovatele z oblasti spekulativního žánru Harlana Ellisona, žáka a přítele Normana Corwina a upřímného obdivovatele díla Roda Serlinga.\n\nVystudoval Státní univerzitu v San Diegu, kde získal titul bakalář v psychologii a sociologii (dále zde studoval filozofii a literaturu). V době studia na SDSU napsal mnoho článků pro studentské noviny, které pak byly vtipně nazývané (kvůli počtu jeho článků) „Daily Joe“ (česky „Pepův deník“). Při psaní také spolupracoval se svou bývalou ženou Kathryn M. Drennanovou.\n\nJím užívané profesionální jméno je J. Michael Straczynski, ačkoli neformálně bývá oslovován „Joe“. V tisku a částečně také na Usenetu sám sebe často podepisuje pouze iniciálami JMS.\nFanoušky je také často označován jako „Great Maker“ (Velký tvůrce).\n\nJako autor komiksů napsal mimo jiné \"Worldsinger\" (1991), sešit vydaný DC Comics, příběh posádky z původního seriálu \"Star Trek\".\n\n"}
{"id": "78393", "url": "https://cs.wikipedia.org/wiki?curid=78393", "title": "Sovice", "text": "Sovice\n\nSovice, též Sovický vrch (278 m), je izolovaný zčásti zalesněný svědecký vrch v Úštěcké pahorkatině, šest kilometrů západně od Štětí a osm kilometrů severovýchodně od Roudnice nad Labem. Pod vrcholem na severní straně se dnes nachází velká zahloubená závlahová nádrž na vodu, čerpanou z Labe. Jižní a západní svahy vrchu zaujímají oplocené vinice a sady. Na vrchol nevede značená cesta. Polní cesty vedou ze severovýchodní strany k myslivecké střelnici na úpatí vrchu, od ní pak přímou lesní cestou, která stoupá jihozápadním směrem k nádrži, odkud se nabízí výhled k severozápadu na České středohoří. Vzrostlý les pokrývá celou horní část vrchu a brání výhledu do okolí. Nejvyšší část, kde se nacházelo raně středověké sídliště, je od vodní nádrže vzdálená asi sto metrů. Turisticky zajímavé jsou výhledy do krajiny ze všech stran úpatí vrchu. Přístup viničními cestami je možný jen mimo období dozrávání vinné révy.\n\nArcheologické výzkumy v letech 2007-2008 poprvé s jistotou prokázaly osídlení vrchu již v několika pravěkých obdobích: v eneolitu, ve starší době bronzové (únětická kultura) a v době halštatské. Delší dobu je také známo prokazatelné osídlení ze středohradištního období, kdy se na vrcholu nacházelo sídliště nebo hradiště. Případné opevnění však v důsledku opakovaných sesuvů půdy v letech 1788 a 1883 zaniklo. Osídlení bylo rámcově datováno pomocí nalezených keramických střepů do devátého až desátého století.\n\nNa jihovýchodním svahu vrchu se nachází přírodní památka Sovice u Brzánek, vyhlášená na rozloze 1,16 ha 14. srpna 2012 a chránící polopřirozené suché trávníky a facie křovin na vápnitém podloží.\n"}
{"id": "78395", "url": "https://cs.wikipedia.org/wiki?curid=78395", "title": "Špičák (Ralská pahorkatina, 281 m)", "text": "Špičák (Ralská pahorkatina, 281 m)\n\nŠpičák je kopec v Ralské pahorkatině, zhruba 2 km východně od města Štětí, v katastru jeho části Stračí. Kopec je tvořen čedičovými horninami a naskýtá se z něj výhled na Štětí a okolní vesnice. V okolní krajině se nachází rozlehlé lesy táhnoucí se východně k Liběchovu a severně až k Dubé. Jen asi 1 km východně od Špičáku, u Mariánské kaple, probíhá hranice CHKO Kokořínsko.\n\n"}
{"id": "78396", "url": "https://cs.wikipedia.org/wiki?curid=78396", "title": "RER B", "text": "RER B\n\nRER B je jedna ze současných pěti tras příměstské železnice RER v Paříži. Je druhá nejstarší, první její úsek pochází z roku 1977 a je označena modrou barvou. Vede severojižním směrem.\n\nRER B spojuje centrum Paříže s městy v Île-de-France (například Saint-Rémy-lès-Chevreuse, Mitry-Claye) a také s letištěm Charlese de Gaulla. Samotná trasa má na každém svém konci dvě větve, takže na ní jsou provozovány čtyři linky (B2 až B5). Celková délka je pak 80 km, na kterých bylo vystavěno 47 stanic, z nichž 11 je podzemních. Průměrná mezistaniční vzdálenost dosahuje 1739 m. Ročně linku použije 165 100 000 cestujících.\n\n\n"}
{"id": "78398", "url": "https://cs.wikipedia.org/wiki?curid=78398", "title": "Kozák", "text": "Kozák\n\nKozák nebo kozak může mít více významů:\n\n\n\n\n\n"}
{"id": "78419", "url": "https://cs.wikipedia.org/wiki?curid=78419", "title": "Rio de Janeiro", "text": "Rio de Janeiro\n\nRio de Janeiro IPA: [hɪjɔ 'dɛʒa,nɛjrɔ] (česky \"Lednová řeka\") je brazilské město ve stejnojmenném spolkovém státu na jihovýchodním pobřeží země na ploše 1 260 km². Po São Paulu je druhým největším brazilským městem a šestým největším v Americe. V roce 2014 zde žilo přes 6 400 000 obyvatel a v celé městské oblasti pak přes 11 600 000 obyvatel. Město bylo založeno v roce 1565 portugalskými kolonisty. V letech 1763–1960 bylo hlavním městem Brazílie.\n\nPatří mezi nejnavštěvovanější turistická místa na jižní polokouli, především díky svým karnevalům, škole samby, plážím Copacabana a Ipanema s bílým pískem a 30 m vysoké soše Krista Spasitele (Cristo Redentor), která je umístěna na hoře Corcovado v národním parku Tijuca a shlíží na celé Rio de Janeiro. Další dominantou města je takzvaná Cukrová homole (Pão de Açúcar), která nabízí výhledy na město. Hlavní vstupní branou pro zahraniční turisty je mezinárodní letiště Rio de Janeiro-Galeão na ostrově Gubernador v zátoce Guanabara.\nRio má dlouhodobé problémy s kriminalitou a násilím, které souvisí především s existencí tzv. favel – chudinských čtvrtí, ve kterých bydlí téměř čtvrtina populace a které jsou mimo přímou kontrolu města a státu. Tyto městské čtvrti, zasazené především do kopců, jsou ovládány drogovými gangy nebo polovojenskými milicemi.\n\nJako první Evropan místo navštívil 1. ledna 1502 portugalský mořeplavec Gaspar de Lemos. Ten byl kapitánem lodi, jež byla součástí flotily Pedra Álvarese Cabrala, objevitele Brazílie. Členem výpravy byl na pozvání krále Manuela I. údajně i italský mořeplavec Amerigo Vespucci. Přistáli v zátoce Guanabara a podle složení vody mylně usoudili, že se jedná o ústí nějaké velké řeky. Místo proto bylo nazváno Rio de Janerio (\"Lednová řeka\").\n\n15. listopadu 1555 se na ostrůvku Seripige v zátoce Guanabara vylodilo 500 francouzských kolonistů a začali zde budovat pevnost Forte Coligny. Tu roku 1560 Portugalci zničili a 1. března 1565 založili na pobřeží město São Sebastião do Rio de Janeiro na počest svatého Šebestiána, patrona portugalského krále Sebastiána I. Portugalská koloniální správa přesunula 27. ledna 1763 hlavní město ze Salvadoru do Rio de Janeria. V roce 1808 se sem po napoleonské invazi do Portugalska uchýlila i královská rodina. Královna regentka Marie I. Portugalská a v letech 1815–1821 její syn Jan VI. Portugalský vládli Spojenému království Portugalska, Brazílie a Algrave. Město zůstalo do roku 1821 hlavním městem Portugalska, jediným mimoevropským hlavním městem evropské země. 12. října 1822 bylo prohlášeno sídlem nezávislého brazilského státu císaře Pedra I., po vojenském převratu byla monarchie roku 1891 nahrazena federativním státem, a po vzoru USA vybudována budova parlamentu – paláce Tiradentes. Ve 30. letech 20. století byly v Riu vystavěny budovy prezidentského paláce a vlády ve stylu art deco.\n\nZa vlády prezidenta českého původu Juscelina Kubitschka 21. dubna 1960 se novým hlavním městem stala nově vybudovaná Brasília vzdálená 930 km severozápadně ve vnitrozemí.\n\nDne 2. září 1947 zde byl ratifikován tzv. Rijský pakt. V letech 1960–1975 tvořilo území města spolkový stát Guanabara.\n\nV roce 2016 se zde konaly letní olympijské hry, třetí olympijské hry na jižní polokouli. Rio de Janeiro bylo prvním městem na jihoamerickém subkontinentu a druhým latinskoamerickým městem, které olympijské hry pořádalo (v roce 1968 proběhly olympijské hry v Mexiku).\n\nCukrová homole, přírodní park, pláž Copacabana a botanická zahrada byly roku 2012 prohlášeny součástí světového kulturního dědictví UNESCO pod názvem „krajina Rio de Janeira mezi horami a mořem“. Po archeologickém průzkumu k nim roku 2017 přibylo přístaviště Valongo – kamenné plato někdejšího tržiště s černošskými otroky nedaleko přístavu.\n\nPodle sčítání lidu v roce 2010 v samotném městě žilo 5 940 224 obyvatel, z nichž 51,2 % bylo bělochů, 36,5 % míšenců, 11,5 % černochů, 0,7 % asiatů a 0,1 % indiánů. Po São Paulu je druhým největším brazilským městem a šestým největším v Americe. V roce 2014 žilo v celé městské oblasti přes 11 600 000 obyvatel.\n\nPřed evropskou kolonizací zde žilo nejméně sedm domorodých kmenů hovořících dvaceti jazyky. Část z nich se připojila k Portugalcům. Ti byli postupně asimilováni. Zbytek se přidal k Francouzům a ten byl vyhlazen. Na počátku 20. století sem přesídlilo několik set tisíc Portugalců. Byla tím silně ovlivněna kultura a architektura města. Zdejší černošská komunita vznikla z angolských a mosambických otroků. Tanec samba má původ právě v černošské kultuře, která silně ovlivnila i zdejší karneval.\n\nV roce 2011 se 64,6 % obyvatel hlásilo k římskokatolické církvi, 20,1 % k jiným křesťanským církvím a 8 % bylo ateistů.\n\nBrazílie je velmi rozlehlá země a počasí se tedy v jednotlivých regionech liší. Leží na jižní polokouli, a proto jsou zde roční období opačně než v Evropě. Brazilská zima trvá od června do srpna a léto od prosince do února. Obecně lze brazilské klima označit jako tropické s průměrnými ročními teplotami kolem 22 °C. V brazilské buši na severovýchodě země dosahují průměrné teploty 28 °C a nejnižší průměrné teploty jsou na náhorních rovinách v jižní části státu. \n\nTaxíky jsou pravděpodobně nejlepší způsob, jak se po Riu dopravovat. Všechny taxíky s povolením lze poznat podle své žluté barvy a modrého pruhu po boku. Ceny nejsou nastaveny příliš vysoko. V případě zájmu se lze domluvit s taxikářem na okružní jízdě městem za fixní cenu (zpravidla okolo 400 Kč). Mezi největší taxislužby v Rio de Janeiru patří Central de Taxi, Ouro Taxi a Yellow Taxi. Po usednutí do taxíku je dobré si nejprve zkontrolovat, zda je zapnutý taxametr.\n\nAutobusy jsou levným a výhodným způsobem dopravy zvláště pro přepravu v rámci centru města (Zona Sul). V této čtvrti se nachází většina turistických památek, tudíž zde jezdí mnoho linek a frekvence autobusů je vysoká. Městské autobusy jsou sice levnou variantou, ale mají několik nevýhod. Především ve večerních a v nočních hodinách jich po městě jezdí velmi málo, navíc bývají vozy zpravidla přeplněny návštěvníky barů a diskoték. V Riu neexistují žádné jízdenky, za přepravu se platí přímo řidičovi, popřípadě průvodčímu v každém jednotlivém autobuse. Kapsáři zde nejsou nikterak vzácní.\n\nMetrô Rio je rychlý způsob přepravy zpravidla mezi delšími vzdálenostmi, například na cestě z pláže Copacabana do centra města. Metro je rychlé, klimatizované a od roku 2006 jsou všechny cedule, mapy a hlášení jak v portugalštině, tak v angličtině. Některé vagóny metra mají na okně růžovou samolepku a mohou v nich jezdit jen ženy, aby se zabránilo sexuálnímu obtěžování.\n\nHrubý domácí produkt Rio de Janeria je po São Paulu největším v zemi a 30. největší na světě. V roce 2008 činil asi 201 miliard dolarů, což činilo 5,1 % HDP celé Brazílie. Největší podíl na městské ekonomice mají služby (65,5 %) následované obchodem (23,4 %), průmyslem (11 %) a zemědělstvím (0,04 %). Ročně město navštíví 2,8 milionu zahraničních turistů.\n\n\n"}
{"id": "78424", "url": "https://cs.wikipedia.org/wiki?curid=78424", "title": "Álvaro Uribe", "text": "Álvaro Uribe\n\nÁlvaro Uribe Vélez (* 4. července 1952 v Medellínu) je kolumbijský právník a politik, který v letech 2002–2010 zastával post prezidenta země.\n\nUribe studoval práva na univerzitě v kolumbijském městě Antioquia a na Harvardu, kde se stal odborným pracovníkem administrativy a řízení. V roce 1976 pracoval na úřadě v Medellínu. Poté v letech 1977 a 1978 působil jako generální sekretář na ministerstvu práce. V roce 1980 se stal ředitelem civilního letectví. V letech 1995–1997 zastával pozici guvernéra Antioquie. V roce 2002 byl zvolen prezidentem na funkční období 2002–2006 a následně znovu na období 2006–2010. Je ženatý s Linou Moreno, mají dva syny – Tomáse a Jerónima.\n\nUribe byl hlavním jihoamerickým spojencem George W. Bushe a podporovatelem vojenského vpádu do Iráku 2003. G. W. Bush schvaloval Uribův postup vůči guerillám FARC, které se neúspěšně snažil porazit vojenskou silou; oba obviňovali vládu Huga Cháveze z jejich podpory. V ekonomice je Uribe stoupencem volného trhu a privatizace, v sociální a kulturní sféře konzervativcem (odmítajícím například interrupce).\n\n"}
{"id": "78428", "url": "https://cs.wikipedia.org/wiki?curid=78428", "title": "Pedofilie", "text": "Pedofilie\n\nPedofilie je v odborném pojetí trvalá nebo dlouhodobá náklonnost či reaktivita s erotickým rozměrem převážně nebo výlučně vůči nedospělým osobám, chlapcům nebo dívkám. Pedofil je člověk, kterého sexuálně přitahují převážně nebo výlučně předpubertální děti nebo děti v rané pubertě a rovněž se do dětí je schopen zamilovat. \n\nVe statistickém manuálu DSM-IV je řazena mezi parafilie, MKN-10 ji řadí mezi poruchy sexuální preference, někteří odborníci, např. Fred Berlin nebo Ray Blanchard a jím vedená pracovní skupina pro přípravu DSM-5, ji zároveň označují za sexuální orientaci. Podle klasifikace MKN-10 i DSM-IV se považuje jakákoliv parafilie za poruchu pouze tehdy, pokud způsobuje svému nositeli distres a osobní či sociální problémy – tedy ani egosyntonní nekriminální pedofil nesplňuje kritéria pedofilie jako poruchy; DSM k tomuto pojetí přešla od IV. vydání, tedy od roku 1994. Ray Blanchard navrhuje odlišit parafilie (které samy o sobě nenaplňují znaky poruchy) od parafilní poruchy, tedy i odlišit pedofilii (která sama o sobě psychiatrickou poruchou není) od pedofilní poruchy, a konsensus na tomto rozlišení prohlásila i pracovní podskupina přípravy DSM-5 pro parafilie, vedená Blanchardem.\n\nOznačení pochází z řeckého slova \"paidofilia\" (παιδοφιλια) = láska k dětem, složeného ze slov \"pais\" (\"παις\") = dítě, chlapec a \"filia\" (\"φιλια\") = láska, přátelství. Původně starořecký výraz uměle zavedl jako součást psychiatrického termínu „paedophilia erotica“ v roce 1886 ve spise \"Psychopathia sexualis\" vídeňský psychiatr Richard von Krafft-Ebing. V antickém Řecku údajně slovo užívali někteří básníci jako synonymum běžného výrazu pederastie, a to z důvodů spíše metrických, nežli významových. Slovo pederastie neoznačovalo ani trvalý osobnostní sklon, ani pouhou sexuální praktiku, ale typ meziosobního vztahu.\n\nV neodborném užití a zvláště masmédiích je často užíváno slovo pedofilie v posunutém významu, jako označení pro sexuální aktivity s dětmi (popřípadě vůbec s osobami pod tzv. zákonnou věkovou hranicí) nebo nakládání s dětskou pornografií (výrobu, držení, šíření, užívání).\n\nVzhledem k neustálenosti a nepřesnosti definice nelze výskyt pedofilie v populaci vyčíslit způsobem, který by přesahoval kontext konkrétní metody zjišťování.\n\nOpakem pedofilie je misopedie či mizopedie, jak se označuje (chorobná) nenávist a pohrdání k dětem. Člověk s tímto sklonem se v angličtině nazývá misopedist. Misopedie se může projevovat například agresivní zlomyslností a krutostí. V českých definicích se někdy vztahuje jen k vlastním dětem.\n\nV některých definicích je pedofilie zúžena jen na reaktivitu vůči osobám s dosud nevyvinutými druhotnými pohlavními znaky. Podle jiných definic a pojetí (například i v Krafftově-Ebingově definici) pedofilní reaktivita obvykle (typicky) zahrnuje kromě předpubertálních dětí i děti v rané pubertě a nezřídka i ty dospívající a mladé dospělé (postpubescentní adolescenty), jejichž vzhled či jiné projevy si zachovaly dětské rysy. Dospívající tak obvykle jsou velmi přitažliví jak pro pedofily, tak pro lidi s převažujícím zaměřením teleiofilním („na dospělé“).\n\nObvykle se za pedofilii označuje jen výhradní nebo převažující reaktivita vůči dětem. Obdobná schopnost zamilovat se do dítěte, být jím citově přitahován, popřípadě reagovat na ně genitálním vzrušením je však v jisté (nedominantní) míře vlastní značné části populace, pravděpodobně většině. Rovněž podíl populace, který při falografickém vyšetření vykazuje na „dětské“ podněty stejnou nebo výraznější reakci než na „dospělé“ podněty, udávají výsledky studií spíše v desítkách procent, zatímco podíl lidí považovaných z důvodu pedofilie za úchylné (deviantní, parafilní) bývá obvykle udáván spíše v jednotkách nebo desetinách procent.\n\nDefinice obsažené v nozologických klasifikacích „duševních poruch a poruch chování“ se omezují na konfliktní aspekty a projevy, které jsou obvykle považovány za příznačné pro pedofilii, tedy nutkavost tužby po zakázaných sexuálních aktivitách s dětmi nebo stres způsobený jejich nemožností. Nemusí pak být zřejmé, zda do definice spadá pouhé erotické zaměření na děti, pokud svému nositeli ani dětem nepůsobí žádné problémy. Naopak do těchto definic spadají i případy tzv. „nepravé pedofilie“, kdy se sexuálních kontaktů s osobami pod zákonnou věkovou hranicí dopouští někdo, kdo nemá převažující erotické zaměření na děti. Někteří kritici vytýkají zejména definici v americkém manuálu DSM nekoherentnost, protože slučuje do jedné diagnostické kategorie „pravou“ i „nepravou“ pedofilii a obsahuje sporná kritéria (minimální věkový rozdíl „partnerů“ nebo „objektu“ touhy 5 let, minimální věk diagnostikované osoby atd.).\n\nPravá \"pedofilie\" (ve významu, v jakém pojem \"pedofilie\" zavedl Krafft-Ebing) se nazývá též preferenční, strukturální nebo fixovaná. Jejím protikladem v rámci uvažovaných příčin sexuálních kontaktů s dětmi je takzvaná pedofilie nepravá, situační, příležitostná, náhražková, regresní nebo incestní, která není pedofilií ve smyslu Krafft-Ebingovy definice. Zvlášť bývají zmiňovány ještě sadistické příčiny sexuálního kontaktu, zneužití nebo násilí, které rovněž nemusejí být spojeny s pedofilií. K podobnému rozlišování se přiklonili mnozí autoři, například Kinsey, Howells 1981, Abel, Mittleman & Becker 1985, Knight et al. 1985, Brongersma 1990, McConaghy 1993, Ward et al. 1995, Hoffmann 1996, Seikowski 1999.\n\nPatologizující sociálně-kontrolní definice pedofilie nelze považovat za vyčerpávající popis z hlediska psychologie osobnosti, sociální psychologie ani sexuologie. Ucelená teorie pedofilie dosud nebyla vytvořena, resp. není obecně užívána. Mnoho odborníků je si vědomo, že značná většina pedofilně disponovaných osob neprojevuje patologické ani kriminální příznaky, ale tato oblast zatím zůstává za okrajem zorného pole středního proudu vědy.\n\nNěkteří odborníci považují za problematické používat termín \"pedofil\" k označení pachatelů sexuálních přečinů vůči dětem, zvláště z lékařského hlediska, zvláště když většiny sexuálních přečinů vůči dětem se dopouštějí situační pachatelé, nikoliv lidé, kteří sexuálně preferují prepubertální děti.\n\nNěkteří výzkumníci, například Howard E. Barbaree, však naopak chtějí, aby uskutečnění činů bylo jediným kritériem pro diagnózu pedofilie a taxonomie tak byla zjednodušena, protože standardy Americké psychiatrické asociace považují rovněž za neuspokojivé.\n\nNěkteří odborníci,\n\nZejména v masových a bulvárních médiích se stále častěji vyskytuje posunutý, neodborný význam slova pedofilie, a to pro označení sexuálních aktivit s dětmi nebo osobami pod věkovou hranicí stanovenou zákonem, případně pohlavního zneužívání dětí nebo nakládání s dětskou pornografií. Začátkem 21. století tento význam slova začal občasně pronikat i do méně kvalitních úředních dokumentů. V anglojazyčných zemích je již používání termínu v posunutém významu běžné i v oficiálních dokumentech a projevech. Může docházet ke směšování nebo zaměňování tohoto významu s původnějšími psychiatrickými nebo psychologickými významy.\n\n\"Mezinárodní klasifikace nemocí\" pod označením F65.4 definuje pedofilii jako sexuální preferenci dětí, obvykle prepubertálního nebo časného pubertálního věku, chlapců, dívek nebo obou pohlaví. Ojedinělý incident nepředstavuje trvalou a převládající tendenci, která se pro tuto diagnózu požaduje. Avšak mezi pedofily zařazuje i muže (u žen je podle MKN pedofilie zjištěna zřídka), kteří si sice zachovávají preferenci pro dospělé sexuální partnery, ale obracejí se na děti jako na náhradní objekty.\n\nDiagnostický a statistický manuál duševních poruch (DSM) Americké psychiatrické asociace (APA), revize 4. vydání (DSM-IV-R), uvádí pedofilii pod kódem 302.2 s následujícími diagnostickými kritérii:\nNezahrnují se pozdně adolescentní jedinci zapojení do trvajícího sexuálního vztahu s osobou věku 12 nebo 13 let.\n\nDiagnostická kritéria DSM nevyžadují uskutečnění sexuálních aktivit s dítětem. Diagnóza tedy může být založena na přítomnosti pouhých fantazií nebo sexuálních tužeb, pokud subjekt splňuje ostatní kritéria.\n\nPříslušná pracovní skupina pro přípravu 5. vydání DSM zveřejnila k 14. říjnu 2010 návrh nových diagnostických kritérií, podle nějž měla být pod kódem 302.2 dosavadní porucha „pedofilie“ nahrazena diagnostickou jednotkou „pedohebefilní porucha“ (Pedohebephilic Disorder) a diagnostická kritéria měla být rozšířena i na přitažlivost nebo chování vůči dospívajícím dětem (t. j. kromě přitažlivosti k osobám v prvním vývojovém stadiu podle Tannerovy stupnice má zahrnout i druhé a třetí). Definice v MKN-10 přitažlivost k raně pubertálním dětem již zahrnuje. V listopadu 2001 byl zveřejněn další návrh, v němž pod kódem U 03 je uvedena „pedofilní porucha“, v podrobnější specifikaci rozlišená na klasický typ (zaměření na předpubertální děti, obecně pod 11 let věku), hebefilní typ (zaměření na pubertální děti, obecně věku od 11 do 14 let) a pedohebefilní typ, tedy zaměření na obě věkové kategorie. Dále je rozlišeno zaměření podle pohlaví, k němuž je dotyčný sexuálně přitahován. Pokud se v posledních letech v nekontrolovaném prostředí neobjevily příznaky poruchy (distres nebo „opakované chování“), má být klasifikována pedofilní porucha v remisi.\n\nDiagnostická položka U 03 Pedophilic Disorder (pedofilní porucha) podle návrhu z druhé poloviny roku 2011 má mít tato kritéria:\n\nPřejmenování diagnostické jednotky „pedofilie“ na „pedofilní poruchu“ a obdobná změna u ostatních parafilií je v návrhu zdůvodněna konsensem pracovní skupiny, že pouhá parafilie (kritérium A) není psychiatrickou poruchou a nevyžaduje psychiatrickou intervenci. Parafilní poruchou je až současné splnění kritéria B (a C). Ve vlastním nově navrhovaném textu však pojem pedofilie a jeho vztah k pojmu pedofilní poruchy není vůbec zmíněn.\n\nZahrnutí hebefilie (která je v americkém pojetí, na rozdíl od evropského, definována zaměřením jen na věk raného dospívání a bez ohledu na pohlaví) do klasifikace poruch prosazuje nejméně od roku 2008 především Ray Blanchard (předseda pracovní podskupiny DSM-5 pro parafilie) a další sexuologové z Torontské univerzity, mnozí jiní odborníci (např. Richard Green, editor DSM-IV Michael First, Karen Franklin či Charles Moser) se však k patologizaci reprodukčně funkčního chování za účelem podpory právních a společenských norem postavili kriticky, William O'Donohue naopak požadoval ještě širší kritéria.\n\nSpor při přípravě DSM-5 vznikl ohledně těch pedofilů, kteří nesplňují kritéria pedofilie jako poruchy, protože nesplňují diagnostické kritérium B (uskutečnění parafilních tužeb nebo klinicky významný distres či vztahové obtíže). Zatímco Richard Green považuje za odpovídající řešení vypustit pedofilii z klasifikace poruch, William O'Donohue preferuje vypuštění kritéria B, tj. patologizaci i těch pedofilů, kteří nesplňují dosavadní obecná kritéria psychické poruchy. Ray Blanchard navrhl řešení aplikovatelné pro všechny parafilie, které spočívá v odlišení pojmu parafilie od pojmu parafilní poruchy, přičemž samotné zjištění parafilie ještě nemusí být důvodem k diagnóze parafilní poruchy a mírné a neškodné parafilie by nebyly patologizovány.\n\nK dosavadní podmínce DSM-IV, která vyžadovala \"opakující se intenzivní\" fantazie, tužby nebo chování po dobu nejméně 6 měsíců, byla v návrhu z roku 2010 do nově navržených kritérií jako alternativa navržena i situace, kdy vzrušení vůči předpubertálním nebo pubertálním dětem je stejné nebo větší než vůči dospělým jedincům (a to i v případě, kdy není opakující se nebo intenzivní podle původní podmínky). Jde tedy o návrat relativního (preferenčního) kritéria podle DSM-III při současném zachování kritéria intenzity, jímž DSM-III-R preferenční kritérium nahradil. Návrh DSM-5 z roku 2011 se od této změny odvrátil a vrátil se v podstatě k formulaci z DSM-IV, podle níž by pedofilie by mohla být diagnostikována i u toho, u koho převažuje například zaměření na dospělé a naopak nemůže být diagnostikována u toho, u koho sexuální tužby nejsou intenzivní.\n\nZatímco DSM-IV v kritériu B vyžadovala, aby osoba pedofilní touhy buď uskutečnila anebo kvůli nim trpěla klinicky významný, v revidované verzi už jen zřetelný distres nebo meziosobní obtíže, podle návrhu DSM-5 z roku 2010 k diagnóze postačí i to, aby osoba takovou stimulaci od dětí vyhledávala („the person has sought sexual stimulation“), naopak samotné uskutečnění bez vyhledávání již není zahrnuto. Nově byla navržena také podmínka, že se toto vyhledávání (usilování) musí týkat dvou nebo více předpubertálních dětí nebo nejméně tří dětí, z nichž nejméně jedno je pubertální (pubescent). (Dlouhodobý sexuální vztah s jedním dítětem nebo přitažlivost k němu by tedy k naplnění diagnostických kritérií nestačily.) Návrh z roku 2011 se víceméně vrací ke znění DSM-IV, pouze děti v kritériu A jsou uvedeny jen v množném čísle a výraz „meziosobní obtíže“ v kritériu B je nahrazen spojením „zhoršení (postižení) v sociální, profesní nebo jiné důležité oblasti“. Zatímco DSM-IV v kritériu A obsahovala chování zahrnující sexuální aktivity s dítětem nebo s dětmi, návrh DSM-5 z roku 2011 hovoří o sexuálním vzrušení z dětí manifestovaném mimo jiné v chování (avšak není již specifikováno, o jaké chování by mělo jít) a mezi způsoby manifestace intenzivního sexuálního vzrušení je explicitně zmíněno intenzivní užívání pornografie zobrazující děti.\n\nPodle návrhu DSM-5 z roku 2010 měly být nově do diagnózy pedohebefilní poruchy zahrnuty i případy, kdy osoba netrpí klinicky významným stresem ani nevyhedává a neuskutečňuje sexuální kontakty s dětmi, ale jen po dobu delší šesti měsíců opakovaně užívá pornografii zobrazující předpubertální nebo pubertální dětí a je jí silněji sexuálně vzrušena než pornografií zobrazující fyzicky dospělé osoby (podmínka opakovaného dlouodobého užívání a podmínka vzrušivosti jsou v konjunkci. tj. k diagnóze nestačí splnění jedné z nich, ale musí být splněny obě). Návrh z roku 2011 se vrátil blíže k formulaci DSM-IV, přičemž rozsáhlé užívání pornografie je zařazeno do kritéria A, nikoliv do kritéria B (t. j. je příznakem pedofilie, ale pokud nepůsobí společenské problémy nebo distres, nepostačuje k diagnóze pedofilní poruchy).\n\nDále bylo v obou návrzích DSM-5 (2010 i 2011) navrženo zvýšení dosavadního věkového kritéria diagnostikované osoby ze 16 na 18 let. T. j. zatímco podle DSM-IV nebylo možno diagnostikovat pedofilii u osoby mladší 16 let, návrh DSM-5 to striktně vylučuje u všech osob mladších 18 let. Je navrženo zachování podmínky věkového rozdílu nejméně 5 let vůči přitažlivým osobám.\n\nNavrženo je rozlišení na pedofilní typ, v návrhu z roku 2011 přejmenovaný na klasický typ (obecně do věku 11 let), hebefilní typ (obecně věk 11 až 14 let) a pedohebefilní typ (přitažlivost k oběma věkovým kategoriím), dále rozdělení podle přitažlivosti k mužskému, ženskému nebo obojímu pohlaví (termíny homosexuality nebo heterosexuality nejsou v tomto návrhu kritérií použity ani zmíněny). DSM-IV specifikuje věk dětí \"obecně 13 let nebo mladší\".\n\nPreferenční kritérium je zahrnuto v odstupňování vážnosti poruchy. Stupněm 0 (none, žádná) je klasifikováno, když nejsou žádné známky parafilních tužeb, fantazií nebo chování, stupeň 1 (mild, mírná) je, když parafilní projevy jsou slabší než normofilní, stupeň 2 (moderate, přiměřená) označuje, když parafilní projevy jsou přibližně stejné jako normofilní, stupeň 3 (severe, vážná) značí, že parafilní projevy jsou silnější než normofilní a stupeň 4 (very severe, velmi těžká), když parafilní projevy zcela vytlačily normofilní.\n\nErotická reaktivita vůči dětem v kojeneckém věku (nepiofilie) nebo v předškolním věku (infantofilie) se někdy od pedofilie rozlišují, popřípadě se považují za specifické typy pedofilie. U žen zpravidla splývají s mateřským instinktem, který někteří odborníci považují za velmi příbuzný se schopností erotického přilnutí.\n\nErotická reaktivita vůči dospívajícím chlapcům někdy bývá označována jako efebofilie (\"efébos\" je řecky mladík). Některé diagnostické metodiky rozlišují zaměření jemněji, např. Kurt Freund rozlišoval dva typy efebofilie podle toho, zda se vztahují ke starším dospívajícím, nebo mladším dospívajícím.\n\nErotická reaktivita vůči dospivajícím dívkám bývá nazývána hebefilie nebo korofilie.\n\nVětšina speciálnějších označení není součástí obecně známé a užívané terminologie a zůstává svázána s konkrétními odborníky, vědeckou školou nebo teorií. V angličtině někdy bývají pojmy efebofilie a hebefilie považovány za synonymní a obě jsou užívána jak pro náklonnost k chlapcům, tak k dívkám. V některé literatuře (např. \"Úvod do sociologie\", Jan Jandourek, Portál 2003, str. 112) je pro náklonnost k chlapcům užíván tradiční starořecký výraz „pederastie“, zatímco slovo „pedofilie“ je považováno jen za označení náklonnosti k dívkám.\n\nDefinice pedofilie nemá ostrou hranici a není jednotná, proto nelze výskyt (prevalenci) pedofilie v populaci vyčíslit způsobem, který by měl obecnou vypovídací schopnost. Přesněji sledovat lze pouze četnost trestních případů, které s pedofilií souvisí jen nepřímo, případně četnost zdravotnických intervencí vykazovaných v souvislosti s diagnózou pedofilie. Většina pedofilně disponovaných osob však do těchto případů nespadá.\n\nNěkteré studie došly k závěru, že nejméně čtvrtina dospělých mužů (lidí?) může pociťovat sexuální vzrušení ve vztahu k dětem. Kurt Freund a kol. (1972) se vyjádřil, že „u mužů s nedeviantní objektovou preferencí se nepochybně vyskytují pozitivní sexuální reakce vůči (nahým) 6–8letým dívkám.“\n\nV roce 1989 Briere a Runtz provedli výzkum 193 vysokoškolských studentů-mužů ve vztahu k pedofilii. Z tohoto vzorku 21 % přiznalo sexuální přitažlivost k některým malým dětem; 9 % udávalo sexuální fantazie zahrnující děti; 5 % přiznalo masturbaci s těmito fantaziemi a 7 % připustilo možnost sexuálních aktivit s dítětem, pokud by se mohli vyhnout odhalení a potrestání. Tyto sexuální zájmy byly asociovány (korelovaly) s negativními ranými sexuálními zkušenostmi, masturbací s pornografií, respondentem udávanou možností znásilnění ženy, sexuální promiskuitou a názory podporujícími nadřazenost muže nad ženou. Autoři také poznamenali, že „vzhledem k předpokládané společenské nepřijatelnosti takových přiznání je možno předpokládat, že skutečné počty byly ještě vyšší“.\n\nHall a kol. z Kent State University ve své studii\nzjistili, že z jejich vzorku, 80 dospělých mužů – dobrovolníků, z nichž jen 20 % přiznávalo nějakou přitažlivost k předpubertálním dívkám, 32,5 % vykazovalo ve vztahu k heterosexuálním pedofilním podnětům stejné nebo větší sexuální vzrušení než vůči dospělým podnětům.\n\nCitované výzkumy se většinou zaměřují úzce na genitální projevy pedofilie. Citové a vztahové projevy pedofilie (schopnost zamilovat se do dětí a citově k nim přilnout, pocit naplnění a štěstí ze vztahu s nimi) hrají sice v praxi často při stanovení diagnózy pedofilie rozhodující roli, avšak ve výzkumech je ze společenských i metodologických důvodů není možné odlišit od sociálně akceptovaných a oceňovaných citů a vztahů interpretovaných obvykle jinak než jako projev pedofilie. Důležitost proceptivních (negenitálních) projevů pedofilie pro diagnostiku zdůrazňuje například Aleš Kolářský a Jaroslav Madlafousek ve své teorii sexuálního motivačního systému (SMS).\n\nPedofilií žen se téměř žádné výzkumy nezabývají, mimo jiné i proto, že neorgasmické genitální erotické projevy jsou u žen méně zřetelné a příznačné. Citové a vztahové projevy vůči nejen vlastním, ale i cizím dětem jsou od žen očekávány a jsou mnohem snáze považovány za přirozené a normální i v případech, kdy by obdobný kontakt nebo vztah ze strany muže byl již považován za podezřelý nebo nepatřičný. Mezinárodní klasifikace nemocí se s tímto faktem vypořádává opatrnou formulací: \"Pedofilie je zřídka zjištěna u žen.\"\n\nPřestože je v odborných textech (na rozdíl od laického povědomí) obvykle obecně uznáváno, že převážná většina pedofilně disponovaných osob nepatří mezi pachatele sexuálních deliktů, neproblémové a socializované projevy pedofilie a nekriminální pedofilové nejsou publikovanými studiemi významně reflektováni.\n\nPachatel sexuálního zneužití dítěte je, navzdory všem lékařským definicím, obvykle považován a označován za pedofila. Příčinou však mohou být jiné motivace jako stres, manželské problémy, nemožnost nalezení dospělého partnera nebo příčinou násilí mohou být nesexuální důvody. Sexuální zneužití dítěte tak může a nemusí být příznakem, že pachatel je pedofilem, většina takových pachatelů ve skutečnosti nemá sexuální zájem primárně o děti.\n\nTi pachatelé sexuálních deliktů vůči dětem, kteří nesplňují běžná diagnostická kritéria pedofilie, bývají nazýváni jako situační, příležitostní nebo regresní pachatelé. Mnohé studie došly k závěrům, že pouze 2–10 % z pachatelů pohlavního zneužití dítěte splňuje běžná kritéria pedofilie. (Kinsey-Report, Lautmann, Brongersma, Groth). Dle českého sexuologa Petra Weisse tvoří pedofilové 10 % pachatelů pohlavního zneužívání dětí.\n\nNěkteré zdroje však podíl lidí s pedofilií uvádějí podstatně vyšší, například psychiatr z New Yorku Gene Abel v knize \"Stop Child Molestation\" popisuje výsledky studie 2429 pachatelů sexuálního zneužití provedené klinikou Mayo Clinic, podle níž lidé s pedofilií obtěžovali 88 % z obětí pohlavního zneužívání a spáchali 95 % z jednotlivých případů pohlavního zneužívání. Některá z těchto čísel pak citují i některé další knihy zabývající se pohlavním zneužíváním. Hallovi však v těchto údajích počítali mezi pedofily i tzv. neexkluzivní pedofily, tedy osoby zaměřené zároveň na dospělé i na děti, tedy které děti nepreferují – takové osoby se podle některých definic za pedofily nepovažují. Za exkluzivní pedofily se podle Halla označilo pouze 7 % ze zkoumané skupiny pachatelů, což koresponduje s odhady jiných výzkumníků.\n\nAbel, Mittleman, and Becker (1985) a Ward a kol. (1995) poznamenali, že jsou obvykle velké charakteristické rozdíly mezi těmito dvěma typy pachatelů. Situační pachatelé mají sklon se deliktu dopustit v době stresu. Mají méně obětí, často z okruhu rodiny, a obecně preferují dospělé partnery. Pedofilní pachatelé podle této studie často začínají se svým deliktem v ranějším věku, často mívají větší počet obětí, které častěji nepocházejí z okruhu rodiny. Mají ke svým činům silnější pohnutky a zastávají hodnoty a názory, které silně podporují „deliktní“ životní styl. Předpokládá se, že ve většině případů incestu mezi otcem a dcerou je otec situačním pachatelem, nikoliv pedofilem.\n\nPrávní předpisy a oficiální dokumenty československé, české i významných mezinárodních institucí donedávna zásadně nesměšovaly lékařsko-psychologický pojem pedofilie s trestnými činy nebo společensky problematickými jevy, zejména pohlavním zneužíváním dětí a dětskou pornografií. Tato záměna byla typická zejména pro některé novinářské styly nebo nepřesné překlady z jiných jazyků a pro laickou veřejnost. Například článek MF Dnes z 13. května 2004 nesl název \"Stát vyhlásil válku pedofilům\", ačkoliv referoval o krocích a záměrech, v nichž státní orgány pedofily ani pedofilii nezmiňovaly.\n\nPřibližně po roce 2000 začalo spojování, případně zaměňování těchto fenoménů častěji pronikat i do některých oficiálnějších dokumentů.\n\nSkupina poslanců PSP ČR zvolených za KSČM, v čele s Milanem Bičíkem, v důvodové zprávě ke svému návrhu novely trestního zákona ze 14. prosince 2006 uvedla: „Po internetu si osoby s pedofilními sklony vyměňují nebo prodávají fotografie a videonahrávky dětí, včetně dětských pornografických materiálů. Současně na svých chatových místnostech probírají své postoje, pocity a sexuální zážitky. Vzájemně se utvrzují v tom, že jejich sexuální orientace není nic špatného a že bude jednou společností akceptována a respektována tak, jako je v současnosti akceptována a respektována homosexualita. Tím dochází k nebezpečné relativizaci pedofilní orientace. (…) Tyto osoby rovněž prostřednictvím dětských chatových místností navazují kontakt s dětmi, který v mnoha případech může směřovat až k navazování kontaktů osobních.“\n\nPřestože lékařské pojetí se zabývá pedofilíí především jako poruchou, i někteří sexuologové zmiňují, že pedofilní orientaci mělo také mnoho lidí, kteří byli dětem významně přínosní (právě v souvislosti s touto vlastností) a nebyli přitom kvůli tomuto založení považováni za nebezpečné. Například český sexuolog prof. Petr Weiss pro slovenské noviny Nový čas sdělil svůj názor, že pedofily byli Hans Christian Andersen, Lewis Carroll i Jaroslav Foglar. Sexuoložka a psychoterapeutka Hana Fifková v rozhovoru pro časopis \"Psychologie dnes\" v roce 2002 popsala, jak terapeuticky doprovázela klienta, který k ní ve svých 14 letech přišel s diagnózou homosexuální pedofilie a nyní úspěšně vede dětské oddíly, a vyjádřila názor, že „pedofilně orientovanému člověku by se v práci s dětmi bránit nemělo, tím spíše, je-li se svou sexualitou vyrovnán.“\n\nZhruba od šedesátých let 20. století se profilují odborné diskursy i aktivistická hnutí, která si vesměs kladou za cíl destigmatizaci pedofilie, upozornit na rozdíl mezi pedofilií a zneužíváním dětí, méně negativní pohled na pedofilii a boj s protipedofilními postoji, případně pomoc osobám s pedofilním založením.\n\nNa odborné úrovni se pedofilií z těchto pozic zabývali či zabývají například Frits Bernard, Theo Sandfort, Edward Brongersma, Frans Gieles.\n\nV letech 1987–1995 vycházel odborný peer-reviewovaný časopis \"Paidika: The Journal of Paedophilia\", vydávaný nizozemskou neziskovou organizací \"Stichting Paidika Foundation\".\n\nZ aktivistických hnutí jsou významnější například severoamerická NAMBLA (zal. 1978), nizozemský MARTIJN. (zal. 1982), Dánská asociace pedofilů (1985–2004), nizozemský JON\n\nProblematice pedofilie nebo vztahů mezi dětmi a dospívajícími nebo dospělými se věnuje několik tematických portálů a on-line knihoven, například Ipce, z křesťanských pozic Philia. . V Česku a na Slovensku působí Československá pedofilní komunita Čepek, která je vedená samotnými pedofily a jejímž cílem je prevence zneužívání dětí, zejména formou vzájemné pomoci mezi pedofily a odstrašujícími příběhy zneužitých dětí a také osvěta společnosti na téma pedofilie. \n\nZhruba od roku 1997 začala být klasická forma organizování doplňována a nahrazována komunikací po internetu, která v omezené míře umožňuje jak komunikaci mezi pedofilně zaměřenými osobami s různými názory navzájem, tak účast v diskusích se širší veřejností včetně lidí v jiných životních situacích nebo zastánců různých příbuzných či naopak oponujících názorových směrů. V rámci svého sebeurčení aktivisté začali označovat vztahy, city nebo zaměření k chlapcům jako boylove, zkráceně BL, a vztahy, city nebo zaměření vůči dívkám jako girllove, zkráceně GL, pedofilové se označují jako boyloveři nebo girlloveři. Někteří jednotlivci a skupiny hlásící se k těmto pojmům akcentují vztahovou rovinu a odmítají explicitně sexuální kontakty s dětmi, popřípadě se distancují i od označení „pedofil“, jiní se snaží formulovat etické zásady, které připouštějí za určitých kritérií přijatelnost takových kontaktů.\n\nTakzvaný Boylove manifest, který v roce 1997 napsal sedmnáctiletý boylover s přezdívkou \"jay_h\", byl po několik let v překladech do mnoha jazyků umístěn na mnoha internetových stránkách. Postupně jeho význam poklesl.\n\nV roce 2014 byl natočen dokumentární fillm Danielův svět, v němž vystupuje homosexuální pedofil Daniel Kubec, člen Československé pedofilní komunity Čepek, který zde otevřeně pod svou identitou popisuje svůj život a zamilování do mladého chlapce, syna svého kamaráda. \n\nV mnoha zemích je obvyklé ukládat pachatelům sexuálních trestných činů souvisejících s dětmi soudně ústavní nebo ambulantní léčbu. V některých zemích, například v České republice, je tato léčba označována za léčbu pedofilie, ačkoliv ve skutečnosti cílem léčby není změna vlastní orientace, ale úprava chování nebo nespecifické tlumení sexuálního pudu.\n\nNěkteří pedofilové vyhledávají léčbu dobrovolně, i když jejich problémem nejsou kriminální sklony. V takovém případě jde zpravidla o léčbu či poradenství související s druhotnými následky situace pedofilů ve společnosti, tedy depresí, úzkostí, traumatických a posttraumatických stavů, konfliktů a frustrací, hledání smyslu života a životního stylu atd.\n\nLéčba nezmění sexuální orientaci jedince, ale sníží jeho sexuální pud a poskytne mu náhled na jeho sexualitu.\n\n\n"}
{"id": "78429", "url": "https://cs.wikipedia.org/wiki?curid=78429", "title": "Zoofilie", "text": "Zoofilie\n\nZoofilie je v odborném pojetí trvalá nebo dlouhodobá náklonnost či reaktivita s erotickým rozměrem převážně nebo výlučně vůči zvířatům.\n\nBývá označována jako parafilie, není však obsažena v klasifikačních seznamech poruch (MKN, DSM) a o její existenci neexistuje odborná shoda. Z amerického manuálu DSM byla zoofilie jako samostatná diagnóza vypuštěna (a zahrnuta pod zbytkový kód „parafilie jinde nespecifikované“) s vydáním DSM-III-R v roce 1987.\n\nOznačení \"zoofilie\" pochází z řeckých slov \"zoon\" (živočich) a \"filia\" (láska, přátelství, náklonnost). Termín zavedl Richard von Krafft-Ebing zejména ve spise \"Psychopathia sexualis\" (1886).\n\nDřívějšími termíny byly například zooerastie, bestialita, bestiosexualita, sodomie (slovo mělo širší význam), bestiofilie.\n\nNěkteří američtí výzkumníci a zoofilové používají termín \"zoofilie\" pro vyjádření vztahu ke zvířeti a \"sodomie\" pro samotný sexuální akt. (Termín sodomie však historicky označuje různé druhy odsuzovaného sexuálního chování, nikoliv specificky jen sexuální styk se zvířaty.)\n\nStephanie LaFarge, asistentka profesora psychiatrie na lékařské fakultě v New Jersey, napsala, že zoofily lze dělit na dva tábory: \"sodomity\", kteří zvířata znásilňují a jednají proti jejich vůli, a \"zoofily\", kteří mají se zvířaty emocionální a sexuální vztah. Williams a Weinberg studovali komunity zoofilů na internetu a zjistili, že zoofilové používají termín \"zoofil\" pro označení jedince, jenž zvířeti přináší potěšení, dbá na jeho emoce a nejedná proti vůli zvířete, zatímco termín \"sodomita\" (anglicky \"bestialist\") je používán pro označení jedince zaměřeného pouze na vlastní uspokojení.\n\nLidé, kteří sami sebe označují za \"zoofily\", často tvrdí, že jejich láska ke zvířatům je spíše romantická nežli sexuální, a říkají, že právě tento fakt je odlišuje od těch, kteří páchají čistě sexuálně motivované činy.\n\nLaickou veřejností jsou však tyto termíny často používány v posunutém, neodborném významu, není mezi nimi někdy rozlišováno a slovo \"zoofil\" je vnímáno spíše jako hanlivé označení pro člověka, který měl pohlavní styk se zvířetem.\n\nZoofilové, kteří mají se zvířaty emocionální a sexuální vztah bývají někdy nazýváni jako \"zoosexuálové\", což je termín označující sexuální orientaci vůči zvířatům. Tento termín, který byl dříve používán pouze samotnými zoofily, pomohla zpopularizovat Hani Miletski, když jej popsala ve své vědecké práci.\n\nZoofilové většinou necítí blízký vztah ke všem zvířatům, namísto toho jsou přitahováni pouze určitými zvířecími druhy, často pouze jedním konkrétním. Proto mohou být zoofilové nazýváni také podle druhu, který je přitahuje, například jako \"kynofilové\" (přitahují je psovité šelmy), \"gatofilové\" (přitahují je kočkovité šelmy), \"hipofilové\" (přitahují je koně) apod.\n\nPro oblibu orgasmických aktivit s malými živočichy (šneci, žáby, hmyz) John Money (1986) používal název \"formikofilie\" (lat. \"formica\" = mravenec).\n\nOrientace na pohlaví v případě zvířat se u zoofila nemusí shodovat s jeho orientací na pohlaví v případě lidí, případně jej nemusí lidé přitahovat vůbec, pak je takzvaně \"exkluzivně orientován na zvířata\".\n\nNěkteří zoofilové necítí potřebu vztahu či pohlavního styku s lidským partnerem, namísto toho se dobrovolně rozhodnou lidského partnera nevyhledávat a žít pouze s partnerem zvířecím. Krafft-Ebing, který zavedl termín \"zoofilie\", používal pro tento typ vztahu termín \"zooerastie\", termín se však neujal.\n\nLáska ke zvířatům nemusí být nutně sexuálního charakteru. V západní společnosti je náklonnost k domácím mazlíčkům většinou respektována a tolerována.\n\nV psychologii a sociologii je slovo \"zoofilie\" někdy používáno bez sexuálního významu, avšak laickou veřejností je obvykle používáno k označení sexuální preference vůči zvířatům.\n\nTermínem \"pasivní zoofil\" bývá označován jedinec, jenž obvykle necítí potřebu mít se zvířetem vztah ani pohlavní styk, vzrušuje jej však sledování pornografického materiálu zobrazujícího pohlavní styk se zvířetem či sledování jiného člověka během pohlavního styku se zvířetem naživo. Většinou jej nevzrušuje samotný akt, nýbrž pocit, že sleduje něco „zakázaného“.\n\nErnest Bornemann vytvořil samostatný termín \"zoosadismus\" pro označení sodomitů, kteří mají potěšení ze způsobování bolesti zvířatům, někdy se sexuálním podtextem.\n\nSe zoosadismem bývá často spojená i \"zoonekrofilie\", což je termín označující ty sodomity, které vzrušuje pohlavní styk s mrtvými zvířaty.\n\nNení dostatek poznatků k určení, zda existuje zoofilie jako vrozený sklon (parafilie, orientace) a zda v případě preferenci různých druhů zvířat může jít o různé projevy téhož sklonu. Také proto zoofilie není samostatně uvedena ani v americkém Diagnostickém a statistickém manuálu DSM (byla samostatně uvedena ještě ve verzi DSM-III vydané roku 1980, ale do verze DSM-III-R vydané roku 1987 již zahrnuta nebyla) ani v Mezinárodní klasifikaci nemocí. Někteří odborníci (např. Petr Weiss) předpokládají, že zoofilní chování je výrazně rozšířenější než případná zoofilní orientace. V naší kultuře je citový vztah ke zvířatům (pes, kočka, hlodavci, chovná zvířata) hluboce integrován, takže ty projevy zoofilie, které nezahrnují genitální aktivity, nejsou považovány za příznak deviace nebo nějaké zvláštní identity.\n\nVypuštění z DSM bylo v roce 1987 a později zdůvodněno tím, že sexuální kontakt se zvířaty téměř nikdy není klinicky významným problémem sám o sobě , výhradní tužba zaměřená na zvířata více než na člověka je poměrně vzácná , krom toho zoofilové obvykle nevyhledávají kvůli svému stavu pomoc a nedostávají se do péče psychiatrů kvůli samotné zoofilii . Vypuštění z DSM bylo spojeno s výraznou změnou diagnostických kritérií zbývajících parafilií a přejmenováním některých z nich, vypuštěním egodystonní homosexuality a přidáním frotérismu.\n\nPodle webu Psychology Wiki údajně probíhá v psychologii jakási debata o tom, jestli určité aspekty zoofilie je lépe chápat jako aberaci, nebo jako sexuální orientaci. Samotná aktivita nebo tužby již v DSM-IV-TR nebyly klasifikovány jako patologie, pokud nejsou provázeny distresem a nenarušují normální fungování osoby. Nejmenované výzkumy údajně široce podporují alespoň některá z jakýchsi údajných klíčových tvrzení nejmenovaných zoofilů. Nejmenovaní kritici však údajně tvrdí, že DSM neříká nic o přijatelnosti a pohodě zvířete, a nejmenovaní mnozí kritici prý tvrdí, že sexuální akty se zvířaty jsou vždy abusivní a neetické. Nejmenovaní obránci tzv. zoosexuality však údajně tvrdí, že vztah mezi člověkem a zvířetem může přesahovat sexualitu a že zvířata jsou schopná vytvářet skutečně láskyplné vztahy, které mohou trvat léta a která se funkčně neliší od jiných milostných/sexuálních vztahů. Tento názor podporuje například americká sexuoložka Hani Miletski, která pro označení takového vztahu používá termín \"zoosexualita\" a přiklání se k názoru, že zoofilie může být považována za sexuální orientaci.\n\nKinseyovy zprávy (1948, 1953) uvádějí alespoň jednorázovou sexuální zkušenost se zvířetem u 8 % mužů a 5 % (3,6 %?) žen. Crepault a Couture (1980) zjistili zoofilní sexuální fantazie u 5 % ze vzorku zkoumaných mužů. Mezi obyvateli venkova (farem) se podle Kinseyho (1953) sexuální aktivity se zvířaty vyskytovaly až u 40–50 % z nich. Kniha \"Moje tajemná zahrada\", která byla v roce 1973 napsána spisovatelkou jménem Nancy Friday, a která se týkala ženské sexuality, zahrnovala okolo 190 fantazií od různých žen, z nichž 23 zahrnovalo i zoofilní aktivity. Sexuální fantazie, týkající se zoofilních aktů, mohou nastat i u lidí, kteří je nechtějí zažít v reálném životě. Nancy Friday popisuje, že zoofilie jako fantazie může těmto lidem poskytovat únik z kulturních předpokladů, omezení a názorů, týkajících se sexu. Zájem a sexuální vzrušení při pozorování páření zvířat je v knize \"R.E.L. Masters: Forbidden Sexual behavior and Morality\" citováno jako indikátor skryté zoofilie. V této knize je rovněž k nalezení zmínka, že dámy z nevěstinců pořádaly představení, zobrazující páření zvířat, jelikož zjistily, že to u mnoha jejich klientů vyvolává vzrušení, což u některých dokonce může vyústit i v to, že se sami zoofilního aktu zúčastní.\n\nZ předběžných výsledků výzkumu provedeného doktorkou Andreou M. Beetz, jehož se zúčastnilo 113 mužů, kteří měli sexuální kontakt se zvířetem a vyplnili šest internetových dotazníků, vyplynulo, že zúčastnění měli mnohem nižší výskyty psychopatie v porovnání s normálem. Beetz dále poznamenává, že téměř všichni účastníci tohoto výzkumu cítili empatii k druhým lidem, byli ochotni jim pomáhat a byli zdatní v odhadování osobnostních rysů a pocitů ostatních osob. Beetz usuzuje, že tyto dovednosti vychází ze zkušeností s interpretací nonverbální komunikace se zvířaty nebo mohou být výsledkem řešení osobních krizí, které mohou urychlit vývoj. Na druhé straně Beetz našla znaky problémů s mezilidskými vztahy. Účastníci popsali problémy s navazováním vztahů s jinými lidmi. Účastníci sami sebe popisovali jako méně společenské a stydlivé osoby v porovnání s normálem. Zároveň byli méně ochotní držet se zavedených společenských pravidel. Průměrný věk těchto 113 mužů byl 30 let. 34,50 % tvořili Američané, 56 % Evropané (32 % Němci). 70 % mělo alespoň nějaké vysokoškolské vzdělání a více než 12 % mělo titul. 73 % dotázaných nemělo během doby sběru dat lidského partnera. 27 % bylo ženatých nebo žilo se stálým lidským partnerem. 23 % dotázaných mělo sexuální vztah pouze se zvířetem a 54 % uvedlo, že mají sex se zvířetem pravidelně (mnohdy několikrát týdně). 57 % dotázaných uvedlo, že sexuální kontakt se zvířetem byl pro ně důležitější než s člověkem. 76 % účastníků uvedlo, že jejich vztah se zvířetem je ekvivalentní vztahu, který mezi sebou mají lidé. Zvířata byla ve většině případů psi a koně, ale také hospodářská zvířata. Některé případy zahrnovaly i velké kočkovité šelmy nebo delfíny. Pouze 60 % dotázaných zvíře vlastnilo. 34,50 % uvedlo, že se aktivně podílí na ochraně zvířat.\n\nAutoři některých studií věří, že násilí vůči zvířatům může pramenit z nenávisti vůči lidem, proti kterým je takové chování nepřípustné (Menninger, 1951). Zvíře následně slouží nejen jako náhrada nenáviděné lidské osoby, ale je také zneužíváno v důsledku opakování traumatické zkušenosti na principu kompulzivního chování. Zvíře se stane subjektem pro vyústění impulsů sadistického chování (Rappaport, 1968). Stejně tak výskyt zoofilních aktivit a fantazií je dle autorů některých studií častý právě u psychiatrických pacientů (Alvarez a Freinhar, 1991). Někdo by mohl tvrdit, že tohle jasně dokazuje, že tvrzení o tom, že „lidé, kteří mají sex se zvířaty jsou narušení jedinci, kteří zvířata zneužívají“ je pravdivé. Hani Miletski však tento názor vyvrací svým tvrzením, že „je důležité porovnat tento závěr s čísly“ a dále dodává: „Ve studii zahrnující 93 účastníků není překvapující, že jeden (1,08 %) vykazuje špatné a diametrálně odlišné chování od ostatních. Nemyslím si, že chování a postoje tohoto jednoho účastníka mohou reflektovat chování a postoje zoofilů jako celku.“\n\nSe zoofilií (či sodomií) není totožný, ale může s ní souviset fetišismus, kdy předmětem erotického zájmu nebo reakce mohou být například srst, tlapy, ústa, drápy nebo parohy zvířete, někdy jen obojek, vodítko, uzda, houně, sedlo, bičík atd.\n\nTrestní právo v souvislosti se zoofilní problematikou rozlišuje několik úkonů. Jsou jimi:\nLegálnost či nelegálnost těchto činností se mezi jednotlivými zeměmi liší.\n\nV České republice je trestná výroba a šíření pornografických materiálů popisujících, zobrazujících nebo jinak znázorňujících pohlavní styk se zvířetem. Podle § 191 zákona č. 40/2009 Sb. (trestní zákoník) může být osoba, která se dopustí výše uvedeného, potrestána odnětím svobody až na jeden rok. Naopak držení takovýchto materiálů, na rozdíl třeba od dětské pornografie, zákon neporušuje (resp. jej zákon nevzpomíná).\n\nVýroba a šíření pornografických materiálů je legální pouze v několika zemích, mezi něž patří třeba Dánsko, Maďarsko a některé státy USA. Držení takovéto pornografie je legální v řadě zemí, mimo jiné mezi ně patří Belgie, Dánsko, Kanada, Maďarsko, Německo, Norsko, Polsko a některé státy USA.\n\nSpeciální otázkou v regulaci pornografie jsou živé bytosti, které nejsou ani člověkem, ani zvířetem. Zatímco v běžné realitě je každá živá bytost, která není člověkem, zvíře, fikce je plná postav a ras, které jsou něco mezi člověkem a zvířetem. Cenzura a většina lidské společnosti přijímá tyto \"antropomorfní bytosti\" jako legitimní cíle pro romantickou lásku či intimní vztah. V mnoha zemích je však v regulační legislativě zvíře definováno negativně, například jako obratlovec, který není člověkem. Fiktivní bytosti mohou být v těchto právních systémech klasifikovány jako zvíře, tudíž se na ně mohou vztahovat zákony regulující zoofilní pornografii.\n\nVlastní pohlavní styk se zvířaty dle platné české legislativy trestný není; byl by pouze tehdy, pokud by bylo prokázáno jejich týrání dle zákona č. 246/1992 Sb. (na ochranu zvířat proti týrání). Pachatelé těchto činů bývají případně obviněni z porušení jiných zákonů. V jednom z takových případů byl pachatel například odsouzen na základě § 228 a § 238 trestního zákoníku (poškozování cizí věci, respektive narušování domovní svobody).\nV 60. letech 20. století byl v Československu muž, jehož pohlavní styk se slepicemi v družstevní slepičárně vedl k jejich úhynu, odsouzen na základě zákona č. 24/1957 Sb. (o kárném stíhání rozkrádání a poškozování majetku v socialistickém vlastnictví).\n\nPohlavní styk se zvířaty je legální (tj. neexistuje zákon, který by jej zakazoval) například v Dánsku, Finsku, Itálii, Japonsku, Maďarsku, Mexiku, Portugalsku, Rumunsku, Rusku a některých státech USA. Do roku 2013 byl legální i v Německu, kde přímo existovaly specializované nevěstince nabízející sex se zvířaty, a do 1. ledna 2014 ve Švédsku.\n\nEvropská legislativa zpravidla považuje zvíře či jiného živočicha za věc nebo mu přiznává speciální právní postavení velmi podobné věcem, tj. zvíře může být předmětem vlastnictví. To se vztahuje zejména na domácí zvířata, a to jak chovná (chovaná pro hospodářské účely), tak tzv. domácí mazlíčky. Volně žijící zvířata mají spíše postavení věci nikoho a možnost či nemožnost jejich okupace lovem je regulována zákony o ochraně přírody a mysliveckými zákony.\n\nVztahy s volně žijícími zvířaty či jejich případné ochočení vesměs nejsou specificky regulovány. Chov zvířat v obcích, domech a bytech je obvykle regulován nanejvýš obecními vyhláškami či domovními řády. Většinou je široce tolerován chov psů, koček, okrasného ptactva (zejména papoušků), akvarijních rybiček či jiných drobných akvarijních a terarijních živočichů včetně drobných hlodavců, plazů atd. Silněji regulován bývá chov velkých hospodářských zvířat (zejména ve městech) či nebezpečných zvířat (šelmy, jedovatá zvířata atd.). Specificky regulován bývá pohyb psů na veřejných prostranstvích a ve veřejných prostorech, někam mají vstup zcela zakázán, jinde je jejich pobyt podmíněn vodítkem či též náhubkem. Český zákon o obcích uvádí poplatek ze psů jako jeden z taxativně vyjmenovaných místních poplatků, který platí držitel psa obci příslušné podle místa trvalého pobytu nebo sídla, přičemž maximální roční výše za psa je 1500 Kč, za druhého či dalšího psa téhož majitele až o polovinu více. Z chovu jiných druhů zvířat místní poplatek vybírat nelze.\n\nPostupně vzrůstá důraz na ochranu zvířat proti týrání, jinak forma vztahů mezi člověkem a zvířetem prakticky není regulována.\n\n\n\n"}
{"id": "78430", "url": "https://cs.wikipedia.org/wiki?curid=78430", "title": "Sexuální fetišismus", "text": "Sexuální fetišismus\n\nFetišismus je erotické zaměření na určité druhy předmětů (např. spodní prádlo, boty, doplňky atp.) či na jisté části těla (např. nohy, prsa, ruce, atp.). Zdravotnické statistické a diagnostické manuály uvádějí fetišismus jako parafilii.\n\nPůvod slova fetiš pochází z portugalského výrazu , který označuje umělecký artefakt se symbolickým erotickým významem. Tento artefakt byl jakýsi kultovní objekt, který byl zbožňován a uctíván a leckdy mu byly připisovány nadpřirozené schopnosti. V mnoha primitivních náboženstvích byl uctíván jako modla. Poprvé použili nezávisle na sobě slovo fetiš Richard von Krafft-Ebing (1886) a Alfréd Binet (1887).\n\nV psychanalýze S. Freuda znamená sexuální fetišismus jistou perverzi libida, které se zaměřuje na náhradní objekty (prádlo a pod.)\n\nUrčité uctívání jevů, tělesných částí nebo předmětů je běžný jev, který je součástí normální sexuality. Například sex s partnerkou v sexy prádle, latexu či botách na vysokém podpatku se bere jako normální exotičtější forma sexuálního styku. Daný jedinec tak výrazně upřednostňuje partnera, který bude oblečen do jistých kostýmků z daných materiálů, bude mít požadované doplňky či chtěné tělesné prvky. Tyto atributy pak následný sex mnohem více naplňují. Obdobně tomu je se zvýhodňováním při výběru partnerů, kteří se nám více líbí (blondýny, svalovci, hubené dívky, černoši atp.).\n\nZa klinicky diagnostikovatelnou parafilii bývá fetišismus považován teprve tehdy, kdy jsou dané stimuly zásadní podmínkou vzrušení a uspokojení nebo kdy z velké části nahrazují interakci s partnerem a jsou před ním preferovány.\n\nTato deviace však není nebezpečná, pokud dokáže parafilik zvládat své pohnutky a není nebezpečný sobě či okolí. Fetišismem může být motivováno nezákonné jednání při získávání lákavých kusů prádla například z cizích prádelních šňůr, avšak společenská nebezpečnost této činnosti je výrazně menší než u sexuálního násilí a systematicky se jí nedopouští významnější podíl fetišistů. Pokud se u závažnějšího trestného činu nalezne jednání fetišistické povahy, pak takový čin nebývá prvotně podmíněn pouhým fetišismem, ale spíše nějakou závažnější deviací, jinou osobní poruchou nebo charakterovými vlastnostmi.\n\nVětšina odborníků se shoduje na tom, že je tato parafílie, stejně jako většina ostatních, člověku vrozená a že záleží především na něm a na výchově, jak se projeví a jak je bude uspokojovat. Zařazení parafilií jako takových mezi psychické poruchy je obecně spornou otázkou a fetišismus patří mezi ty, jehož medicinalizace a patologizace je často zpochybňována.\n\nJednu z používaných typologií fetišismu zavedl J. Bancroft, který rozlišoval tři základní typy motivačních signálů u fetišismu: část těla (parcialismus), neživé prodloužení těla (např. oblečení nebo obuv) nebo specifické látky (latex, kůže, hedvábí atd.).\n\nDo Bancroftova členění je ovšem mnoho typů fetišismu obtížně zařaditelných, například sexuální záliba v automobilech. Záliby v některých sexuálních technikách využívajících drobných živočichů, například formikofilie (vzrušování s využitím mravenců nebo jiného drobného hmyzu), využití plžů (hlemýžď, slimák), žab atd. bývají zmiňovány v souvislosti se zoofilií, ačkoliv fakticky mají blíže k fetišismu či k takzvaným deviacím v aktivitě, nikoliv v objektu.\n\nPetr Weiss nezařadil do kapitoly o fetišismu, ale do zbytkových kapitol i zmínky o některých dalších motivujících objektech, pojmenované jsou například urofilie a koprofilie (exkrementofilie), tedy zaměření na lidské výměšky, myzofilie (zaměření na nečistoty na těle a na prostředky menstruační hygieny), statuofilie (zaměření na sochy) atd.\n\nTento druh fetišismu se nazývá parcialismus a spočívá v tom, že dotyčný výrazně upřednostňuje nějakou část partnerova těla. Může se jednat o zásadní preferaci žen s velkým poprsím, blondýn, rudovlásek, atp. Nicméně v běžné společnosti se běžně setkáváme s takovýmto výběrem a každý má jisté vkusové preference. Fetišismem se však tento výběr stává v okamžiku, kdy zájem o tyto specifické části úplně převáží zájem o partnera jako celek. Takový fetišista (parafilik) miluje svého partnera pouze pro tu část těla, kterou preferuje.\n\nK nejznámějším oblastem fetiše patří tzv. footfetish (tj. fetišismus nohou). Takovýto fetišista miluje nohy svého partnera a vzrušuje ho možnost dotýkat se jich nebo je laskat, líbat, masírovat či s jejich pomocí masturbovat. Mezi další klasické oblasti fetiše patří zadek, prsa, nohy, vlasy, atp. Objevují se ale i bizarní fetiše jako například výběr partnera s nějakým tělesným postižením.\n\nFetišismus určité části těla může být podmíněn i dobově či kulturně. Příkladem může být fetišismus ruky, častý v 19. století nebo erotičnost malé deformované nohy, tzv. lotosového květu, v Číně.\n\nZa neživé prodloužení těla se pokládá něco co má partner na sobě nebo na svém těle, ale není to jeho tělesná část. Jedná se především o oblečení, doplňky či obuv.\n\nJe nutné přihlédnout k faktu, že zvýhodňování některých částí lidského těla je přirozeným jevem. Například okořenění sexu pomocí krásného spodního prádla, či podvazky s punčochami je zcela běžné. Rozdíl pak nastává v situaci, kdy je dotyčný zcela fascinován prádlem partnera.\n\nMezi další objekty fetiše patří například korzet, který upne partnerčino tělo a tím jí i omezí v pohybu nebo třeba boty na vysokém podpatku. Křivka ženské nohy se po obutí do boty na vysokém podpatku zvýrazní a vyrýsují se svaly. Zároveň dojde k jistému předklopení se dopředu a tím ke zvýraznění ňader. Díky botám na vysokém podpatku je zároveň dotyčná omezena v pohybu, což vzrušuje ty, kteří mají rádi své partnerky pod kontrolou.\n\nLze sem řadit také brýlový fetišismus, kdy jsou objektem fascinace partnerovy brýle, zejména dioptrické. Ty mohou působit přitažlivě jak samotným zjevem (coby druh šperku či ozdoby), tak symbolikou různých potenciálně atraktivních vlastností (inteligence, solidnost, bezbrannost - konkrétní dojem ovšem velmi závisí na obroučkách a celkovém výrazu). Vzrušující může být i akt sejmutí brýlí, podobně jako svlékání.\n\nPreference oděvu nebo obuvi bývá diagnostikována jako deviace pouze za předpokladu, že se jedná o věc tak zásadní, že by bez ní nemohlo dojít ke vzrušení a uspokojení.\n\nFetišismus zaměřený na boty má i vlastní název - retifismus. Byl pojmenován podle šlechtice Nicolase-Anne Edmé Rétifa, autora knihy \"Božské nožky\".\nSouvislost s předchozím fetišem má i fetiš na specifické látky. Každý oděv je vyroben z určité látky a právě onen druh látky je stimulem tohoto druhu fetiše. Mezi oblíbené látky patří latex a kůže, mezi známé pak patří PVC, guma, angorské světříky, šusťákovina, atp.\n\nFetišisty na těchto materiálech vzrušuje jejich vzhled, vlastnosti na dotek, vůně, atp. Zcela zřejmými atributy erotických podnětů tu tak jsou například specifická vůně kůže či elastičnost latexu. Vůně a vzhled kůže je symbolem dominance. U latexu je jeho hlavní devizou elastičnost vytvářející zdání druhé kůže, lesk po naleštění a specifická vůně.\n\n\n"}
{"id": "78433", "url": "https://cs.wikipedia.org/wiki?curid=78433", "title": "Stegosaurus", "text": "Stegosaurus\n\nStegosaurus („zastřešený ještěr“) byl rod ptakopánvého dinosaura, který žil v období pozdní jury (asi před 150 miliony let) na území Severní Ameriky. Jeho pojmenování znamená „střechovitý či zastřešený ještěr“, toto označení dostal podle plochých desek, menší měl na krku a větší na hřbetě a přední části ocasu. Spolu s rody \"Tyrannosaurus\", \"Triceratops\" a \"Apatosaurus\" (dříve „\"Brontosaurus\"“) patří mezi vůbec nejznámější rody neptačích dinosaurů. Formálně byl popsán paleontologem Othnielem C. Marshem v roce 1877.\n\n\"Stegosaurus\" byl největším zástupcem své čeledi, mohl dorůstat délky až kolem 9 metrů a vážit asi 4 až 5 tun. Běžně velké exempláře druhu \"S. stenops\" dosahovaly délky asi 6,5 metru a hmotnosti 3500 kg, u druhu \"S. ungulatus\" pak 7 metrů a 3800 kg. Podle jiných odhadů však vážil dospělý exemplář druhu \"S. stenops\" až kolem 4700 kg. Měl malou lebku válcovitého tvaru, jeho mozek dosahoval velikosti mandarinky (nikoliv vlašského ořechu, jak se dříve často uvádělo). Velké stopy, objevené v roce 2009 v Asturii nasvědčují tomu, že mohli existovat ještě větší jedinci. Jelikož to byl býložravec, jeho zuby byly malé, tupé, listovitého tvaru. Na konci ocasu měl čtyři dlouhé trny. Zadní nohy byly dvakrát delší než přední.\n\nPrvní fosilie stegosaurů byly objeveny již v polovině 19. století. Samotný rod \"Stegosaurus\" byl formálně popsán roku 1877 Othnielem Charlesem Marshem. V současnosti jsou obvykle rozeznávány tři platné druhy stegosaura. Prvním objeveným druhem byl \"Stegosaurus armatus\". Nejlépe prozkoumaným druhem je \"Stegosaurus stenops\". Z jedné objevené kostry známe druh \"Stegosaurus longispinus\". V roce 2016 byl navíc vyčleněn nový rod \"Alcovasaurus\". Mýtus o údajném druhém mozkovém centru stegosaurů v jejich pánevní oblasti byl již dávno vyvrácen, na přelomu 19. a 20. století byl však velmi populární. Ve skutečnosti se jednalo o místo soustředění tukové tkáně a nervových provazců, které sloužily k lepšímu ovládání zadních končetin a ocasu.\n\nStegosauři byli poměrně pomalí živočichové, jejichž rychlost chůze podle dochovaných stop nepřesahovala asi 6-7 km/h. Největší dosud nalezená stopa stegosaurida, objevená v roce 2009 ve Španělsku, měřila na délku 55 cm. Jejich pláty na hřbetu sloužily buď k termoregulaci nebo k vnitrodruhové signalizaci, nikoliv k obraně před teropodními dinosaury. Obranu před dravými teropody zajišťovaly až 90 cm dlouhé ocasní trny, sloužící k aktivní a zřejmě velmi efektivní obraně. K tomu účelu měli stegosauři také dobře vyvinuté svaly na předních končetinách, umožňující jim provádět rychlé obraty ocasem směrem k útočníkovi. Mláďata stegosaurů byla nejspíš podstatně lehčeji stavěná a mohla se pohybovat po dvou i po čtyřech. Nejlépe zachovaným jedincem stegosaura je zřejmě mladý dospělec z Wyomingu, jehož z 85% kompletní kostru zakoupilo Britské přírodovědecké muzeum a vystavuje ji od roku 2014 pod populární přezdívkou \"Sophie\".\n\n\"Stegosaurus\" patří již od roku 1891 (kdy byla publikována první věrohodná rekonstrukce kostry) mezi nejznámější a nejoblíbenější dinosaury. Objevil se také ve slavném románu britského spisovatele A. C. Doyla \"Ztracený svět\" z roku 1912. V roce 1982 byl \"Stegosaurus\" zvolen státním dinosaurem Colorada. \"Stegosaurus\" se objevil i v mnoha filmech s tematikou pravěku, včetně filmů \"Cesta do pravěku\", \"\" a \"Jurský park 3\" nebo v seriálech \"Putování s dinosaury\" a \"Planeta dinosaurů\".\n\n\n\n"}
{"id": "78435", "url": "https://cs.wikipedia.org/wiki?curid=78435", "title": "Aerodynamika", "text": "Aerodynamika\n\nAerodynamika (z řečtiny ἀήρ \" aer \"– vzduch + δυναμική – dynamika) je obor fyziky, speciálně mechaniky, zabývající se studiem pohybu plynů (obvykle vzduchu) a jejich interakcí s pevnými objekty, jako je například křídlo letadla. Je součástí aeromechanika. Fyzikální principy jsou zcela identické i v opačném případě, a to při pohybu pevných těles v plynném prostředí. Na principu relativního pohybu se následně provádí analýza fyzikálních jevů. Většinou v případě, kdy je objekt v klidu a proudí kolem něj vzduch. Výměna referenčního stavu je aplikována v teoretické aerodynamice, která je základem většiny experimentálních metod, zejména aerodynamického tunelu.\n\nAerodynamika má největší význam v letectví, automobilismu a architektuře.\n\nAerodynamika je podoblast dynamiky kapalin a dynamiky plynů a mnoho aspektů teorie aerodynamiky mají tyto oblasti společné. Termín „aerodynamika“ je často používána jako synonymum pro dynamiku plynů s tím rozdílem, že „dynamika plynů“ je aplikována na studium pohybu všech plynů a není omezena pouze na vzduch.\n\nFormální studie aerodynamiky v moderním pojetí začaly v 18. století, přestože pozorování základních konceptů aerodynamiky jako např. aerodynamického odporu, byly zaznamenány mnohem dříve. Mnoho z počátečního úsilí v aerodynamice se zaměřovalo na dosažení letu letadla těžšího než vzduch, který byl poprvé demonstrován bratry Wrighty v roce 1903. Od té doby využití aerodynamiky prostřednictvím matematické analýzy, empirických aproximací, experimentů v aerodynamických tunelech a počítačových simulací vytvořilo vědecký základ pro další vývoj letadel těžších než vzduch a mnoho dalších technologií. Současně směrování aerodynamiky se soustřeďuje na otázky týkající se vlivu stlačitelnosti vzduchu, turbulence a mezní vrstvy.\n\nPochopení pohybu vzduchu kolem objektu umožňuje výpočet sil a momentů působících na objekt. V mnoha aerodynamických problémech jsou zkoumány síly právě základními silami letu:\nZ nich jsou vztlak a odpor aerodynamickými sílami, tj. síly vyvolané prouděním vzduchu kolem pevného tělesa. Výpočet těchto veličin je často založen na předpokladu, že pole proudění se chová jako kontinuum. Pole proudění kontinua je charakterizováno vlastnostmi jako rychlost, tlak, hustota a teplota, které mohou být funkcí prostorové polohy a času. Tyto vlastnosti mohou být přímo nebo nepřímo měřené v aerodynamických experimentech nebo počítány z rovnic pro zachování hmoty, hybnosti a energie proudu vzduchu. Hustota, rychlost, viskozita a další vlastnosti jsou použity ke klasifikací proudového pole.\n\nRychlost proudu vzduchu je použita ke klasifikací proudění podle režimu rychlosti.\n\nOd stlačitelnosti proudění závisí měnící se hustota vzduchu, protože nastává zmenšení objemu vzduchu při kompresi (zvýšení tlaku vzduchu). V aerodynamice platí, že podzvukové proudění je často považováno za nestlačitelné a v tomto případě zůstává hustota vzduchu konstantní. Částice vzduchu se pohybují v dráze stejných proudnic.\n\nOkolozvukové a nadzvukové proudění se považuje za stlačitelné a zanedbání stlačitelnosti prostředí se změnou hustoty proudu vzduchu při provádění výpočtů vede k nepřesným výsledkům. Vliv stlačitelnosti se bere v úvahu od rychlostí vyšších než 500 - 600 km/h.\n\nViskozita souvisí s vnitřním třením v proudícím vzduchu, což představuje sílu, která působí proti směru proudění částic vzduchu. V některým proudových polích jsou vlivy viskozity velmi malé a řešení výpočtů je mohou zanedbávat. Tyto aproximace se nazývají neviskozní proudy. Proudy vzduchu u kterých není zanedbaný vliv viskozity se nazývají viskózní proudy.\n\nNakonec mohou být aerodynamické problémy klasifikovány prostředím proudění:\n\nNa rozdíl od kapalin a pevných látek jsou plyny tvořeny jednotlivými molekulami, které zabírají pouze malou část objemu tvořenou plynem. Na molekulární úrovni se proudící pole skládá z mnoha individuálních kolizí mezi molekulami plynu a pevných povrchů. Ve většině aerodynamických aplikací je ale tato diskrétní molekulární podstata plynů zanedbaná a proudící pole je považováno za kontinuum. <! - Tento předpoklad umožňuje kdekoliv určit vlastnosti kapaliny v rámci proudění jako hustotu, nebo jeho rychlost. ->\n\nPlatnost předpokladu kontinua závisí na hustotě plynu a konkrétní aplikaci. Aby byl předpoklad kontinua platný, musí být střední volná dráha o dost menší než délka rozsahu konkrétní aplikace. Například mnoho aerodynamických aplikací se zabývá letem letadla v atmosférických podmínkách, kde střední volná délka je v řádech mikrometrů. V těchto případech se délková míra letadla pohybuje od několika metrů až do několika desítek metrů, což představuje o dost větší délku než střední volná délka. Pro tyto aplikace platí předpoklad kontinua.\n\nPředpoklad kontinua je méně opodstatněný pro proudění s extrémně nízkou hustotou s jakou se letouny setkávají ve vysokých hladinách (např. 300 000 ft nebo 91,4 km) nebo satelity na nízké oběžné dráze Země. V těchto případech je statistická mechanika k řešení problémů vhodnější než kontinuální aerodynamika. K výběru mezi statistickou mechanikou a kontinuální formulací aerodynamiky může být použito tzv. Knudsenovo číslo.\nProudění vzduchu je relativní. To znamená, že na těleso působí stále stejné síly pokud je těleso vůči okolí v klidu a vzduch kolem něj obtéká nebo naopak.\n\nPři obtékání těles proudem vzduchu se na jeho jednotlivých površích více či méně tento vzduch stlačuje a tím se vytváří nerovnoměrné tlakové pole, které způsobuje silovou nerovnováhu. Tlak vzduchu lze uvažovat třemi způsoby:\n\n\nSoučet statického a dynamického tlaku je konstantní, a proto, pokud se těleso vůči okolnímu vzduchu nepohybuje, je statický tlak maximální a dynamický tlak nulový. V případě pohybu pak stoupá dynamický tlak a statický o tutéž hodnotu klesá. S rostoucí rychlostí roste i dynamický tlak. Pokud je ofukované těleso asymetrické, proudění vzduchu kolem něj bude také asymetrické a na jedné straně bude rychlost obtékání větší než na straně druhé, na straně kde bude vyšší rychlost bude vyšší dynamický a nižší statický tlak. Nerovnováha statického tlaku způsobí vznik aerodynamické síly. Aerodynamická síla umožňuje létat letadlům těžším vzduchu.\n\nČástice vzduchu se spojují do \"proudnic\" (dráha vybrané částice vzduchu) a ty se spojují do tzv. \"proudového svazku\", existují 3 typy proudění:\n\nPřechod mezi laminárním a turbulentním prouděním je dán Reynoldsovým číslem.\n\nAerodynamický tvar má nejmenší součinitel odporu ve srovnání se součiniteli pro jiné tvary. Svým tvarem připomíná kapku.\n\nAerodynamický tvar je tvar, který bývá \"vpředu zakulacený\" a \"vzadu do špičky\". Je to tvar, který v maximálně možné míře zachovává laminární proudění plynu nebo kapaliny kolem sebe, při kterém je odpor prostředí mnohem menší než při turbulentním proudění.\n\nProblémy při výpočtech aerodynamiky způsobuje to, že proudění tekutiny závisí nejen od makroskopického tvaru, ale i od mikroskopické kvality povrchu tělesa (letadla), proto potřebuje aerodynamika podporu od jiných vědních oborů (např. chemie pro speciální povrchové nátěry). Existují dost přesné vzorce pro výpočet těchto hodnot, ale pro ideální přesnost jsou nezbytné zkoušky v aerodynamickém tunelu.\n\nVlastnosti soustavy plyn/těleso se mění podle rychlosti proudění. Pro každou z těchto oblastí se používají jiné přibližné vzorce.\n\nNejlepší vzorce se ale dají odvodit pomocí Maxwell-Boltzmannovy statistiky, protože dokážou popsat i vznik turbulencí a vztah ke kvalitě povrchu pevného tělesa. Dají se ale použít pouze pro počítačové simulace.\n\nU počítačů se okolí tělesa rozdělí na síť bodů, kde je každý bod při trojrozměrném modelu matematicky propojený na 6, při dvourozměrném jen na 4 sousední body. Tato síť může být teoreticky čtvercová, ale prakticky kopíruje zhruba radiální povrch tělesa. Hustota sítě může být rovnoměrná, ale tam, kde se očekávají hustší proudnice nebo komplikovanější průběhy proudění, se dělá hustší.\n\nPodzvuková (subsonická) aerodynamika je oblast aerodynamiky, která se zabývá prouděním plynů do rychlosti přibližně 0,7 M. Přesná hodnota je daná tvarem obtékaného tělesa a úhlem obtékání. Jedná se o rychlost, při kterém v místě největšího urychlení proudu v blízkosti obtékaného tělesa dosáhne místní rychlost proudění rychlosti zvuku. \n\nZ hlediska výpočtů se podzvukové proudění dělí na stlačitelné a nestlačitelné. Stlačitelnost vzduchu je zanedbatelná při rychlostech do 0,3 M. Při vyšších rychlostech je vhodné počítat se stlačitelností. \nPro podzvukové rychlosti udává vztah mezi dynamickým, statickým a celkovým tlakem Bernoulliho rovnice:\n\nformula_1\n\nformula_2 je hustota plynu v formula_3.\n\nMožnost vzniku turbulencí se určuje podle Reynoldsova čísla.\n\nNejaerodynamičtější tvar pro podzvukové rychlosti je kapka - kapkovitý profil se na letadlech vyskytuje na cca 90% průřezech.\n\nTato oblast aerodynamiky je nejlepší prozkoumána a přesnost simulací je v současnosti více než 99%.\n\nZabývá se zkoumáním proudění plynu při obtékání těles, kde se vyskytuje zároveň podzvukové i nadzvukové proudění. \n\nZabývá se zkoumáním proudění plynu při nadzvukových rychlostech v rozsahu (1 Mach až Mach 4). Nadzvuková tělesa se dají poznat podle zašpicatelého předku profilu.\n\nPro extrémně vysoké rychlosti (Mach 4 a více), kde se již plyn ionizuje nebo dokonce může změnit na plazma. Pro vysoké teploty se v úvahu bere i termodynamika a je důležitá spolupráce s vědou o materiálech . Běžné materiály jako dural se totiž při takových rychlostech roztaví. Nejznámějším příkladem hypersonickému rychlosti jsou raketoplány při průletu atmosférou.\n\n\n"}
{"id": "78437", "url": "https://cs.wikipedia.org/wiki?curid=78437", "title": "Aérotrain", "text": "Aérotrain\n\nAérotrain byl experimentální druh vlaku na principu vznášedla, vyvíjený ve Francii v letech 1965–1977. Projekt byl veden inženýrem Jeanem Bertinem. Jednalo se o jednokolejnicový systém (monorail). Rekordnímu vlaku se podařilo dosáhnout 5. března 1974 cestovní rychlosti až 417 km/h. Projekt byl zastaven po vyčerpání financí, smrti hlavního inženýra a rozhodnutí vlády podporovat nadále projekt TGV.\n\n"}
{"id": "78446", "url": "https://cs.wikipedia.org/wiki?curid=78446", "title": "Iris (bohyně)", "text": "Iris (bohyně)\n\nIris (latinsky \"Iris\") je v řecké mytologii dcera mořského boha Thaumanta a Élektry, dcery Titána Ókeana. Jde o bohyni duhy, která naplňuje mraky vodou.\n\nKromě toho je poslem bohů, zejména však nejvyššího boha Dia a jeho manželky Héry. Není jenom zvěstovatelkou zpráv, ale také důvěrnicí a rádkyní. Iris na rozdíl od posla bohů Herma příkazy bohů neprovádí, pouze je vyřizuje. Ráda si k nim sama leccos přidává, zejména pokud jde o vzkazy bohyním, na které žárlí.\n\nV mýtech se uvádí, že mimo jiných činů odvedla zraněnou bohyni Afrodítu z bojů před Trójou a na Héřin rozkaz ustřihla umírající Dídó kadeř a tak vyprostila její duši z těla.\n\nIris je krásná, čímž silně kontrastovala se vzhledem svých tří sester, jimiž jsou Harpyje, ohyzdné ženy s ptačími křídly a zobáky.\n\n\nAntičtí umělci zobrazovali Iris jako krásnou okřídlenou dívku se džbánem s vodou a s hlasatelskou berlou. Množství jejích podob se zachovalo na vázových malbách, dvakrát je také zobrazena na reliéfech na východní straně Parthenónu.\n\n\n"}
{"id": "78447", "url": "https://cs.wikipedia.org/wiki?curid=78447", "title": "Elektromagnetické pole", "text": "Elektromagnetické pole\n\nElektromagnetické pole je fyzikální pole, které odpovídá míře působení elektrické a magnetické síly v prostoru. Skládá se tedy ze dvou fyzikálně propojených polí, elektrického pole\nformula_1 a magnetického pole formula_2. Přesné vysvětlení tohoto \"propojení\" obou polí pak přináší speciální teorie relativity, která obě části popisuje pomocí jednoho čtyřrozměrného antisymetrického tenzoru elektromagnetického pole formula_3. V obou případech je elektromagnetické pole popsáno šesti číselnými hodnotami v každém bodě.\n\nSpeciálními typy elektromagnetického pole jsou například pole elektrostatické, vznikající v blízkosti nehybných nábojů, a především elektromagnetické vlny.\n\nProjevem elektromagnetického pole na hmotu je Lorentzova síla\nformula_4, kde formula_5 je náboj a formula_6 je rychlost částice o náboji q. (Křížek značí vektorový součin.)\n\nNaopak chování a vývoj elektromagnetického pole a jeho ovlivnění náboji a proudy je přesně popsáno pomocí Maxwellových rovnic. Z nich například plyne, že elektromagnetické pole je samo o sobě vlastním přenašečem elektrické energie (elektrický proud a elektrické napětí jsou jen vnější projevy tohoto pole, nikoliv přenašeče el. energie).\n\nNejpřesnější známý popis elektromagnetického pole včetně jeho chování v mikrosvětě popisuje kvantová elektrodynamika.\n\nVzájemná interakce elementárních částic jako důsledek působení jejich elektromagnetických polí nese označení elektromagnetická interakce.\n\nElektromagnetická interakce představuje jednu ze základní interakcí přírody.\n\nElektromagnetická interakce je interakcí dalekého dosahu. Částicí zprostředkující elektromagnetickou interakci je foton.\n\nZkoumáme elektromagnetické pole rostlin a organismů včetně člověka, ale třeba také lidských tělesných orgánů, zejména srdce. Mapa elektromagnetického pole srdce slouží k jeho diagnostice. Různé druhy elektromagnetického působení slouží k léčbě v humánní i veterinární medicíně a alternativní medicíně.\n\n\n"}
{"id": "78451", "url": "https://cs.wikipedia.org/wiki?curid=78451", "title": "Duben 2006", "text": "Duben 2006\n"}
{"id": "78452", "url": "https://cs.wikipedia.org/wiki?curid=78452", "title": "Lockheed Corporation", "text": "Lockheed Corporation\n\nSpolečnost Lockheed Corporation byla ve své době největším dodavatelem leteckých armádních technologií ve Spojených státech amerických. V roce 1995 se Lockheed Corporation spojila s firmou Martin Marietta, a tak vznikla společnost Lockheed Martin.\n\nKořeny společnosti Lockheed sahají až k počátku minulého století - v roce 1912 bratři Lougheadové založili společnost \"Alco Hydro-Aeroplane Company\". Prvním postupovým cílem bylo postavení jednomotorového hydroplánu označovaného jako \"Model G\". Společnost ovšem nevydržela dlouho a vyhlásila v roce 1913 bankrot. O tři roky později vznikla \"Loughead Aircraft Manufacturing Company\", která vydržela až do roku 1921. Allan Loughead měl po krk neustálých problémů s výslovností svého jména a změnil pravopis svého jména na foneticky bližší \"Lockheed\" a v roce 1926 konečně vznikla společnost Lockheed. Není bez zajímavosti, že na počátku Allan spolupracoval s Johnem Northropem, který po čase založil známou společnost Northrop (dnes Northrop Grumman). V roce 1928 nahradil odcházejícího „Jacka“ Northropa Gerald Vultee.\n\nAsi nejznámějším typem z tohoto období historie společnosti je celodřevěný hornoplošník Lockheed Vega, který se proslavil svou rychlostí a několika rekordními lety. Wiley Post s letounem Vega pokřtěným na \"Winnie Mae\" obletěl svět za necelých osm dní.\n\nTřicátá léta pro společnost Lockheed znamenala především příchod dvou nových zaměstnanců, kteří svůj osud se společností spojili na několik desetiletí a významným způsobem ovlivnili její vývoj. Byli to Hall Hibbard a Clarence L. Johnson, přezdívaný „Kelly“. Johnson později stál u zrodu divize Skunk Works.\n\nDruhá světová válka znamenala pro Lockheed licenční výrobu létajících pevností Boeing B-17 Flying Fortress. Zřejmě nejslavnějším typem z této doby je záchytný stíhač P-38 Lightning a čtyřmotorový transportní letoun C-69 Constellation, jehož civilní provedení používalo po druhé světové válce mnoho leteckých dopravců po celém světě.\n\nV roce 1943 začal Johnson pracovat na projektu XP-80, což byl pokusný projekt letadla s proudovým pohonem. Johnson požadoval vysoký stupeň nezávislosti na ostatních částech společnosti a dosti odlišné pracovní postupy, což vedlo k vyčlenění jeho pracovní skupiny ze struktury společnosti a později k založení zvláštní divize. Název Skunk Works je neoficiální, oficiálně se tato divize jmenuje \"Advanced Development Products\", ale Skunk Works je registrovanou značkou a používání tohoto termínu je široce rozšířeno.\n\nDivize Skunk Works slouží primárně k urychlenému a efektivnímu návrhu, vývoji a stavbě prototypů využívajících nové technologie a postupy - po ukončení výroby a testů se předává dokumentovaný prototyp do výroby ostatním částem společnosti. Jedinými výjimkami byly projekty \"Aquatone\" a \"Oxcart\", kdy v rámci zajištění utajení divize Skunk Works zajišťovala i výrobu.\n\nPo válce Lockheed vyrobil několik slavných typů letadel. Jmenujme alespoň čtyřmotorový transportní hornoplošník C-130 Hercules - letadlo, které létá již od roku 1954 a jehož výroba stále běží. Firma vyráběla několik typů stíhacích a bitevních letadel - F-80 Shooting Star, F-94 Starfire, F-104 Starfighter. Nelze nevzpomenout slavné špionážní letadlo U-2, v němž byl 1. května 1960 nad Sovětským svazem sestřelen Gary Powers, a jeho nástupce SR-71 Blackbird. Právě již zmíněná divize Skunk Works vyrobila mnoho průkopnických a experimentálních prototypů, díky kterým je Lockheed znám. Mimo zmíněných připomeňme práce na projektu Have Blue, jehož výsledkem je využití technologií zaměřených na snížení radarového průřezu známé jako stealth u bombardéru F-117 Nighthawk.\n\nLockheedu patří ještě jedno prvenství - v roce 1958 jako první vyrobil atestovaný zapisovač letových dat, takzvanou černou skříňku. Společnost mimo letadel vyvinula rakety Agena a Polaris, podílela se na projektu Viking.\n\nMezi červnem 1959 a květnem 1972 byl v provozu satelitní systém Corona, určený ke špionáži Číny a SSSR.\nSatelity používaly speciální kontejner s filmem pro uchování snímků. Po zaplnění byl kontejner odeslán zpět na zem, kde musel být odchycen speciálně upraveným letadlem před dopadem na zem.\n\nV roce 1995 se společnosti Lockheed a Martin Marietta spojily, nová společnost nese název Lockheed Martin. Lockheed Martin v současné době pracuje na programu F-35 nazvaném \"Joint Strike Fighter\". JSF je společná platforma pro využití v námořnictvu i v armádě ve Spojených státech a Velké Británii. Kromě toho pracuje na dálkově ovládaném stealth letadle \"Cormorant\" (Kormorán).\n\n"}
{"id": "78455", "url": "https://cs.wikipedia.org/wiki?curid=78455", "title": "Nové hory", "text": "Nové hory\n\nNové hory je přírodní památka ev. č. 889 u obce Blučina v okrese Brno-venkov. Je spravována AOPK Brno.\n\nDůvodem ochrany je zbytek širokolistých suchých trávníků místy s výskytem vstavačovitých a řadou zvláště chráněných a vzácných druhů rostlin a živočichů.\n\nVyhlášena byla původně 11. prosince 1980, Rada Jihomoravského kraje provedla dne 31. října 2013 nové vyhlášení této památky.\n\n"}
{"id": "78459", "url": "https://cs.wikipedia.org/wiki?curid=78459", "title": "Novoveská draha", "text": "Novoveská draha\n\nNovoveská draha je přírodní památka ev. č. 1351, která se nachází na severním okraji Nové Vsi u Nepomuka v okrese Plzeň-jih. Podél východního okraje památky prochází polní cesta, po které se dá kolem památky projet na kole. Správa AOPK Plzeň. Západně od této památky se nachází další přírodní památka nazvaná Vojovická dráha.\n\nDůvodem ochrany je mozaika lučních, vřesových a mokřadních společenstev na drahách, na kterých se vyskytují vzácné rostliny a živočichové. Současně památku tvoří i menší vodní plocha a bezejmenný potok, který na území památky pramení. Z chráněných rostlin se zde vyskytuje kosatec sibiřský, hořec hořepník, srpice barvířská, kociánek dvoudomý a prstnatec májový. Chráněné živočichy pak zastupuje skokan zelený, ještěrka obecná, užovka obojková a ťuhýk obecný. Podloží památky tvoří muskovito-biotitické granodiority, které na povrch vystupují ve formě granodioritových balvanů.\n\nV rámci ochrany památky dochází k pravidelnému vyřezávání náletových dřevin a k pastvě ovcí, které mají pozitivní dopad na přežívání vzácného společenstva rostlin.\n\n"}
{"id": "78462", "url": "https://cs.wikipedia.org/wiki?curid=78462", "title": "Nosislavská zátočina", "text": "Nosislavská zátočina\n\nNosislavská zátočina je přírodní památka v okrese Brno-venkov, severozápadně od obce Nosislav. Důvodem ochrany je zachování posledního přirozeného meandru na dolním toku Svratky (tj. jižně od Brna), kde jsou břehová společenstva s významným výskytištěm živočišných populací.\n\nChráněn je tok a koryto řeky spolu s přilehlými pozemky. Památka je ve správě AOPK Brno.\n\nPamátka se nachází na 25. říčním kilometru řeky Svratky. Nedaleko probíhá silnice II/425 mezi Židlochovicemi a Nosislaví. Územně leží na katastrálním území obce Nosislav, poblíž katastrálních hranic Židlochovic a Nosislavi. Na levém břehu se polní tratě nazývají Nosislavské zahrady a Humínka.\n\nPřed revolucí v roce 1989 existovaly plány na napřímení toku. V prosinci 1989 podalo Občanské fórum v Nosislavi na návrh svého mluvčího Vladimíra Židka žádost o vyhlášení Chráněného přírodního výtvoru Nosislavská zátočina \"(dle zákona č. 114/1992 Sb. nahrazen někdejší pojem \"chráněný krajinný výtvor\" pojmem \"přírodní památka\")\". Jedním z důvodů byly obavy z negativních dopadů regulace, které se projevily při podobné úpravě Svratky u Vranovic. Ohledně této záležitosti se dále angažovali členové Občanského fóra František Suchánek, který jednal se správcem toku řeky Svratky (Povodí Moravy v Brně) a Vladimír Svoboda, který zajistil mapové podklady se soupisem vlastníků.\n\nPřírodní památka Nosislavská zátočina byla zřízena obecně závaznou vyhláškou bývalého Okresního úřadu v Břeclavi dne 25. září 1991 s účinností dnem 10. října 1991.\n\nPodloží údolní nivy v místě přírodní památky je tvořeno neogenními mořskými sedimenty karpatské předhlubně. Říční sedimenty nivy vytváří spodní souvrství převážně pleistocenních štěrkopísků, překrytých holocenními jílovými náplavami s mocností 2 až 4 metry. Nivní půdy kolem řeky tvoří fluvizem typická a glejová.\n\nŘeka Svratka tvoří v místě dvojitý meandr. Dosahuje zde šířky 35 až 45 m a hloubky kolem 4 m. Vnější břehy jsou kolmé, vymleté proudem řeky. Je na nich dobře pozorovatelný odkrytý geologický a pedologický profil. Na vnitřních březích meandrů se tvoří písčité pláže, v korytě pak štěrkové lavice. Provzdušňování vody na štěrkových lavicích a působení bentosu zde značně posiluje schopnost samočištění řeky.\n\nZástupce stromového patra tvoří olše lepkavá (\"Alnus glutinosa\"), topol bílý (\"Populus alba\") a řidčeji i topol černý (\"Populus nigra\"), jasan ztepilý (\"Fraxinus excelsior\"), dub letní (\"Quercus robur\"), jilm vaz (\"Ulmus laevis\"), jilm habrolistý (\"Ulmus minor\"), vrba bílá (\"Salix alba\") nebo vrba křehká (\"Salix fragilis\"). Keřové patro je tvořeno převážně porostem bezu černého (\"Sambucus nigra\"). V bylinném podrostu lze nalézt zástupce nitrofilních druhů, jako je kopřiva dvoudomá (\"Urtica dioica\").\n\nV lokalitě přírodní památky byly nalezeny některé významné druhy hmyzu, jako páchník hnědý (\"Osmoderma eremita\"), stužkonoska vrbová (\"Catocala electa\") a stužkonoska topolová (\"Catocala elocata\"). Kolem břehů řeky se vyskytuje užovka obojková (\"Natrix natrix\"). Nosislavská zátočina je též místem výskytu řady ptačích druhů. Břehové a doprovodné porosty jsou hnízdištěm lejska šedého (\"Muscicapa striata\"), lejska bělokrkého (\"Ficedula albicollis\"), moudivláčka lužního (\"Remiz pendulinus\"), slavíka obecného (\"Luscinia megarhyntos\") a žluvy hajní (\"Oriolus oriolus\"). Kolmé říční břehy jsou domovem ledňáčka říčního (\"Alcedo atthis\"), příležitostně i kolonií břehule říční (\"Riparia riparia\"). Oblast meandru je součástí říčního zimoviště vodních ptáků.\n\nV doprovodných porostech je třeba odstraňovat cizorodé druhy a provádět postupnou přeměnu na přírodě blízkou druhovou skladbu. Koryto řeky musí být ponecháno přirozenému vývoji.\n\nVeřejnosti je přístup povolen pouze pěšky od silnice úzkou cestičkou zřízenou při pozemkových úpravách. Táboření a rozdělávání ohně je zakázáno. Myslivost a rybářství je povoleno bez omezení. Zásahy do porostů musí být předem projednány s orgány ochrany přírody. Přírodní památka je označena v terénu tabulemi se státním znakem.\n"}
{"id": "78470", "url": "https://cs.wikipedia.org/wiki?curid=78470", "title": "Nový u Soběslavi", "text": "Nový u Soběslavi\n\nNový rybník u Soběslavi je rybník na severním okraji města Soběslav v okrese Tábor v Jihočeském kraji.\n\nNa severní straně k rybníku přiléhá mokřad. Kolem rybníku i mokřadu se táhne řada stromů.\n\nRybník je napájen náhonem od Černovického potoka, který je veden západní stranou přilehlého mokřadu. Hladina je částečně pokrytá plovoucími ostrovy. Z jihozápadní strany rybníka vede krátký odtok do Černovického potoka.\n\nRybník a jeho okolí je od roku 1949 chráněn jako přírodní památka o výměře 22,45 ha (správa AOPK České Budějovice). Důvodem ochrany je rybník s plovoucími ostrovy.\n"}
{"id": "78473", "url": "https://cs.wikipedia.org/wiki?curid=78473", "title": "Nyklovický potok", "text": "Nyklovický potok\n\nNyklovický potok je přírodní památka ev. č. 1280. Nachází se jihovýchodně od obce Nyklovice v okrese Žďár nad Sázavou. Území spravuje AOPK Havlíčkův Brod.\n\nDůvodem ochrany je meandrující potok s břehovými porosty. Bohatá lokalita bledule jarní.\n"}
{"id": "78476", "url": "https://cs.wikipedia.org/wiki?curid=78476", "title": "Miroslav Mareš", "text": "Miroslav Mareš\n\nMiroslav Mareš, (* 8. dubna 1974 Brno) je brněnský politolog, který se zaměřuje na terorismus, pravicový i levicový extremismus, systémy politických stran v západoevropských zemích a fotbalové chuligánství.\n\nMiroslav Mareš vystudoval práva na Právnické fakultě Masarykovy univerzity v Brně (1999) a politologii na Filozofické fakultě Masarykovy univerzity v Brně (1997). Od roku 1997 do současnosti (2010) pracuje jako vyučující na Fakultě sociálních studií Masarykovy univerzity, v letech 2001–2008 byl soudním znalcem v oboru politologie. Přednáší také na Vysoké škole politických a společenských věd. Je členem Institutu pro srovnávací politologický výzkum FSS MU, Mezinárodního politologického ústavu MU a České společnosti pro politické vědy a redaktor politologického časopisu Rexter. Je často citován v českých médiích v souvislosti s problematikou extremismu. V současnosti je vedoucím Oddělení bezpečnostních a strategických studií katedry politologie FSS MU a také členem \"European Expert Network on Terrorism Issues\".\n\nMiroslav Mareš byl aktivním členem Mladých konzervativců a jeho politická angažovanost mu vynesla i předsednictví v Radě České televize, kde působil i v době krize v České televizi, v jejímž rámci stál jednoznačně proti „vzbouřencům“.\n\nV době krize v České televizi vystoupili dva studenti, Jan Cieslar a Petr Koura, kteří byli s Marešem na zahraničním studijním pobytu v Haus Rissenu (Institut für Politik und Wirstchaft) v Hamburku, s prohlášením, že Miroslav Mareš během pobytu v Hamburku hajloval a zpíval nacistické písně. Na jeho obranu se postavil Vladimír Srb, tehdejší vědecký tajemník České společnosti pro politické vědy, který prohlásil, že zveřejňování takovýchto informací z privátní sféry je krajně neetické a že se na onom pobytu \"„ani jeden student nechoval zcela asketicky tak, aby mu to v budoucnu nemohlo být připomenuto“\".\n\nNásledovalo prohlášení Jan Cieslara, Petra Koury a dalších dvou účastníků pobytu, kteří prohlásili, že k onomu jednání nedocházelo na veřejnosti a \"„jakékoliv chování kolegy Mareše, nás nebo ostatních účastníků, které se týkalo výše zmíněné problematiky, nemělo nikdy cíl ideologický, propagační či nenávistný“\".\n\n\n"}
{"id": "78477", "url": "https://cs.wikipedia.org/wiki?curid=78477", "title": "Oblík u Dívčího hradu", "text": "Oblík u Dívčího hradu\n\nOblík u Dívčího Hradu je přírodní památka ev. č. 283, se nachází v okrese Bruntál západně od obce Dívčí Hrad. Památku spravuje Krajský úřad Moravskoslezského kraje.\n\nPředmětem ochrany je detersní činností obnažený výchoz tzv. uhelného vápence moravsko-slezského kulmu, který má stratigrafický a paleontologický význam. Hlavním důvodem ochrany je vlastní výchoz v několika čočkovitých polohách o mocnosti 3 - 5 cm v šedozelených jílovitých břidlicích s hojným výskytem zkamenělin lilijic, korálů, hlavonožců a ramenonožců.\n\n"}
{"id": "78480", "url": "https://cs.wikipedia.org/wiki?curid=78480", "title": "Fetišismus", "text": "Fetišismus\n\nFetišismus může označovat:\n\n"}
{"id": "78485", "url": "https://cs.wikipedia.org/wiki?curid=78485", "title": "Špindlerův Mlýn", "text": "Špindlerův Mlýn\n\nŠpindlerův Mlýn ( ) je město v Krkonoších a zároveň nejnavštěvovanější horské středisko v Česku. Žije zde  obyvatel. Město má rozlohu 7690,91 hektarů. V centru města končí silnice II/295, na kterou navazuje horská silnice na Špindlerovu boudu.\n\nV němčině se město dříve nazývalo podle rodiny Spindlerových, která vlastnila v obci mlýn. Předtím se však obec vždy jmenovala Svatý Petr (dnes část města). Jenže v žádosti o povolení stavby kostela, zaslané císaři, bylo u podpisů rovněž uvedeno – sepsáno ve Špindlerově mlýně. Žádost totiž občané sepisovali právě v tomto mlýně Špindlerů. A jelikož jsou podobné názvy obcí v německy mluvících zemích časté, došlo k omylu a zpět se vrátilo povolení ke stavbě kostela v obci Špindlerův Mlýn. Občané raději obec přejmenovali, aby mohli stavět. Zaslání nové žádosti by mohla být brána jako urážka neomylného úřadu a kostel by tu už určitě nestál.\n\nVe stabilním katastru z roku 1842 se objevuje Špindlerův mlýn jako Břetenský mlejn (později je běžně nazýván Vřetenový Mlýn), což vzniklo naivním překladem německého \"Spindelmühle\" (\"Spindel\" – \"vřeteno\", \"Mühle\" – \"mlýn\").\n\nNejstarší dochovaný záznam o Špindlerově mlýně pochází z počátku 16. století, kdy několik chalup sloužilo jako útočiště horníkům pracujícím v nedalekých hutích, které zpracovávaly železnou rudu. Mezi lety 1516–1521 český král Ludvík Jagellonský povolil horníkům lhůty k placení desátků a úlevy. Těžba rud stříbra, mědi a arsenu přilákala Kryštofa z Gendorfu, který posléze získal vrchlabské panství a výrazně se zasloužil o to, aby bylo Vrchlabí roku 1533 povýšeno na horní město. O sto let později, v roce 1621, dokonce putoval do Prahy ze Svatého Petra náklad mědi a stříbra cca za 10 000 zlatých. V 17. století těžbu přerušila třicetiletá válka. Poté doly změnily majitele, ale snahy těžbu obnovit se ukázaly marné. Poslední pokusy o znovuobnovení těžby proběhly na začátku 20. století.\n\nOd počátku 19. století se ve Špindlerově Mlýně začal rozvíjet cestovní ruch. V druhé polovině 19. století došlo k proměně několika opuštěných chalup na horské letovisko. Ke zvýšení dostupnosti celé oblasti přispělo zbudování silnice z Vrchlabí v roce 1872. Roku 1888 zde začaly fungovat lázně. Na konci 19. století, v roce 1894, bylo na území Špindlerova Mlýna celkem 18 hotelů a restaurací. Cestovní ruch (pohostinství) tak pomalu začal nahrazovat pastevní (tedy budní) i těžební hospodářství.\n\nDo 20. století zde bylo populární trávit čas především v létě, postupně se zde začaly provozovat i zimní sporty. První sedačková lanovka zde byla zprovozněna v roce 1947, vedla ze Svatého Petra na Pláň. K roku 2016 zde bylo celkem 43 hotelů, 134 penzionů a 23 horských bud. Středisko navštěvují především čeští turisté, ve velkém sem jezdí také Němci, Poláci či Nizozemci.\n\nPo druhé světové válce se zde pastevní hospodářství a celkově zemědělství přestalo na úkor turistickému ruchu provozovat.\n\nMěsto se řadí k nejznámějším a nejnavštěvovanějším střediskům zimních sportů v České republice. Lůžková kapacita se pohybuje kolem 10 tisíc lůžek. Špindlerův Mlýn má pro zimní sporty ideální podmínky. Lyžařské a běžecké tratě jsou v provozu až 5 měsíců v roce. Profesionálně upravované sjezdové tratě různého stupně obtížnosti dosahují celkové délky 25 km. Celkem 14 lanovek a vleků zajišťuje přepravní kapacitu 17 500 lyžařů za hodinu. S jedním skipasem lze lyžovat na sjezdovkách ve 4 lyžařských areálech (Stoh, Medvědín, Hromovka a Labská). Většinu sjezdovek tu v případě nižší sněhové pokrývky uměle zasněžují.\n\nŠpindlerův Mlýn nabízí mnoho atrakcí i v létě. V letních měsících jsou zde ideální podmínky pro pěší turistiku a horská kola. Ve Špindlerově Mlýně se mimo jiné nachází i aquapark, bobová dráha či lanové centrum. Špindlerův Mlýn se stal křižovatkou turistických tras. V samotném centru města začíná nejstarší turistická trasa v Krkonoších, Harrachovská cesta. Ta vede na Labskou boudu. V okolí je možné navštívit turistické chaty Špindlerovu boudu, ruinu Petrovy boudy a další. Okolí Špindlerova Mlýna lze projít po turistických trasách přes Horní Mísečky, pramen Labe, Sněžné jámy a Labskou boudu. Na jihovýchodě vede turistická trasa na Výrovku nebo na Friesovy boudy a chalupu Na Rozcestí. Ze Špindlerova Mlýna vede vcelku přímá turistická trasa na Sněžku; měří zhruba 10 kilometrů.\n\nŠpindlerův Mlýn leží v nadmořské výšce 575 –1555 m v Krkonoších. Nejvyšším bodem obce je Luční hora, druhá nejvyšší hora České republiky. Leží při soutoku řeky Labe a Svatopetrského potoka, nazývaného též Dolský potok.\n\n\nMěsto se dělí na části, které odpovídají katastrům, a ty dále na základní sídelní jednotky:\n\n\n\n\n\n"}
{"id": "78496", "url": "https://cs.wikipedia.org/wiki?curid=78496", "title": "Indiana", "text": "Indiana\n\nIndiana (anglická výslovnost , oficiálně ) je stát nacházející se na východě Spojených států amerických, v oblasti východních severních států ve středozápadním regionu USA. Indiana hraničí na severu s Michiganem, na východě s Ohiem, na jihu s Kentucky a na západě s Illinois. Severozápadní ohraničení tvoří Michiganské jezero.\n\nSe svou rozlohou 94 321 km² je Indiana 38. největším státem USA, v počtu obyvatel (6,6 milionů) je sedmnáctým nejlidnatějším státem a s hodnotou hustoty zalidnění 71 obyvatel na km² je na šestnáctém místě. Hlavním a největším městem je Indianapolis s 850 tisíci obyvateli. Dalšími největšími městy jsou Fort Wayne (250 tisíc obyv.), Evansville (120 tisíc obyv.) a South Bend (100 tisíc obyv.). Indianě patří 72 km pobřeží Michiganského jezera. Nejvyšším bodem státu je vrchol Hoosier Hill s nadmořskou výškou 383 m ve středovýchodě státu. Největšími toky jsou řeky Ohio, tvořící hranici s Kentucky, Wabash, která vytváří část hranice s Illinois, a White.\n\nNa území dnešní Indiany dorazili první Evropané, francouzští průzkumníci, v 70. letech 17. století a nedlouho poté se oblast stala součástí Nové Francie. Britové se v regionu objevili ve 30. letech 18. století a mezi oběma skupinami kolonistů probíhaly boje. Celý region nakonec coby výsledek sedmileté války připadl v roce 1763 britské koruně, která oblast západně od Appalačského pohoří prohlásila za území indiánů (odtud název Indiana). V 70. a 80. letech 18. století se stal součástí nově vzniklých Spojených států, které jej v roce 1787 začlenily do právě zřízeného Severozápadního teritoria. Po vyčlenění Ohia vzniklo roku 1800 indianské teritorium, které bylo v následujících letech dále zmenšováno. Indiana se 11. prosince 1816 stala 19. státem USA.\n\nZe severu ji ohraničují jezero a stát Michigan, z východu Ohio, z jihovýchodu a jihu Kentucky a ze západu Illinois. Hlavním a zároveň největším městem je Indianapolis.\n\nPůvodně se odhadovalo, že první indiánští obyvatelé osídlili území Indiany někdy 8 tisíc let př. n. l., ovšem poslední archeologické výzkumy ukazují, že se tak patrně stalo už o dva tisíce let dříve. Okolo roku 900 zde vytvořili poměrně vyspělou civilizaci, jejíž součástí byla až 30 tisícová města. Tato kultura zanikla z neznámých příčin o 550 let později.\n\nPrvními Evropany, kteří vstoupili na území Indiany, byli Francouzi, kteří ji v 17. století prohlásili za území Francie. Ta je posléze ztratila ve francouzsko-indiánské válce se Spojeným královstvím, které však toto území ztratilo, když se zrodily Spojené státy americké. V roce 1800 bylo zřízeno teritorium Indiana, z kterého se v roce 1816 stal 19. stát Unie.\n\nObyvatelé Indiany se nazývají \"Hoosiers\".\n\nPodle sčítání lidu z roku 2010 zde žilo 6 483 802 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,0 % populace.\n\nPřevážná většina obyvatel se řadí k protestantům, značný vliv však má i římskokatolická církev, jejíž přítomnost je zvýrazněna i existencí jedné z nejvýznamnější katolických vysokých škol v USA, University of Notre Dame ve městě South Bend. Ve velkých městech dominují největší protestantské proudy a katolíci, na venkově mají silnou pozici evangelikálové a další (ultra)konzervativní protestantské směry.\n\n\nMottem státu je „The Crossroads of America“, květinou pivoňka, stromem liliovník tulipánokvětý, ptákem kardinál a písní \"On the Banks of the Wabash\".\n\n"}
{"id": "78499", "url": "https://cs.wikipedia.org/wiki?curid=78499", "title": "Massachusetts", "text": "Massachusetts\n\nMassachusetts (anglická výslovnost , výslovnost v češtině [mesečúsec], oficiálně ) je stát nacházející se na východním pobřeží Spojených států amerických, v oblasti Nové Anglie severovýchodního regionu USA. Massachusetts hraničí na severu s New Hampshire a Vermontem, na západě s New Yorkem a na jihu s Connecticutem a Rhode Islandem. Východní a jihovýchodní ohraničení státu tvoří Atlantský oceán.\n\nSe svou rozlohou 27 336 km² je Massachusetts sedmým nejmenším státem USA, v počtu obyvatel (6,8 milionu) je však 15. nejlidnatějším státem a s hodnotou hustoty zalidnění 335 obyvatel na km² je na třetím místě. Hlavním a největším městem je Boston se 670 tisíci obyvateli. Dalšími největšími městy jsou Worcester se 185 tisíci obyvateli, Springfield (155 tisíc obyv.), Lowell (110 tisíc obyv.) a Cambridge (110 tisíc obyv.). Massachusetts patří 309 km pobřeží Atlantského oceánu. Nejvyšším bodem státu je vrchol Mount Greylock s nadmořskou výškou 1063 m. Největšími toky jsou řeky Connecticut, Westfield, Merrimack a Charles.\n\nNa území Massachusetts dorazili první angličtí osadníci, tzv. Otcové poutníci, na lodi \"Mayflower\" v roce 1620 a založili zde kolonii, z níž později vzniklo město Plymouth. Jednalo se o druhou úspěšně zřízenou trvalou anglickou kolonii na území dnešních USA. Následovali je puritáni, kteří v Massachusettském zálivu roku 1630 založili v místě pozdějšího Bostonu další kolonii. Ta byla pojmenována podle místního indiánského kmene Mesečusetů, v jejichž jazyce tento název název, jak se sami označovali, znamená „lid z velkých kopců“. Obě kolonie byly v roce 1692 královskou listinou sloučeny do společné provincie, která se roku 1776 stala jedním z původních třinácti zakládajících států USA. Massachusetts jako šestý stát v pořadí ratifikovalo Ústavu Spojených států amerických, k čemuž došlo 6. února 1788.\n\nVe státě Massachusetts sídlí Harvardova univerzita a Massachusettský technologický institut.\n\nBylo to právě Massachusetts, kde se usadili první Otcové poutníci – v osadě Plymouth. Zpočátku tvořilo Massachusetts i dnešní Maine a New Hampshire, ty se ale později odtrhly. V roce 1643 kolonie Massachusettská zátoka, Plymouth, Connecticut a New Haven zformovaly Novoanglickou konfederaci. Massachusetts bylo silně puritánskou kolonií, která netolerovala ostatní náboženství – po roce 1660 se odtrhly kvakerské Connecticut a Rhode Island. Po roce 1675 se v Massachusetts rozmohl zvyk „otroka do každé počestné rodiny“. Massachusetts jako takové vznikly 1691 sloučením Plymouthu a Massachusettské zátoky.\nSalemské procesy s čarodějnicemi zde vypukly okolo roku 1692. Životem za ně zaplatilo 24 osob a také dva psi.\n\nV sedmdesátých letech osmnáctého století se Massachusetts staly centrem revoluce. Roku 1773 se zde konal protest proti britskému impériu, tzv. Bostonské pití čaje. Americkým státem se staly 6. února 1788. Za občanské války byly Massachusetts centrem abolicionismu.\n\nPodle sčítání lidu z roku 2010 zde žilo 6 547 629 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 9,6% populace.\n\nHlavně ve městě Bostonu a okolí se usídlilo mnoho lidí irského původu, tady se taky rozvinul známý klan Kennedyů. Kromě nich ve městech žijí často i původem Italové. V západní částí státu v průmyslových městech převažují původem Frankokanaďané, kteří se zde usídlili jako dělníci. Přesto ve venkovských městečkách ještě existuje původní kultura presbyteriánských obcí, které jsou stále blízko idejím původních otců zakladatelů.\n\n\n"}
{"id": "78500", "url": "https://cs.wikipedia.org/wiki?curid=78500", "title": "Connecticut", "text": "Connecticut\n\nConnecticut (anglická výslovnost , oficiálně ) je stát nacházející se na východním pobřeží Spojených států amerických, v oblasti Nové Anglie severovýchodního regionu USA. Connecticut hraničí na západě s New Yorkem, na severu s Massachusetts a na východě s Rhode Islandem. Jižní ohraničení státu tvoří průliv Long Island Sound (součást Atlantského oceánu), který jej odděluje od ostrova Long Island, jež patří New Yorku. Ve státě Connecticut sídlí Yaleova univerzita.\n\nSe svou rozlohou 14 357 km² je Connecticut třetím nejmenším státem USA, v počtu obyvatel (3,6 milionu) je 29. nejlidnatějším státem a s hodnotou hustoty zalidnění 285 obyvatel na km² je na čtvrtém místě. Hlavním městem je Hartford se 125 tisíci obyvateli. Největšími městy jsou Bridgeport se 150 tisíci obyvateli, dále New Haven (130 tisíc obyv.), Stamford (130 tisíc obyv.) a Waterbury (110 tisíc obyv.). Connecticutu patří 154 km pobřeží Atlantského oceánu. Nejvyšším bodem státu je úbočí hory Mount Frissell na hranicích s Massachusetts s nadmořskou výškou 725 m. Největšími toky jsou řeky Connecticut, Pawcatuck, která tvoří hranici se státem Rhode Island, Quinnipiac a Housatonic.\n\nAngličané založili v roce 1636 na území dnešního státu tři kolonie, které se v následujících desetiletích sloučily s největší z nich. Ta získala jméno Connecticut podle stejnojmenné řeky, jejíž název byl odvozen z poangličtělé výslovnosti slova z algonkinských jazyků, které označovalo „dlouhou přílivovou řeku“. Provincie se roku 1776 stala jedním z původních třinácti zakládajících států USA. Connecticut jako pátý stát v pořadí ratifikoval Ústavu Spojených států amerických, k čemuž došlo 9. ledna 1788.\n\nZaložili jej massachusettští puritáni, hledající lepší půdu a přístup k obchodu s kožešinami. Usídlili se ve městech Wethersfield, Windsor a Hartfordu na řece Connecticut. Jako odpověď na nebezpečí útoku ze strany Indiánů, kteří žili na opačné straně řeky založili v Connecticutu samosprávnou kolonii. Indiáni nakonec zaútočili, ale osadníci útok odrazili.\n\nPodle sčítání lidu z roku 2010 v Connceticutu žilo 3 574 097 obyvatel. Podle sčítání z roku 2000 zde žilo 3 405 565 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 13,4% populace.\n\n\nMottem státu je „Qui Transtulit Sustinet“, květinou \"Kalmia latifolia\", stromem dub bílý, ptákem drozd stěhovavý a písní \"Yankee Doodley Dandy\".\n\n"}
{"id": "78509", "url": "https://cs.wikipedia.org/wiki?curid=78509", "title": "Amazonas (kolumbijský departement)", "text": "Amazonas (kolumbijský departement)\n\nAmazonas je název jednoho z departementů Kolumbie na jihu země. Jedná se o největší kolumbijský departement - jeho rozloha 109 665 km² představuje 9,6% celkové rozlohy státu. Rozprostírá se v Amazonské nížině, naprostá většina departementu je pokryta amazonským tropickým deštným lesem. Těžba dřeva představuje hlavní ekonomickou aktivitu tohoto regionu. Průměrná roční teplota je 25,4 °C a průměrný roční srážkový úhrn 2600 mm.\n\nV roce 2015 zde žilo 76 243 osob, hustota zalidnění byla 0,7 obyv./km². Metropolí je město Leticia.\n"}
{"id": "78510", "url": "https://cs.wikipedia.org/wiki?curid=78510", "title": "Leticia", "text": "Leticia\n\nLeticia je město v jižní Kolumbii a hlavní město departementu Amazonas. Město má přibližně 41 000 obyvatel.\n\nLeticia leží na levém břehu Amazonky v nadmořské výšce výšce 96 m n. m., jedná se o nejjižnější kolumbijské město. Podnebí je vlhké, tropické s průměrnou roční teplotou 27 °C. V průběhu roku zde spadne v průměru 3 315 mm srážek.\n\nOblast byla v průběhu Kolumbijsko-peruánské války ohniskem sporů obou států o vymezení hranic. Ozbrojené konflikty vyřešila dohoda z roku 1934 v rámci tehdejší Ligy národů.\n\nLeticia je součástí městské oblasti společně se sousedním brazilským městem Tabatinga. Hranice obou států procházejí městskými ulicemi a v celé aglomeraci Leticia-Tabatinga žije téměř 100 tisíc obyvatel.\n"}
{"id": "78511", "url": "https://cs.wikipedia.org/wiki?curid=78511", "title": "Antioquia", "text": "Antioquia\n\nAntioquia je departement na severovýchodě Kolumbie. Metropolí regionu je Medellín. Rozloha je 63 612 km², v roce 2015 zde žilo 6 456 207 osob. Departementem procházejí dva horské masivy, které jsou součástí And (Centrální a Západní Kordillera) a protéká významná kolumbijská řeka Cauca.\n"}
{"id": "78512", "url": "https://cs.wikipedia.org/wiki?curid=78512", "title": "Oborská luka", "text": "Oborská luka\n\nOborská luka je přírodní památka ev. č. 2001, západo-jihozápadně od obce Jinolice v okrese Jičín. Většina rozlohy chráněného území se nalézá v katastru vesnice Březka, jedné z místních částí obce Libuň. Správa AOPK Pardubice.\n\nDůvodem ochrany jsou vlhké louky v západním až jihozápadním sousedství Oborského rybníka, výskyt chráněných druhů rostlin.\n\nChráněné území bezprostředně navazuje na rekreační oblast Jinolické rybníky. Předmětem ochrany jsou vlhké květnaté louky s chráněnými a ohroženými druhy rostlin.\n\nGeologie – Plochá sníženina ve východní části Libuňské brázdy zasahuje na jihu až na svahy Prachovské pahorkatiny v geomorfologickém celku Jičínská pahorkatina. Podkladem jsou jemnozrnné svrchnokřídové sedimenty teplického souvrství (svrchní turon), zejména vápnité jílovce a slínovce, překryté holocenními deluviofluviálními hlinitopísčitými usazeninami a slatinnými rašeliništi.\n\nKvětena – Vlhké rašelinné louky v záplavovém území Oborského rybníka hostí řadu vzácných druhů rostlin. Zdejší společenstva řadíme ke svazu \"Caricion davallianae\". Rostou zde např. ostřice Davallova (\"Carex davalliana\"), ostřice blešní (\"Carex pulicaris\"), skřípinka smáčknutá (\"Blysmus compressus\"), prstnatec májový (\"Dactylorhiza majalis\"), upolín nejvyšší (\"Trollius altissimus\"), hadí mord nízký (\"Scorzonera humilis\"), hladýš pruský (\"Laserpitium prutenicum\"), vrba rozmarýnolistá (\"Salix rosmarinifolia\") a vstavač obecný (\"Orchis morio\") na jedné z posledních lokalit ve východních Čechách.\n\nZvířena – Žijí zde ještěrka živorodá (\"Zootoca vivipara\") a užovka obojková (\"Natrix natrix\"). V keřích růží a hlohu hnízdí ťuhýk obecný (\"Lanius collurio\"), v rákosinách rákosník obecný (\"Acrocephalus scirpaceus\"), rákosník proužkovaný (\"Acrocephalus schoenobaenus\"), strnad rákosní (\"Emberiza schoeniclus\") a další ptáci.\nHojní jsou zde bělásek řeřichový (\"Anthocharis cardamines\") a chráněný otakárek fenyklový (\"Papilio machaon\"). Při inventarizačním výzkumu bylo nalezeno 172 druhů brouků.\n\n\n"}
{"id": "78515", "url": "https://cs.wikipedia.org/wiki?curid=78515", "title": "Mark Ravenhill", "text": "Mark Ravenhill\n\nMark Ravenhill (* 7. července 1966 Haywards Heath, Anglie) patří mezi přední současné představitele anglického dramatu.\n\nJeho nejznámější dílo a také jeho prvotina nese název \"Shopping and Fucking\". Toto dílo je zařazováno do tzv. cool dramatu.\n\nKritizuje v něm masovou konzumní kulturu. Jedním z častých témat jeho děl je také homosexualita. On sám je HIV pozitivní homosexuál.\n\nZ jeho dalších děl v českém překladu: \"Domeček pro buzničky u matky Kapavky\", \"Bazén bez vody\", \"Faust (Faust je mrtvý)\" (1997)\n\n"}
{"id": "78516", "url": "https://cs.wikipedia.org/wiki?curid=78516", "title": "Medellín", "text": "Medellín\n\nMedellín je velkoměsto v Kolumbii, správní středisko departementu Antioquia. Je to druhé největší kolumbijské město po Bogotě a jedno z největších industriálních měst v Kolumbii. Metropole leží na březích řeky Medellín v Aburrajském údolí (\"Valle de Aburrá\") v průměrné nadmořské výšce 1500 m n. m. v pohoří kolumbijské Centrální Kordillery. V historii se město nazývalo např. \"Aburrá de los Yamesíes, San Lorenzo de Aburrá, San Lorenzo de Aná, Valle de San Bartolomé, Villa de la Candelaria de Medellín a Medellín\". V Medellínu se každoročně již od roku 1957 pořádá v srpnu Festival květin „La Feria de Las Flores“.\n\nÚdolí, kde se nachází dnešní Medellín, spatřili Španělé poprvé v srpnu roku 1541. Městu vzniklému živelně v první polovině 17. století, vybral jméno don Pedro Portocarrero y Luna, předseda Výboru pro Indie, podle města Medellín v provincii Badajoz ve španělské Extremaduře (jež kolem roku 79 př. n. l. založil konzul Quintus Cecilius Metellus Pius, na jehož počest dostalo jméno Metellinum). 22. listopadu 1674 královna-regentka Mariana de Austria (v zastoupení svého syna Karla II.) vydala královský výnos, jímž potvrdila založení města pod názvem Villa de Nuestra Señora de la Candelaria de Medellín.\n\nKlima je (vzhledem k zeměpisné šířce) relativně chladné, což je dáno nadmořskou výškou. Podnebí je charakterizováno spíše jako vlhké subtropické. Průměrná teplota je 22 °C a v důsledku blízkosti k rovníku v průběhu roku téměř nekolísá. Rozdíly teploty jsou od 10 do 30 °C.\n\nMedellín disponuje mezinárodním letištěm José María Córdova International Airport. Veřejná doprava je pak zajišťována metrem, tramvajemi, autobusy a vozy taxi. Vzhledem k topografii města zde zároveň existuje několik lanovek (Metrocable), které jsou součástí městské hromadné dopravy.\n\n"}
{"id": "78517", "url": "https://cs.wikipedia.org/wiki?curid=78517", "title": "Arauca (departement)", "text": "Arauca (departement)\n\nArauca – je departement na východě Kolumbie. Sousedí s Venezuelou (hranici tvoří stejnojmenná řeka Arauca) a departementy Vichada, Casanare a Boyacá. Do západní části departementu zasahuje pohoří Sierra Nevada del Cocuy (součást kolumbijské Západní Kordillery), východní část sestává především z aluviální nížiny s množstvím řek z povodí Orinoca. Metropolí regionu je Vill de Santa Bárbara de Arauca. Nachází se zde ropné pole (\"Caño Limón\"), které poskytují 30 % kolumbijského vývozu ropy. Dalším významným ekonomickým odvětvím je chov dobytka.\n"}
{"id": "78518", "url": "https://cs.wikipedia.org/wiki?curid=78518", "title": "Obřanská stráň", "text": "Obřanská stráň\n\nObřanská stráň je přírodní památka ev. č. 1044, která se nachází v okrese Brno-město a je ve správě AOPK Brno.\n\nDůvodem ochrany jsou skalnaté svahy se stepními trávníky a výskytem na ně vázaných teplomilných druhů rostlin, jako je například koniklec velkokvětý, křivatec rolní, třešeň křovitá, pipla osmahlá, mochna písečná či pryšec mnohobarvý. Pozoruhodností je výskyt několika druhů kavylů.\n\nPodloží přírodní památky je tvořeno amfibol-biotitickým granodioritem typu Blansko, který náleží brněnskému masívu a je překryt sprašemi. Půdy zastupují rankery a kambizem typická (nasycená).\n\nK teplomilným druhům rostlin patří hvězdnice chlumní (\"Aster amellus\"), kavyl chlupatý (\"Stipa dasyphylla\"), kavyl Ivanův (\"Stipa joannis\"), kavyl sličný (\"Stipa pulcherrima\"), kavyl tenkolistý (\"Stipa tirsa\"), kavyl vláskovitý (\"Stipa capillata\"), koniklec velkokvětý (\"Pulsatilla grandis\"), kručinkovec poléhavý (\"Corothamnus procumbens\"), lomikámen trojprstý (\"Saxifraga tridactylites\"), modřenec chocholatý (\"Muscari comosum\"), oman oko Kristovo (\"Inula oculus-christi\"), pochybek prodloužený (\"Androsace elongata\"), rozrazil časný (\"Veronica praecox\"), růže galská (\"Rosa gallica\"), zlatovlásek obecný (\"Linosyris vulgaris\"), v keřovém patru v okolí travnatých ploch je zastoupen dřín jarní (\"Cornus mas\"), ptačí zob obecný (\"Ligustrum vulgare\"), svída krvavá (\"Cornus sanguinea\") či vzácná třešeň křovitá (\"Cerasus fruticosa\").\n\nPočetná je tu populace ještěrky obecné (\"Lacerta agilis\"), ze zástupců hmyzu je to kobylka křídlatá (\"Phaneroptera falcata\"), saranče modrokřídlá (\"Oedipoda coerulescens\"), některé druhy čmeláků a můra pestroskvrnka březnová (\"Valeria oleagina\").\n"}
{"id": "78525", "url": "https://cs.wikipedia.org/wiki?curid=78525", "title": "Arauca (město)", "text": "Arauca (město)\n\nArauca je kolumbijské město na východě státu na hranicích s Venezuelou, správní středisko departementu Arauca. Celým jménem, běžně však již téměř nepoužívaným, se jmenuje Villa de Santa Bárbara de Arauca. V roce 2016 zde žilo téměř 90 tisíc obyvatel. Město bylo založeno 4. prosince 1780 Juanem Isidro Daboínem. Město bylo pojmenováno podle stejnojmenné řeky Arauca, na jejímž jižním břehu se rozkládá. Okolí je ploché (region Llanos) a dochází díky tomu k častým záplavám. Obchod je založen na ropném průmyslu.\n"}
{"id": "78526", "url": "https://cs.wikipedia.org/wiki?curid=78526", "title": "Obří zámek", "text": "Obří zámek\n\nObří zámek je přírodní památka ev. č. 1147 jižně od Kašperských Hor, mezi osadami Popelná a Červená v okresech Prachatice a Klatovy. Chráněné území zaujímá severní vedlejší vrchol hřebene Valy, zvaný \"Obří zámek\" (též \"Obří hrad\"), s akropolí stejnojmenného hradiště (971 m), jeho severní a severovýchodní svahy, spadající do údolí říčky Losenice a západní polovinu protilehlého kopce \"Šafářův vršek\" (929 m). Správa NP Šumava. Důvodem ochrany jsou skalnaté vrcholy s kamenným mořem a přirozenými lesními porosty.\n"}
{"id": "78529", "url": "https://cs.wikipedia.org/wiki?curid=78529", "title": "Cool drama", "text": "Cool drama\n\nCool drama (též coolness) je označení pro specifický typ dramatických děl mladé generace autorů v polovině 90. let 20. století. Používá výrazné drastické prostředky, které u diváka vyvolávají šok a zhrození. Generace mladých autorů byla znechucena společností, politickou situací (železná opona apod.). Cool drama používá prostředky, které byly v té době vzniku považovány za nevhodné a nežádoucí. Zobrazuje postavy zvrhlíků, deviantů, homosexuálů a bisexuálů. \n\n"}
{"id": "78530", "url": "https://cs.wikipedia.org/wiki?curid=78530", "title": "Atlántico", "text": "Atlántico\n\nAtlántico je třetím nejmenším kolumbijským departementem. Nachází se na severu státu na pobřeží Karibského moře a sousedí s departementy Magdalena a Bolívar. Hlavním městem je Barranquilla, která patří mezi nejvýznamnější kolumbijská města. Povrch departementu tvoří především pobřežní nížiny a mokřady a několik nepříliš vysokých pohoří. Průměrná roční teplota je 26 °C.\n"}
{"id": "78532", "url": "https://cs.wikipedia.org/wiki?curid=78532", "title": "Barranquilla", "text": "Barranquilla\n\nBarranquilla je druhé největší průmyslové město na karibském pobřeží Kolumbie, ležící na deltě řeky Magdalena.\n\nMěsto je známo jako \"La Puerta de Oro le Colombia\" (Kolumbijská zlatá brána). Město bylo objeveno v roce 1629. Ale přesto oficiální datum vzniku města se datuje na 7. dubna 1813. Je zde známý velký přístav a proto se město stalo během druhé světové války útočištěm mnoha uprchlíků. Je zde nejstarší letiště v Jižní Americe - Ernesto Cortissoz International Airport vybudované v roce 1919.\n\nKlima tohoto města je velmi teplé a vlhké. Většinou jsou zde teploty okolo 30 °C. V prosinci dochází k větrům, které horké noci zpříjemňují. Je to moderní průmyslové město, ve kterém žije okolo 1,2 milionů obyvatel.\n\nNejstarší univerzita je Universidad del Atlántico a byla založena 15. června 1943 filozofem Julio Enrique Blancem. Zdejší „Carnaval de Barranquilla“, pořádaný 4 dny před Popeleční středou (Miércoles de Ceniza) je znám jako jeden z největších karnevalů v zemi a patří mezi Mistrovská díla ústního a nehmotného dědictví lidstva.\n\n\n\n"}
{"id": "78534", "url": "https://cs.wikipedia.org/wiki?curid=78534", "title": "Očovské louky", "text": "Očovské louky\n\nOčovské louky je přírodní památka ev. č. 1492, nachází se v okrese Hodonín na východním okraji města Hodonín mezi obytnou zástavbou a \"Očovským lesem\". Skrz přírodní památku prochází dvoje dráty vysokého napětí. Správa AOPK Brno.\n\nDůvodem ochrany jsou vlhké ostřicové louky s řadou vzácných druhů jak rostlin, tak i živočichů a to především ptáctva. Nepříznivé zásahy na okolních pozemcích jako např. formou meliorace vede ke změně podmínek v oblasti památky, kdy dochází k poklesu hladiny spodní vody a tím pádem louky již nejsou tolik podmáčené. Tento fakt má za následek změnu druhové skladby, kdy vodomilné rostlinstvo je vytlačováno suchomilným.\n\nPůvodní druhy jako mléč bahenní, pampeliška bahenní následně postupně vymírají. Stále se zde ale vyskytují některé druhy obojživelníků jako např. kuňka obecná, ropucha obecná, či ropucha zelená.\n"}
{"id": "78541", "url": "https://cs.wikipedia.org/wiki?curid=78541", "title": "Cartagena (Kolumbie)", "text": "Cartagena (Kolumbie)\n\nCartagena (též Cartagena de Indias) je město v severní části Kolumbie, při pobřeží Karibského moře. Je hlavním městem departementu Bolívar. Toto přístavní město je pátým největším kolumbijským městem, v roce 2005 zde žilo 892 545 obyvatel. Zdejší ekonomické aktivity zahrnují např. námořní a petrochemický průmysl, ale i turismus.\n\nMěsto bylo založeno v červnu 1533, své jméno dostala po španělském městě Cartagena. Po dobu trvání španělské kolonie bylo město jedním z nejdůležitějších přístavů v celé španělské Americe. Vzhledem ke své poloze a důležitosti bylo město často napádáno pirátů, proto město má jeden z nejrozlehlejších systémů opevnění v Latinské Americe a Karibiku. Z tohoto období pochází mnoho budov ve městě, od roku 1994 je centrum města a jeho opevnění zapsáno na seznam světového kulturního dědictví UNESCO.\n\nMěsto se nachází na pobřeží Bahía de Cartagena (Cartageňská zátoka). Do moře zde ústí kanál Dique (uměle vytvořený, 113 km dlouhý kanál spojující město s řekou Magdalena), který vznikl v 17. století a umožňoval lodím plavbu do vnitrozemí. Přírodní dominantou města je kopec La Popa. Panuje zde tropické klima - průměrná roční teplota je 28 °C, vlhkost dosahuje až 90%. Deštivá období nastávají dvakrát do roka: duben-květen, později říjen-listopad.\n\n"}
{"id": "78542", "url": "https://cs.wikipedia.org/wiki?curid=78542", "title": "Bolívar (kolumbijský departement)", "text": "Bolívar (kolumbijský departement)\n\nBolívar je název jednoho z departementů Kolumbie. Nachází se v severní části státu při pobřeží Karibského moře a jeho hlavním městem je přístavní město Cartagena. V letech 1857 - 1886 tvořilo jeho území součást stejnojmenného spolkového státu tehdejších federativních Spojených států Kolumbijských. Svůj název nese podle významného jihoamerického politika a bojovníka za nezávislost Simóna Bolívara.\n\nRozloha departementu je 25 978 km². Na jihu se rozprostírá pohoří Serranía de San Lucas (součást Centrální Kordillery), sever departementu je tvořen především aluviální rovinou a bažinami mezi řekami Magdalena a Cauca. Průměrná roční teplota se pohybuje mezi 26 °C a 30 °C, srážkový úhrn je 800 mm/rok na severu, jižní část departementu disponuje srážkovým úhrnem 2600 mm/rok.\n"}
{"id": "78544", "url": "https://cs.wikipedia.org/wiki?curid=78544", "title": "Ohrazení (přírodní památka)", "text": "Ohrazení (přírodní památka)\n\nOhrazení je přírodní památka, která se nachází na Lišovském prahu, 2,5 km severozápadně od městečka Ledenice v okrese České Budějovice. Správa: AOPK České Budějovice.\n\nDůvodem ochrany jsou ekosystémy vlhké louky na levém břehu malého potoka, lokalita hořce hořepníku.\n"}
{"id": "78548", "url": "https://cs.wikipedia.org/wiki?curid=78548", "title": "Boyacá", "text": "Boyacá\n\nBoyacá je departement v centrální části Kolumbie. Nachází se v horské oblasti Východních Kordiller, v největších nadmořských výškách se rozprostírá altiplano (náhorní plošina, roste zde fauna biotopu páramo). Západním cípem protéká řeka Magdalena. Metropolí departementu je Tunja. Mezi hlavní ekonomickou činnost patří zemědělství, pastevectví, těžba nerostů a hutní průmysl, obchod a turismus.\n\nBoyacá je známa jako „Země Svobody“, neboť zde dne 7. srpna 1819 vyhrála Kolumbie bitvu u Boyacá, což byl zlomový bod ve válce za nezávislost proti Španělsku (1810-1819). V letech 1857 - 1886 tvořilo území dnešního departmentu součást stejnojmenného spolkového státu tehdejší Granandské konfederace a následně i federativních Spojených států kolumbijských.\n"}
{"id": "78550", "url": "https://cs.wikipedia.org/wiki?curid=78550", "title": "Caldas", "text": "Caldas\n\nCaldas je departement v centrální Kolumbie. Je pojmenován po vědci a kolumbijském patriotovi Francisco José de Caldasovi. Sousedí s departementy Antioquia, Cundinamarca, Boyacá, Risaralda a Tolima. Správním střediskem departementu je město Manizales. Územím regionu protékají řeky Magdalena (na jeho západním okraji) a Cauca a procházejí horské masivy Západní Kordillery a Centrální Kordillery. Nejvyšším bodem je Nevado del Ruiz (5 321 m n. m.).\n"}
{"id": "78552", "url": "https://cs.wikipedia.org/wiki?curid=78552", "title": "Manizales", "text": "Manizales\n\nManizales je město v Kolumbii. Nachází se přibližně v centrální části státu a je správním střediskem departementu Caldas. Rozprostírá se v průměrné nadmořské výšce 2 200 m n. m., v blízkosti města leží sopka Nevado del Ruiz, jejíž nadmořská výška je 5 321 m n. m.\n\nManizales bylo založeno v roce 1848 a po katastrofálním požáru v roce 1925 znovu vybudováno jako moderní město. Město je důležité kulturní a vzdělávací centrum. Každý rok zde probíhá mezinárodní divadelní festival. Nachází se zde významná katedrála podle francouzské architektury. Sídlí fotbalový klub Once Caldas, který v roce 2004 překvapivě vyhrál latinskoamerický klubový turnaj Copa Libertadores.\n\n"}
{"id": "78554", "url": "https://cs.wikipedia.org/wiki?curid=78554", "title": "Caquetá (departement)", "text": "Caquetá (departement)\n\nCaquetá je třetím největším kolumbijským departementem. Nachází se na jihu státu, sousedí s departementy Cauca, Huila, Meta, Guaviare, Vaupés, Amazonas a Putumayo. Hlavním městem je Florencia. Povrch departementu tvoří především Amazonská nížina, pouze na západě departementu se nachází Východní Kordillera andského pohoří. Hlavní ekonomickou aktivitou v tomto regionu je pastevectví a zemědělství. Na území departementu se rozkládá největší kolumbijský národní park Serranía de Chiribiquete.\n"}
{"id": "78555", "url": "https://cs.wikipedia.org/wiki?curid=78555", "title": "Florencia", "text": "Florencia\n\nFlorencia je hlavním městem departementu Caquetá v Kolumbii. Město bylo založeno misionáři v roce 1902. V roce 2016 v městě žilo přibližně 175 000 tisíc obyvatel. Rozkládá se na vysočině mezi Východní Kordillerou a Amazonskou nížinou. Je druhým nejlidnatějším kolumbijským městem východně od Andského pohoří (první je město Villavicencio).\n"}
{"id": "78556", "url": "https://cs.wikipedia.org/wiki?curid=78556", "title": "Casanare", "text": "Casanare\n\nCasanare je departement v Kolumbii, ležící na východu země. Hlavním městem departementu je Yopal. Má rozlohu 44 640 km², průměrná nadmořská výška je 350 m n. m. a průměrná roční teplota je 26 °C. Na severu ho odděluje řeka Casenare od departementu Arauca, na jihu řeka Meta od regionů Meta a Vichada, na západě pak sousedí s Cundinamarcou a Boyacá. Povrch departementu tvoří především rovinatá krajina v povodí řeky Orinoko (tzv. Orinoquía nebo Llanos), pouze na západě departementu se nachází Východní Kordillera andského pohoří. Mezi nejdůležitější ekonomické aktivity v kraji patří extenzivní pastevectví a těžba ropy.\n"}
{"id": "78557", "url": "https://cs.wikipedia.org/wiki?curid=78557", "title": "Povodeň v Česku (2006)", "text": "Povodeň v Česku (2006)\n\nV roce 2006 došlo na přelomu března a dubna k povodni na velké části území České republiky a širšího území střední Evropy. Způsobila je kombinace vydatných srážek a prudkého oteplení, které vedlo k rychlému tání bohaté sněhové pokrývky.\n\nNejhorší situace byla na Dyji a Nových Mlýnech, na povodí řek Labe, Morava a Lužnice. Došlo k zatopení několika sídel, mimo jiné i větších částí měst (Ústí nad Labem, Olomouce, Plané nad Lužnicí či Znojma). Vltava nezpůsobila vážnější škody, protože se ji povedlo částečně zregulovat pomocí předem vypuštěných děl Vltavské kaskády, zejména Lipna.\n\nZačátek povodní se datuje k 25. březnu 2006 a skončily přibližně 5. dubna. Velká voda zasáhla obce na Vltavě, Lužnici, Labi, Sázavě a Jizeře. Mezi nejpostiženější města patřilo Veselí nad Lužnicí a okolí na řece Lužnici, kde bylo zaplaveno až 400 obydlí. Další výrazně postižené obce byly Planá nad Lužnicí, Soběslav, Křešice, České Kopisty, Litoměřice a Posázaví. Ušetřena nezůstala ani Morava. Povodně nakonec zasáhly sedm krajů s několika sty obcemi (v jižních Čechách např. 178 obcí).\n\nČeská vláda na odškodnění obětí povodní uvolnila nejprve 380 miliónů českých korun a později 5 miliard z dividend akcií ČEZu. Celkové škody povodní se vyšplhaly až k 5 miliardám českých korun.\n\nKoncem března 2006 byla zatopena část města Znojma. V souvislosti s touto událostí 31. března 2006 ministr zemědělství Jan Mládek odvolal z funkce Miroslava Konečného, pověřeného řízením Povodí Moravy. Podle sdělení znojemského starosty Pavla Balíka listu MF Dnes bylo při přítoku do Vranovské přehrady 200 m/s vypouštěno jen 20 m/s, což společně s nedostatečnou předchozí rezervou pro jarní tání bylo příčinou nezvládnutí situace.\n\nNejvýznamnější povodeň v roce 2006 byla právě na konci března a začátkem dubna. Kde některé toky dosahovaly Q50 až Q100.(písmenem q se značí průtok, a číslicí za ním se značí letost průtoku např. Q50=Padesátiletý průtok) \nDruhá povodeň v roce 2006 se odehrála v květnu. Květnová povodeň byla způsobena srážkami na zvlněné studené frontě, které opakovaně zasáhly západní Čechy. Dvoudenní srážkový úhrn byl až okolo 120mm. Výsledkem byly průtoky až okolo Q50.\n\n"}
{"id": "78558", "url": "https://cs.wikipedia.org/wiki?curid=78558", "title": "Yopal", "text": "Yopal\n\nYopal je město v Kolumbii. Nachází v regionu Llanos a je správním střediskem departementu Casanare. Založeno bylo v roce 1915. Hlavní ekonomickou aktivitou města a jeho okolí je pastevectví, zemědělství a těžba ropy. Leží na úpatí Východní Kordillery, průměrná teplota je zde 26 °C a nadmořská výška je 350 m n. m.\n"}
{"id": "78559", "url": "https://cs.wikipedia.org/wiki?curid=78559", "title": "Cauca (departement)", "text": "Cauca (departement)\n\nCauca je departement v Kolumbii. Rozkládá se na jihozápadě země, na pacifickém pobřeží. Hlavním městem departementu je Popayán. Jeho rozloha je 29 308 km², v roce 2015 zde žilo 1 379 169 obyvatel. K departementu náleží i ostrov Gorgona (přibližně 50 km od pobřeží).\n\nCuaca sousedí na severu s departementem Valle del Cauca, na severovýchodě s departementem Tolima, na východě s departementem Huila, na jihovýchodě s departementem Caquetá, na jihu s departementem Putumayo a na jihozápadě s departementem Nariño.\n\nDepartement je od severu k jihu rozdělen horskými hřebeny, na západě probíhá Cordillera Occidental a na východě Cordillera Central, do menší jihovýchodní části zasahuje Cordillera Oriental.\n\nNejvyšším bodem je vrchol stratovulkánu Nevado del Huila, který je se svými 5365 metry nad mořem zároveň nejvyšší sopkou celé Kolumbie. Hora leží v severovýchodní části departementu v Cordillera Central při hranicích s departementem Tolima a Huila.\n\nŘíční síť departementu zasahuje do 5 velkých povodí: horní Cauca, tichomořské, horní Magdalena, Patia a Caqueta.\n"}
{"id": "78560", "url": "https://cs.wikipedia.org/wiki?curid=78560", "title": "Syrovinka", "text": "Syrovinka\n\nSyrovinka je pravostranný přítok řeky Moravy v okrese Hodonín v Jihomoravském kraji. Délka toku činí 17,5 km. Plocha povodí měří 77,8 km².\n\nSyrovinka pramení západně od obce Syrovín, na pomezí okresů Uherské Hradiště a Hodonín, v nadmořské výšce 300 m. V nejhornější části směřuje potok na východ, protéká Syrovínem. Zde se obrací na jih k Těmicím, severně od nichž přijímá zleva \"Ořechovský potok\" a níže po proudu další levostranný přítok \"Domanínský potok\". Od Těmic teče dále na jih k Bzenci, kde se stáčí na východ. Zde přibírá zprava Vracovský potok přitékající od Vracova. Východně o Bzence potok protéká pod železniční tratí č. 330 a obrací se na jihozápad. Tímto směrem pokračuje zhruba čtyři kilometry až ke svému ústí do řeky Moravy u Bzence Přívozu.\n\nPrůměrný průtok Syrovinky u ústí činí 0,14 m³/s. \n"}
{"id": "78561", "url": "https://cs.wikipedia.org/wiki?curid=78561", "title": "Popayán", "text": "Popayán\n\nPopayán je hlavním městem Kolumbijského departementu Cauca. Leží v údolí \"Pubenza\" v jihozápadní Kolumbii v průměrné nadmořské výšce 1 760 metrů, blízko rovníku. V roce 2016 zde žilo přibližně 280 tisíc obyvatel. Pro velké množství domů postavených v koloniálním stylu bývá nazýváno \"bílé město\" (španělsky \"La Ciudad Blanca\").\n\nMěsto bylo založeno Sebastianem de Balalcázarem 13. ledna 1537.\nMěsto mělo v té době velký význam, protože se nacházelo mezi městy Lima, Quito a Cartagena. I po objevení Pacifiku byl Popayán místem, kterým procházela podstatná část Španěly získaného zlata na cestě přes Cartagenu do Španělska. Výsledkem byl velký rozvoj města a výstavba honosných sídel i kostelů.\n\nMěsto bylo mnohokrát ve své historii poničeno zemětřesením, naposledy v roce 1983. Obnova části města trvala téměř deset let, ale dodnes jsou některé budovy neopravené. Ve městě sídlí také významná \"Universidad del Cauca\", jedna z nejprestižnějších univerzit v zemi. Město dalo Kolumbii nejvíce prezidentů. Popayán byl také městem spisovatelů, malířů a básníků. V blízkosti města leží \"Puracé National Park\". Nejbližším velkým městem je Cali.\n\n"}
{"id": "78566", "url": "https://cs.wikipedia.org/wiki?curid=78566", "title": "Vladimir Zvorykin", "text": "Vladimir Zvorykin\n\nVladimir Kozmič Zworykin (, – 29. června 1982) byl ruský vynálezce a průkopník televizních technologií. Vynalezl televizní přenosový a přijímací systém jež pracoval s katodovými trubicemi — ikonoskop. Vzdělání získával v Rusku a ve Francii, ale většinu svého života strávil ve Spojených státech. Měl vliv i na vývoj elektronového mikroskopu.\n\nVladimir Zworykin se narodil 29. července 1889 v rodině obchodníka v Ruském městě Murom. Byl velice zvídavým dítětem a již od útlého dětství měl možnost číst a získávat zkušenosti. Zajímal se o vědu a jeho otec ho rád podporoval. V Petrohradě zahájil další nezbytná studia. Zde se seznámil s problémem katodových trubic a principu výbojek a zářivek. A právě tady dostal průkopnický nápad-nápad na barevnou televizi. V roce 1919, ve věku třiceti let, odjel natrvalo z Ruska. Řadu let pak pracoval na svých objevech a vynálezech a začátkem třicátých let si nechal patentovat snímací televizní elektronku. Ještě předtím ale sestrojil jednu z variant přijímací obrazovky. Potom ve čtyřicátých letech rozložil paprsek bílého světla na modrou, zelenou a červenou barvu, s jejichž pomocí zkonstruoval barevnou televizi. Zemřel 29. června 1982 ve věku 93 let. Vynalezl také elektronový mikroskop a přístroj pro noční vidění.\n"}
{"id": "78567", "url": "https://cs.wikipedia.org/wiki?curid=78567", "title": "Ikonoskop", "text": "Ikonoskop\n\nIkonoskop je dříve používaná snímací elektronka vytvořená Vladimirem Zvorykinem roku 1923 s akumulačním účinkem, ale úspěšně použita až roku 1935. Po roce 1939 nahrazena dokonalejší verzí superikonoskopem. Vývoj snímacích elektronek pokračoval ortikonem, superortikonem (nejcitlivější snímací prvek vůbec) a vidikonem (varianty plumbikon, endikon a další). Zásadní slabinou všech těchto snímacích prvků bylo stárnutí a (s výjimkou vidikonu) i rozměry. Dnes se užívá CCD.\n\n"}
{"id": "78570", "url": "https://cs.wikipedia.org/wiki?curid=78570", "title": "Cesar", "text": "Cesar\n\nCesar je departement v Kolumbii. Leží na severovýchodě země při hranicích s Venezuelou. Departement byl vytvořen v roce 1967 a sousedení s regiony La Guajira y Magdalena, Bolívar, Santander a Norte de Santander. Ze severu sem zasahuje pohoří Sierra Nevada de Santa Marta, ze západu Serranía del Perijá, nejvýznamnějšími řekami jsou Magdalena a její pravobřežní přítok Cesar.\n\nPřed osídlením Španěly zde sídlily indiánské kmeny. Prvním dobyvatelem byl Pedro de Badillo v roce 1529 a v roce 1631 Němec Ambrosio Alfinger. Klima je zde teplé. Hlavním městem departementu je Valledupar.\n"}
{"id": "78573", "url": "https://cs.wikipedia.org/wiki?curid=78573", "title": "Po stopách Františka Malocha", "text": "Po stopách Františka Malocha\n\nPo stopách Františka Malocha je naučná stezka vedoucí po levém břehu řeky Berounky ze severovýchodního okraje Plzně ke zřícenině hradu Věžka u Druztové. Stezka prochází jihozápadní částí přírodního parku Horní Berounka, jejím těžištěm jsou chráněná území Malochova skalka a Háj.\n\nS nápadem vytvořit naučnou stezku věnovanou památce botanika Františka Malocha přišel v roce 2001 Petr Charvát, absolvent PeF ZČU v Plzni. Na podzim téhož roku začal s přípravou rigorózní práce \"Návrh naučné školní stezky s využitím flóry a vegetace spilitových skal v polesí Háj u Druztové v okrese Plzeň-sever\". O rok později práci obhájil a nabídl k využití starostovi obce Druztová. Později bylo rozhodnuto o prodloužení trasy až na Bílou Horu v Plzni. V roce 2003 se podařilo zajistit dostatečné finanční prostředky a přistoupilo se k samotné realizaci, na které se kromě orgánů samosprávy podílely i komerční firmy. Autorem textů a většiny fotografií na informačních panelech je PhDr. Petr Charvát. Stezka byla slavnostně otevřena 10. října 2003 v Druztové.\n\nStezka je dlouhá přibližně 9 km a její prohlídka obvykle trvá 4–5 hodin. Cesta patří mezi dobře schůdné s nenáročným terénním profilem, vhodná i pro rodiny s dětmi a seniory. Trasa nabízí několik vyhlídek do kaňonu řeky Berounky. Doporučovaná je návštěva na jaře s pestrou květenou či počátek podzimu, kdy se dominující habry zabarví dozlatova.\n\nTrasa začíná na autobusové zastávce č. 20 na Bílé Hoře v Plzni. Odtud vede po žluté turistické značce s číslem KČT 6622 lesem mírným kopcem až k louce s rozcestníkem turistických tras nedaleko Černého mlýna. Cesta pokračuje polní cestou až k rozcestí „U dubu“, kde odbočuje vpravo a přibližně 100 m vede po silnici na Druztovou. Před mostíkem trasa uhýbá opět na polní cestu, která prochází chatovou oblastí až k přírodní památce Malochova skalka, kde je umístěna i pamětní deska botanika.\n\nKlikatící se chodníček vystoupá zpět na žlutou turistickou značku, která se pozvolna stáčí k severu, kde prochází po okraji přírodní rezervace Háj chránící přirozený smíšený porost dubohabrového lesa. Zpevněná cesta vede na okraj Druztové a pokračuje asfaltovou silničkou dolů ke hřbitovu s kostelem sv. Máří Magdaleny. Od hřbitova vede pěšina po hrázi rybníka a strmě stoupá na vrchol spilitové skalky, kde stával mohutný gotický hrad Věžka. Vrchol se zbytky polozbořených zdí nabízí vyhlídku na Berounku.\n\nStezka vede v některých úsecích po žluté turistické trase, která je nejstarší cestou v okolí Plzně – pro turistické účely byla upravena roku 1893 ve spoluprací Obce Plzeňské a Klubu českých turistů.\n\nNa trase stezky je 11 informačních tabulí, z nichž 5 představuje krásu a rozmanitost místní přírody s využitím flóry a vegetace spilitových skal, dalších 5 je věnováno historii území a jedna samotnému Františku Malochovi.\n\n\n"}
{"id": "78576", "url": "https://cs.wikipedia.org/wiki?curid=78576", "title": "Ginnungagap", "text": "Ginnungagap\n\nGinnungagap je prázdný prostor – chaos, který v severské mytologii existoval před vznikem světa. Na počátku světa se v něm střetl led z Niflheimu a oheň z Múspellu, a vznikla tak prvotní bytost Ymir.\n\nKromě prapůvodní prázdnoty se však v severských textech toto slovo objevuje jako označení pro nebe, vzdušný prostor, zemi thursů, temnotu, moře či propast na kraji světa, do které padají mořské vody.\n\nPodle Vincenta Cassidyho Ginnungagap představuje nerozlišenou směs všech elementů, jejímž je předobrazem. Pro takové pojetí však není znám žádný dobový doklad.\n\nSlovo Ginnungagap je tradičně vykládáno jako „zející jícen“ či „jícen jícnů“. Výraz \"gap\" „jícen, zvířecí tlama, otvor, propast“ je odvozeno od slovesa \"gapa\" „zívat, zet“. Smysl výrazu \"ginnung\"- není zcela jasný, bývá však vykládán velmi podobně od slovesa \"gina\" či \"gína\", taktéž ve významu „zívat, zet“.\n\nJan de Vries naproti tomu vykládá výraz \"ginnung\"- ze slovesa \"ginna\" znamenajícím mimo jiné „provozovat magii, kouzlit“ a Ginnungagap vykládá jako „magickými silami naplněný prostor“ či „prajícen“, podle tohoto výkladu tedy není negativním jevem, ale pozitivním – naplněným tvořivými silami. Podobný názor zastával již Jacob Grimm. Sigurður Nordal zase vykládá \"ginnung\"- jako zesilující předponu a nabízí tak překlad „mocná propast“\n\nGuðbrandur Vigfússon chápal tento výraz jako „propast Ginnungů“, tedy propast hypotetických primordiálních bytostí. Podle Björna Magnússona Ólsena zase jde o „Ginnungovu propast“, hypotetického Ginnunga identifikuje s Ymim.\n\nSlovem \"ginnungr\" byl také označován jestřáb, snad pro svou spojitost s nebem.\n\nTradiční výklad však podporuje fakt, že jediný dochovaný překlad, latinské \"inmane baratrum abyssi\" „nezměrná propast propastí“ z díla Adama Brémského \"Činy biskupů hamburského kostela\" z 11. století, odpovídá spíše negativnímu významu slova. V severských zdrojích se také nikdy nezmiňují tvořivé síly Ginnungagapu, naopak se vypočítává, co v něm vše chybí.\n\nPoprvé je Ginnugagap, respektive \"gap var ginnunga\", zmiňován ve Vědmině písni ze Starší Eddy:\n\nTéto pasáži z Vědminy písně se velmi podobá německá Wessonbrunnská modlitba z konce 8. století. Z toho lze přepokládat, že toto podání o počátku světa bylo společnou germánskou tradicí.\n\nSamotné slovo Ginnungagap se vyskytuje až v Gylfiho oblouznění z Prozaické Eddy v pasáži následující výše uvedené citaci Vědminy písně a popisu Niflheimu a Múspellu. Z prvního jmenovaného pronikal do Ginnugagapu led, z druhého horký vzduch:\n\nGinnungagap je ještě zmiňován v části o stvoření světa syny Bora – Ódinem, Vilim a Véem z těla mrtvého Ymira:\n\n\n"}
{"id": "78580", "url": "https://cs.wikipedia.org/wiki?curid=78580", "title": "Jehličnany", "text": "Jehličnany\n\nJehličnany (\"Pinopsida\") jsou jednou z vývojových skupin nahosemenných rostlin. Také se nazývají konifery (tj. v doslovném překladu „šiškonoši“ – conus = šiška).\n\nNejstarší stratigrafické nálezy nám ukazují, že nejpůvodnější jehličnany se objevují již koncem geologického období karbonu v prvohorách. Jejich tvarová a druhová rozmanitost se výrazněji objevuje ve druhohorách v juře a vrcholu dosahuje v křídě. Evoluci vývoje jehličnanů lze sledovat porovnáním nejstarších primitivních rostlin řádů cykasotvarých a jinanotvarých s mladšími borovicotvarými nebo s liánovcotvarými, které se již blíží v několika znacích k rostlinám krytosemenným.\n\nJehličnany jsou vývojově mnohem starší než listnaté stromy, v prehistorii byly dominantními rostlinami. V současnosti mají borovicotvaré dominantním postavení v mírném podnebném pásu a v horských oblastech a liánovcotvaré se vyskytují v tropických oblastech Starého i Nového světa.\n\nTřída jehličnany se nyní stala velice různorodou, většinou ji tvoří stálezelené neopadavé stromy, keře nebo liány. Jsou to převážně rostliny statnějšího vzrůstu, které nejsou choulostivé na krátkodobý nedostatek vláhy. Listy mají jehlicovité, šupinovité, hladké nebo zpeřené a dokonce nepřetržitě přirůstající. V mnoha listech i kmenech jsou pryskyřičné kanálky.\n\nJehličnaté rostliny jsou většinou jednodomé, jedna rostlina má samčí i samičí rozmnožovací orgány, nejčastěji ve tvaru šištic. Jsou to rostliny nahosemenné, nemají květy. Jejich vajíčka nejsou skryta v květech, ale jsou volně přístupná za šupinami samičích šištic. Pyl je větrem nebo hmyzem přenesen ze samčích šištic na vajíčka samičí rostliny a následně dochází ke splynutí samčí a samičí buňky. Po oplodnění vznikají semena, která nejsou chráněna v plodech, ale jsou volně uložená v šiškách nebo jsou obaleny dužnatým obalem připomínajícím peckovici.\n\n\nVýznam rostlin patřících do třídy jehličnanů je těžko popsatelný. Dřevo po tisíciletí bylo a stále je jedním ze základních stavebních a konstrukčních materiálů, bylo prostředkem umožňující kontakty mezi civilizacemi (lodě), pomůckou pro sdělování vědomostí (papír), topivem umožňující lidskému pokolení přežití v nehostinných krajinách.\nMimo tento význam již „mrtvých“ jehličnanů je zde i nezměrný přínos „živých“. Jedná se o zachování obyvatelné krajiny, chrání půdu před erozí, poskytují místo k přežití i obživu tisícům živočichů včetně lidí, zajišťují kyslík a lapají tisíce tun emisí. Svým majestátným vzhledem a zakletým klidem působí blahodárně na lidskou psychiku, proto je často pro potěchu duše vysazujeme do blízkosti lidských sídel nebo je navštěvujeme na původních stanovištích.\n\nTrvalost a pravidelnost tvarů jehličnanů i možnost tvarování něk­terých druhů a odrůd jehličnanů byla důvodem k jejich častému používání v historických a historizujících zahradách s pravidelnou kompozicí (francouzský park). Obliba ve vytváření pravidelných kompozic prostřednic­tvím jehličnatých dřevin trvá, především v laické tvorbě, dopo­sud. Barevné kultivary stálezelených jehličnanů patří mezi nejpoužívanější rostliny sadovnické tvorby, zejména malých úpravách. K jejich použití pro velkou celoroční výraznost je třeba pečlivého promyšlení kompozice. Jehličnany jsou však v estetickém účinku tak svérázné, že vyžadují promyšlené umístění. Jejich použitím mohou být vytvořeny jednotvárné, strnulé nebo naopak příliš neklidné skupiny. Důvodem je právě olistění, tedy negativní stránka se odvíjí od výhod jehličnanů. Větve a listy jehličnanů se ve vánku a větru nepohybují, jejich tvary jsou často velmi pravidelné a někdy až přísné, celkově jehličnany tedy působí strnule. Některé druhy mají barevné, ale i tak nepříliš nápadné, plody. Výraznost jehličnanů může být zvýšena tvarováním.\n\nStruktura všech nahosemenných (jen recentních) lze znázornit následujícím diagramemː\n │ ┌─── čeleď cykasovité (\"Cycadaceae\")\n\n"}
{"id": "78581", "url": "https://cs.wikipedia.org/wiki?curid=78581", "title": "Wisconsin", "text": "Wisconsin\n\nWisconsin (anglická výslovnost , oficiálně ) je stát nacházející se na severu Spojených států amerických, v oblasti východních severních států ve středozápadním regionu USA. Wisconsin hraničí na severovýchodě s Michiganem, na jihu s Illinois, na jihozápadě s Iowou a na západě s Minnesotou. Severní ohraničení tvoří Hořejší jezero, východní ohraničení Michiganské jezero.\n\nSe svou rozlohou 169 640 km² je Wisconsin 23. největším státem USA, v počtu obyvatel (5,8 milionů) je 20. nejlidnatějším státem a s hodnotou hustoty zalidnění 41 obyvatel na km² je na 23. místě. Hlavním městem je Madison s 240 tisíci obyvateli. Největšími městy jsou Milwaukee s 600 tisíci obyvateli, dále Green Bay (100 tisíc obyv.) a Kenosha (100 tisíc obyv.). Wisconsinu patří 1320 km pobřeží Hořejšího a Michiganského jezera. Nejvyšším bodem státu je vrchol Timms Hill s nadmořskou výškou 595 m na severu státu. Největšími toky jsou řeky Menominee, která tvoří část hranice s Michiganem, Milwaukee, Wisconsin, Chippewa, St. Croix River, která vytváří část hranice s Minnesotou, a Mississippi, jež je hranicí s Minnesotou a Iowou.\n\nDo oblasti pozdějšího Wisconsinu dorazili první francouzští průzkumníci roku 1634, později se území stalo součástí Nové Francie. V roce 1673 dosáhli řeky Wisconsin, kterou nazvali Meskousing, podle pojmenování toku od jednoho z místních indiánských kmenů hovořících algonkinským jazykem; samotný původ slova však není zcela objasněn. Název řeky se díky francouzským autorům změnil na Ouisconsin a pojmenování přešlo i na celý region. Tento tvar byl později poangličtěn na současný Wisconsin. Roku 1763 získali území, coby výsledek sedmileté války, Britové, avšak teprve v této době se v regionu začala objevovat první stálá evropská osídlení. Od roku 1783 je oblast Wisconsinu součástí nově vzniklých Spojených států, které ji v roce 1787 začlenily do Severozápadního teritoria. Po vyčlenění Ohia vzniklo v roce 1800 indianské a o devět let později illinoiské teritorium, od roku 1818 bylo území součástí michiganského teritoria, jehož součástí zůstalo do roku 1836, kdy bylo zřízeno vlastní wisconsinské teritorium. Wisconsin se 29. května 1848 stal 30. státem USA.\n\nPrvním evropským průzkumníkem na území Wisconsinu byl Francouz Jean Nicolet, který roku 1634 přistál v oblasti Red Banks (poblíž dnešního města Green Bay) ve snaze nalézt cestu do Orientu. Francouzi ovládali území až do roku 1763, kdy jej postoupili Britům.\n\nOd roku 1788 do roku 1800 byl Wisconsin součástí Severozápadního teritoria. Později byl spravován jako součást Teritoria Indiana (1800 až 1809), Teritoria Illinois (1809 až 1818) a Teritoria Michigan (1818 až 1836). Osidlování začalo otevřením dvou veřejných pozemkových úřadů v roce 1834. Teritorium Wisconsin bylo zřízeno 3. července 1836 a existovalo až do 29. května 1848, kdy se Wisconsin stal 30. státem Unie.\n\nRaná historie byla ponejvíce ovlivněna těžbou galenitu (sulfid olovnatý). Ve 20. až 40. letech 19. století byl Wisconsin důležitým těžebním státem, což se odráží v názvech mnoha měst, například Mineral Point. Když se díky dohodám s indiány otevřel kolonizátorům jižní Wisconsin, zachvátila tisíce horníků „Olověná horečka“. Mnozí z nich byli imigranti z anglického hrabství Cornwall.\nVčetně dalších přistěhovalců Němci, Poláci, Norové, Irové, Češi, Švýcarové a další. Více než polovina produkce olova ve Spojených státech byla v té době zajišťována Wisconsinem. Belmont, město v důlní oblasti, se dokonce načas stalo hlavním městem státu. Ve 40. letech 19. století snadno dosažitelné zásoby rudy došly a většinu zkušených horníků odlákala zlatá horečka v Kalifornii. Z těžařského období pochází také přezdívka „Badger State“ (Jezevčí stát). Tu získal Wisconsin z toho důvodu, že mnoho horníků se svými rodinami žilo přímo v dolech, kde pracovali. Proto byli přirovnáváni k jezevcům.\n\nJméno Wisconsin patrně pochází z odžibvejského slova \"Miskwasiniing\", které znamená „Místo červeného kamene“. Zřejmě bylo používáno pro označení řeky Wisconsin. Francouzi jej zaznamenali jako \"Ouisconsin\", do dnešní podoby bylo upraveno Brity. Novější odžibvejské slovo (\"Wiishkoonsing\" či \"Wazhashkoonsing\") nicméně znamená „Místo ondatřího doupěte“ nebo „Místo malých ondater\". Jiné teorie tvrdí, že slovo má význam „Shromáždění vod“, případně „Velká skála“. Původně se název \"Wisconsin\" používal pouze pro řeku Wisconsin, později byl rozšířen na celé teritorium.\n\nPodle sčítání lidu z roku 2010 zde žilo 5 686 986 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 5,9 % populace.\n\n\n"}
{"id": "78584", "url": "https://cs.wikipedia.org/wiki?curid=78584", "title": "David Bowie", "text": "David Bowie\n\nDavid Bowie (8. ledna 1947 Brixton – 10. ledna 2016; vlastním jménem David Robert Jones) byl britský zpěvák, herec, hudební skladatel, multiinstrumentalista, producent a malíř. Byl považován za průkopníka nových hudebních trendů. Od roku 1992 byla jeho manželkou modelka Iman. David Bowie zemřel ve věku 69 let na rakovinu jater, se kterou bojoval 18 měsíců.\n\nSvoji hudební dráhu začal jako saxofonista ve školní kapele. Jedna školní rvačka pro něj skončila operací oka, od té doby měl poškozenou zornici. Po odchodu ze střední školy pracoval jako výtvarník, hrál a nahrával s několika skupinami, ale bez úspěchu. Protože se jeho jméno pletlo s Davy Jonesem ze skupiny Monkees, změnil si ho na David Bowie.\n\nJako sólový zpěvák nahrál sérii milostných písniček, která vyšla pod názvem \"The Word of David Bowie\". Poté na krátko nechal hudby a věnoval se buddhismu. Tou dobou účinkoval v pantomimě, což ovlivnilo jeho pozdější zájem o divadlo. V roce 1969 založil v Beckhamu umělecký workshop. Ve stejném roce nahrál písničku „Space Oddity“, která měla překvapivě úspěch. Následovalo stejnojmenné album.\n\nV roce 1970 vznikla tematická deska \"The Man Who Sold the World\", která byla úplně jiná než předchozí. Akustickou kytaru tu nahradila tvrdá elektrická kytara Micka Ronsona. Tematicky je zde vykreslena temná orwellovská vize budoucnosti. K řadě dílčích témat se Bowie vrátil na následujících albech. Album sice nešlo na dračku, ale pro část publika se stalo kultovním. Následovalo turné po Spojených státech, na němž se oblékal do vlajících šatů a stylizoval se do role populární herečky Grety Garbo. Přitáhl tak k sobě zájem médií, přešel k labelu RCA, u kterého vydal další, tentokrát poněkud měkčí, desku \"Hunky Dory\".\n\nV roce 1972 se po vydání alba \"The Rise and Fall of Ziggy Stardust and the Spiders from Mars\" konečně stal komerčně úspěšným. Zatímco dříve nabízel celou paletu témat, přišel nyní s jedinou postavou − rockovou superhvězdou Ziggym, kterého nakonec zničil fanatismus, který sám pomáhal vytvořit.\n\nPo singlu „Starman“ se představil v dalších rolích. Tentokráte jako producent zachránil upadající kariéru Lou Reeda (LP \"Transformer\"). Další Bowieho alba se jmenovala \"Aladdin Sane\" a \"Pin Ups\". V této době také pro televizní síť NBC vytvořil pořad \"The 1980 Floor Show\", který ho inspiroval k následujícímu albu \"Diamond Dogs\", které se opět vracelo k neradostným orwellovským vizím. Bowie pak s touto show odjel na americké turné, z něhož vyšla i deska \"David Live\". Během tohoto turné vstřebával nové hudební vlivy – nechával se ovlivnit soulem a R&B. Je to slyšet z alba \"Young Americans\", ze kterého pronikly do hitparád dva singly: titulní stejnojmenná nahrávka a „Fame“, jejíž spoluautorem je John Lennon a která se dostala až na vrchol americké hitparády. Shodou okolností v téže době bodovala i reedice hitu „Space Oddity“, která se tak stala nejvíce zpožděnou hitparádovou jedničkou (6 let a 63 dní).\n\nV následujícím období se pustil do větších experimentů. Album \"Station to Station\" je tvořeno šesti delšími pasážemi a představovalo přípravu pro sérii dalších tří alb, na kterých s ním spolupracoval Brian Eno. První z nich, album \"Low\", bylo ambientní. Experiment pak pokračoval na desce \"Heroes\", která už byla výrazně rockovější a také ji přijalo i širší publikum. Třetím článkem je album \"Lodger\", které je celé rockové a je nejpřístupnějším albem z této série. Někdy bývají tato tři alba nazývána jako Berlínská trilogie. V roce 1976 si Bowie zahrál hlavní roli ve filmu \"The Man Who Fell To Earth\" a fotky z něj se objevily na přebalech alb \"Station to Station\" a \"Low\". V 70. letech spolupracoval se zpěvákem Iggy Popem, vzniká např. album \"Lust For Life\". Některé společné písně, nazpíváné do té doby výhradně Popem, Bowie nahrával na své desky v 80. letech sám, např. \"China Girl\" nebo \"Tonight\" (jako duet s Tinou Turner). Napsal také pro skupinu Mott the Hoople hit \"All The Young Dudes\", který měl i on sám ve svém repertoáru.\n\n80. léta přinesla několik dalších plodných spoluprací, např. se skupinou Queen píseň „Under Pressure“, s Patem Methenym vzniká píseň „This Is Not America“ či remake skladby z 60. let „Dancing in the Streets“ s Mickem Jaggerem. Z roku 1980 pochází album \"Scary Monsters (And Super Creeps)\" s punk-rockovými hity „Ashes to Ashes“ a Fashion a po něm přichází taneční album \"Let's Dance\". V roce 1984 vyšla deska \"Tonight\", na níž čerpá převážně ze své spolupráce s Iggy Popem ze 70. let a některé písně se nesou i v rytmu reggae. Čtenáři hudebního časopisu \"Rolling Stone\" tuto desku zvolili jako 3. nejhorší album celé hudební historie. V 80. letech napsal písničky ke 4 filmům – \"Cat People\", \"When The Wind Blows\", \"Absolute Beginners\" a \"Labyrinth\". V posledních dvou jmenovaných si také sám zahrál. Poslední album, které Bowiemu coby sólistovi v 80. letech vyšlo, je popové \"Never Let Me Down\". K němu bylo uspořádáno i velkolepé koncertní šou plné tanečníků, v němž se za pódiem nacházela obrovská podobizna pavouka (proto \"Glass Spider Tour\") a při první písničce se on sám spouštěl z výšky na pódium. Další dvě alba Bowie vydal už jako člen rockové skupiny Tin Machine, je ale téměř jejím výhradním zpěvákem a autorem většiny skladeb. Na koncertech s touto kapelou nevyužíval téměř nic ze svého předchozího a obsáhlého repertoáru.\n\nZ kraje 90. let se věnuje hudebním stylům jakou soul, industriální rock. Po více než 20 letech zažívá úspěch jeho rocková balada \"The Man Who Sold the World\", jejíž coververzi natáčí pro MTV Unplugged skupina Nirvana. Od té doby ji Bowie hraje na svých vystoupeních pravidelně.\n\nV druhé polovině 90. let následuje velký zlom v tvorbě a Bowie s Brianem Enem připravil temné a experimentální album \"1. Outside\" vytyčující hudební, ale i technologické standardy ve fúzi klasických hudebních stylů s tehdy moderními elektronickými směry \"jungle\" a \"drum and bass\". V roce 1996 s turné k této desce vystupuje i v Praze. Následuje další album splétající tehdejší elektronické hudební trendy a kytarovou hudbu \"Earthling\". Na svou dobu se jedná o zásadní počin stavějící oproti \"Outside\" ještě komplexnější most mezi elektronickou a kytarovou scénou, který svým tanečním, ale nikoliv popovým nábojem ovlivnil celou generaci dalších hudebníků. V České republice např. skupinu Tatabojs. Album \"Earthling\" se setkalo s velkým ohlasem u kritiky, ale též mělo komerční úspěch v US a UK. V tomto období Bowie spolupracuje mimo jiné s Trentem Reznorem (Nine Inch Nails) nebo anglickou alternativní skupinou Placebo.\n\nV roce 2002 vydal album \"Heathen\" a o rok později \"Reality\". Kvůli jeho vážným zdravotním problémům muselo být jeho poslední turné přerušeno. Roku 2004 David Bowie ukončil svou hudební kariéru, přestal natáčet nové desky a koncertovat. Občas přijal pozvání a vystoupil na pódiu jako host, např. na koncertu Davida Gilmoura v Royal Albert Hall v roce 2007. V témže roce také poprvé vydal na DVD remasterovaný živý záznam Glass Spider Tour z roku 1987.\n\nNa začátku ledna 2013 překvapivě a bez předchozího ohlášení David Bowie vydal nový singl \"Where Are We Now?\" a to u příležitosti svých šestašedesátých narozenin. Rovněž oznámil, že v březnu téhož roku vydá své první album po jedenácti letech; dostalo název \"The Next Day\". Bowieho fenomenální comeback, kterým dokázal, že má rock'n'rollové scéně stále co říct, probíhal v utajení od roku 2011 a informace o jeho vydání se objevila zcela znenadání. Dá se říci, že nikdo z Bowieho fanoušků novou desku neočekával. Vzápětí Bowie vydal další klip \"The Stars (Are Out Tonight).\" Nové album se stalo číslem jedna ve více než šedesáti zemích světa včetně České republiky v žebříčku iTunes. Poprvé po více než dvaceti letech se také Bowieho album usídlilo na vrcholném stupni britské hitparády. Album sklidilo nadšené ovace kritiky, fanoušků i médií. Bowie se na \"The Next Day\" vrací ke kořenům své tvorby i sebe samého a dlouholetým fanouškům tak evokuje starší písně, texty, ale i filmy, ve kterých David Bowie účinkoval. Album je plné reminiscencí na celý autorův život, zároveň je ale prodchnuté současným řízným zvukem, saxofony, imaginativní lyrikou. Album produkoval Tony Visconti, jenž s Bowiem spolupracoval již od konce 60. let.\n\nBowie naznačil, že v budoucnu existuje možnost, že se vrátí i na pódia, to však ještě netušil, že jej zaskočí zákeřná nemoc, která ukončí jeho kariéru a posléze i život. O tom, že má rakovinu jater, se totiž dozvídá v srpnu 2014 a poté nabídne překvapenému Viscontimu spolupráci na dalším albu. Zároveň mu tak sdělí i pravý důvod tohoto rozhodnutí. S natáčením se začne hned zkraje roku následujícího a pracuje se vždy souvisle 10 dní v měsíci až do března, kdy ještě následuje po dobu dalších dvou měsíců postprodukce. Visconti o Bowieho smrti pak směle prohlásí, že byl celý projekt vlastně koncipován jako smrt, jež se má stát součástí uměleckého díla (tady si přitom stačí jen vzpomenout na kolekci 1. Outside a její pódiové ztvárnění kdysi i v Praze). První video k singlu je vlastně vize, co nás jako lidstvo může v budoucnu čekat a v úplně posledním zveřejněném klipu jeho kariéry velmi brzy před jeho skonem snad poprvé v životě nehraje druhé postavy, ale bohužel nakonec jen sám sebe! Vydání posledního alba bylo plánováno na jeho 69. narozeniny, po nichž necelé dva dny na to umírá.\n\nPodle bleskového průzkumu zveřejněném TV Sky prý 63 % Britů souhlasí s názorem, že David Bowie je největší britskou ikonou 20. století, ale stačí si dobře uvědomit, že DNA jeho vlivu na britských ostrovech koluje v krvi snad všech muzikantů. Navíc nejen díky hudbě samotné, ale i odvaze se neustále někam umělecky posouvat, propojovat hudbu s vizuální složkou i formou originální self-promotion. Stačí si tedy vystačit se stoprocentně pravdivým výrokem o tom, že tento umělec je v domovské Británii chápán jako nejdůležitější kulturní ikona posledního půl století. Kondolence proto připojili ti největší z největších kolegů jako Iggy Pop, Pat Metheny, Psychedelic Furs, Icehouse, Peter Gabriel, Human League, Heaven 17, Steve Hackett, Steven Wilson, David Sylvian, John Cale, Brian Eno, Midge Ure, Ray Wilson a nekonečná řada dalších. Bez Bowieho (a samozřejmě také ještě vedle Bryana Ferryho) by pravděpodobně ani neexistoval hudební směr velmi oblíbený hlavně počátkem 80. let zvaný i u nás Nový Romantismus, široká škála excelentní britské pop music s jeho DNA začínající u temných Bauhaus, Joy Division/New Order či Spear of Destiny/The Cult/The Mission/Sisters of Mercy nebo Clan of Xymox, dále přes sofistikované Japan, O.M.D., Scritti Politti, Duran Duran, Spandau Ballet, Ultravox, Visage, Soft Cell, Gary Numana, Pet Shop Boys, Charlie Sextona a The Fixx až k Simple Minds, The Cure, The Smiths, Tears For Fears, Classic Nouveaux a také Danny Wilson nebo Thompson Twins by jistě všichni tito nezněli a nevypadali přesně tak, jak je známe, nebýt právě tohoto \"hudebního chameleona\", jehož vždy bedlivě sledovali všichni opravdoví hudební fanoušci po celém světě déle než 45 let.\n\n\n\n\n\n\nJeho výraznou jevištní stylizaci využil Nicolas Roeg, když ho roku 1976 obsadil do hlavní role mimozemšťana ve filmu \"Muž, který spadl na Zemi\". Další výrazné role dostal v hudebním filmu z meziválečného Německa \"Krásný gigolo, ubohý gigolo\" (režie David Hemmings) a v adaptaci vzpomínek mladé narkomanky \"My děti ze stanice ZOO\" (režie Uli Edel). Britského důstojníka v japonském zajateckém táboře si zahrál ve filmu Nagisy Óšimy \"Veselé Vánoce, pane Lawrenci\" a Piláta Pontského ve Scorseseho skandální adaptaci Kazantzakisova románu \"Poslední pokušení Krista\". Ztvárnil také Andyho Warhola v životopisném snímku \"Basquiat\" a Nikolu Teslu ve filmu \"Dokonalý trik\".\n\nVěnoval se rovněž divadelnímu herectví, velký úspěch měl v roli Josepha Merricka ve hře Bernarda Pomerance \"Sloní muž\", kterou v letech 1980 až 1981 uvádělo broadwayské Booth Theatre. Bowie zaujal tím, že znetvořeného muže dokázal zahrát bez použití masky. Objevil se také jako vypravěč v horrorovém televizním seriálu \"The Hunger\" a v hudebních dokumentech \"Příběh pop music a politiky\" a \"Sedm epoch rocku\", nemluvě o množství videoklipů a nafilmovaných koncertů.\n\n\n\n"}
{"id": "78585", "url": "https://cs.wikipedia.org/wiki?curid=78585", "title": "Monzun", "text": "Monzun\n\nMonzun je označení pro pravidelný vítr, který v průběhu roku ve dvou sezonách mění svůj směr. V jednotlivých pololetích má jeho proudění opačný směr. Monzuny se nejvíce vyskytují v jižní, jihovýchodní a východní Asii. Výrazně se projevují například v Indii.\n\nV létě přináší vlhký vzduch z oceánu nad pevninu, a v zimě suchý vzduch z pevniny nad oceán. Monzuny se objevují v Africe, Asii, Severní Americe, ale nikde nehrají tak důležitou roli, jako na Indickém subkontinentu. V období od června do září sem letní monzun přináší vydatné dešťové srážky, které jsou důležitým zdrojem závlah. Monzuny do některých oblastí přinášejí až extrémní množství srážek, v některých částech Indie nebo Bangladéše může roční úhrn srážek dosáhnout až 10 m (10000 mm). \n\nV důsledku rychlejšího zahřívání pevniny oproti vodě je v květnu pevninská masa Asie až o 10 °C teplejší než Indický oceán. Ohřátý vzduch nad pevninou stoupá a rozpíná se. Vytváří tak oblast tlakové níže, která uvádí monzun do pohybu. Díky vyrovnávání tlaku vzduchu začne proudit nad pevninu chladný těžší vzduch z oceánu. Výpary mořské vody zvyšují jeho vlhkost, po dosažení pevniny vodní páry kondenzují a začíná pršet. Monzunová masa vzduchu odsouvá teplejší vzduch nad pevninou. V zimním období je tomu obráceně. Země se ochlazuje rychleji než oceán, takže monzun bez vlhkosti se žene z nitra kontinentu k moři. Pro Indii to znamená, že v době od října do května tu panuje stálé suché počasí.\n\nLetní monzun spočívá v nerovnoměrném zahřívání pevniny a oceánu. V létě teplo z pevniny stoupá vzhůru, protože se pevnina zahřívá rychleji než oceán, vzniká tlaková níže. Vlhký vzduch z oceánu je následně přitahován, zaráží se o vysoká pohoří těchto oblastí a stoupá po nich vzhůru. V horách se ochlazuje a principiálně vznikají bouřlivé srážky nad těmito oblastmi (Čérápuňdží).\n\nZimní monzun je závislý na nerovnoměrném ochlazování, tedy suchý vzduch z pevniny směřuje k oceánu, přičemž vzniká tlaková výše (nízký tlak se mění na vysoký). Z moří se nasává vlhkost a prouděním nakonec dochází ke sněhovým srážkám – nejvíce na japonských ostrovech (Hokkaidó).\n\nOd 80. let minulého století měly monzuny tendenci selhat při svém pravidelném posunu z oblasti rovníkové Afriky do Sahelu. V letech 2001–2004, kdy se začala krystalizovat podoba teorie globálního stmívání (pokles intenzity dopadajícího slunečního záření v důsledku znečištěné atmosféry), bylo pravděpodobně nalezeno vysvětlení, že právě globální stmívání je s velkou pravděpodobností příčinou selhání afrických monzunových dešťů – sluneční energie, snížená o část, která přes znečištěnou atmosféru nedopadne na povrch Země, nestačí k dostatečnému ohřevu souše i vodních ploch, aby mohl vzniknout drift srážkových mraků.\n\n"}
{"id": "78586", "url": "https://cs.wikipedia.org/wiki?curid=78586", "title": "Bríza", "text": "Bríza\n\nBríza je pravidelný vítr vznikající díky rozdílu teploty vzduchu ve dne a v noci.\n\nBríza vzniká stejně jako téměř každý vítr díky rozdílu tlaku na dvou různých místech. Bríza je specifická tím, že rozdílu tlaku je dosaženo díky rozdílným teplotám nad velkou vodní plochou a pevninou.\n\nV noci si vodní plocha zachovává své teplo déle než pevnina. Vzduch nad pevninou je studenější a tlačí se pod vzduch nad vodní plochou, který je teplejší a stoupá vzhůru, kde se stáčí nad vodu a postupně se ochlazuje.\n\nNaopak přes den se pevnina ohřívá rychleji a odpoledne se zvedá bríza v opačném směru – studený vzduch se tlačí pod teplejší vzduch nad pevninou.\n\nZ meteorologického hlediska lze brízu přirovnat k postupu studené fronty. Tento efekt je pozorovatelný nejen na moři, ale i na větších vodních plochách – například na Kaspickém jezeře.\n\nHorská bríza se odborně nazývá \"katabatický vítr\" a vane v noci směrem do údolí. Tento vítr je slabší než mořská bríza. Horská bríza vzniká pouze za klidného počasí bez větší oblačnosti.\n\nMěstská bríza je specifické proudění vzduchu vyskytující se v nočních hodinách. V letních měsících nastává proudění z periferie do centra a teplý vzduch ustupuje nahoru, protože se vzhledem k charakteru materiálů použitých v městské zástavbě není schopen ochladit. Periferie ovšem často generují větší objemy škodlivin a ty se v noci s městskou brízou přesunují do městských center. Podobným ale méně dynamickým jevem jsou městské tepelné ostrovy.\n\nBríza je vítr v historii hojně využívaný příbřežními rybáři. Brzy ráno vypluli na moře s větrem v zádech a odpoledne se stejně vraceli k pobřeží. Na moři působí bríza do vzdálenosti 10–30 kilometrů.\n\nV některých oblastech může bríza působit proti převládajícím větrům a její síla je díky tomu podstatně nižší, popřípadě nemusí být vůbec pozorovatelná.\n\nBríza se řadí mezi takzvané \"lokální větry\".\n\n"}
{"id": "78587", "url": "https://cs.wikipedia.org/wiki?curid=78587", "title": "Šintoismus", "text": "Šintoismus\n\nŠintó (: 神道; Šintó, v češtině označováno jako šintoismus) je původní náboženství Japonska založené na animismu a polyteismu. Jedná se o jediné náboženství vzniklé v Japonsku a dodnes se přes vliv buddhismu a konfucianismu jedná o živé náboženství. Na rozdíl od jiných mnohých náboženství šintó neobsahuje jasný výčet pravidel a dogmat.\nŠintó lze v současnosti rozdělit do čtyř základních skupin: císařský (neveřejné rituály císařské rodiny), Jinja (nejrozšířenější forma s nejdelší historií, do konce 2. světové války úzce spjato se Státním šintoismem (státní, válečná, nacionalistická forma)), sektářské (čítá 13 forem, vzniklých od počátku 19. století) a lidové šintó (forma rozšířená hlavně na venkově, nemá žádnou větší organizaci).\nV dnešní době má šintoismus asi 100 miliónů vyznavačů.\nSlovo šintó je složeno ze znaků „\"šin\"“ (神) ve významu něčeho, co člověka významně přesahuje svou kvalitou, často pouze nepřesně překládáno jako bůh či duch (stejný znak se dá číst i jako kami) a „\"tó\"“ (道) ve významu cesta (stejný znak se používá i pro čínské slovo tao). Proto se o šintó mluví také jako o „cestě bohů“. Samotné slovo pochází až z období Meidži, kdy se šintó stalo státním kultem.\n\nV nejstarší japonské kultuře zvané Džómon (7 500 – 300 př. n. l.) byly podle archeologických nálezů uctívány ženské figurky se zvýrazněnými mateřskými atributy. V období Jajoi (300 př. n. l. – 300 n. l.) se objevuje raná forma šintó. Rozmach nastává v období Jamato (250 – 710 n. l.), kdy pozici kněží získali v období Jamato předáci vládnoucích rodů nazývaných \"udži\", kněz pak byl nazýván \"udži no kami\". Ten měl funkci prostředníka mezi rodem a jeho ochranným kami, \"udžigami\". Tito duchové nebyli historickými, ale mýtickými předky a byli uctíváni ve svatyni, kam měli přístup pouze členové udži. Udžigami císařského rodu byla Amaterasu Ómikami, ačkoliv nikdy tak nebyla přímo označována. Později vytvořená udži neměla jako ochranné duchy mýtické předky, ale volila si místo nich jiné kami.\n\nUž od rané historie bylo šintó konfrontováno s buddhismem, který se do Japonska dostal v roce 552 (v úvahu připadají i roky 522 a 538) v období Jamato. Obě náboženství spolu koexistovala, kami byli chápáni například jako ochránci buddhistických klášterů. Na druhou stranu někteří mniši věřili, že kami potřebují duchovní ponaučení, a proto postavili na konci 7. století chrám poblíž nejsvatějšího šintoistického místa, svatyně Ise zasvěcené Amaterasu Ómikami. Šintoistické svatyně také byly dány do správy různým buddhistickým sektám. Od 10. století byla populární teorie hondži suidažku považující kami za manifestace buddhistických božstev, například Amaterasu Ómikami se už roku 752 ústy orákula prohlásila za totožnou s Buddhou Vairočanou. Vznikly také synkretické školy jako Rjóbu šintó („Dvojnásobné šintó“) či Sannó ičidžicu šintó. V 15. století zas vznikla opačná teorie propagovaná školou Juiicu šintó (Jediné šintó), jež považovala kami za pravzory buddhů a bódhisattvů. Podle ní je také šintó pramenem konfucianismu a taoismu.\nV období Jamato byl šintoismus použit k upevnění státu vládnoucí vrstvou. V období pozdního feudalismu a vznikající buržoazie se v Japonsku, když bylo vyhlášeno období Meidži, opět šintó stalo nástrojem k posílení státu. V letech 1872 až 1945 bylo státním náboženstvím a bylo použito prostřednictvím státních institucí, především škol, k rozvoji japonského nacionalismu. Dobový šintoismus směřoval k snížení vlivu buddhismu. Po prohře Japonska se náboženství odloučilo od státu a roku 1946 se císař vzdal nároku na božskou podstatu.\n\nÚstředním prvkem kultu jsou kami, nejčastěji překládané jako bohové. Síla těchto bohů nemá univerzální zdroj a jsou jí obdařeni jak klasičtí bohové, tak stromy, skály, prameny či nástroje jako nářadí či zbraně. Tato síla může být dána krásou, užitečností či pouze citem toho, jež kami uctívá. Některá kami mají pouze lokální význam, jiná jsou zas uctívána po celém Japonsku. V původním podání kami nemají žádnou podobu.\nExistuje také pojem náboženského tabu, kegare, jež odpuzuje kami. Toho znečištění se lze se zbavit očistou či dočasným opuštěním společnosti, protože se může přenést na druhé. V norito, modlitebních vyznáních z roku 927, se mezi kegare uvádějí věci jako výkaly, krev, smrt a také oběti přírodních katastrof či lidé, kteří spáchali zločin proti společnosti. V pozdějších dobách se kegare staly i zločiny jako loupež či žhářství. V sexuálním oblasti byl zapovězený jen incest a sodomie. Pojetí kegare připomíná i mýtus o Izanagim a Izanami, božských manželích, kteří stvořili japonské ostrovy. V čínské kronice Wej se píše:\n„Musejí-li jet na moře, přikáží někomu, aby se nečesal a nemyl, nejedl maso a neobcoval s ženou. To je půst. Skončí-li cesta dobře, bohatě ho odmění, ale potká-li je nemoc nebo neštěstí, domnívají se, že je to proto, že se nedostatečně postil, a zabijí ho.“\nÚčinným prostředkem na očištění od kegare byla především voda, dokonce se prováděl obřad velké očisty \"óharae,\" jenž prováděl císař každý rok jako pokání za provinění, \"cumi\". \"Cumi\" v moderní japonštině znamená hřích, ale je to pojem blízký kegare a kromě chtěných provinění jako vražda se do něj řadily i nemoci a přírodní katastrofy. Za nečistou bývá považována i žena, kvůli svému spojení s krví. Přesto v před Jamatské společnosti existoval kult šamanek, jenž se postupem času přetransformoval do šintoistických kněžek zvaných miko („chrámová dívka“).\n\nV nejstarších dobách se sídlo kami ohraničovalo provazem z rýžové slámy, zvaným \"šimenawa\", čímž se stalo rituálně čisté. Také býval stavěn plot, jenž zcela či částečně zabraňoval pohledu na posvátné místo. Posvátný okrsek také vymezuje v pozdější době brána \"torii\". Provaz \"šimenawa\" bývá i na torii, doplněný bílými pruhy papíru \"gohei\", jež se také vážou na větvičky stromů. První svatyně byly tvořeny v období Kofun, ale nejstarší zachované jsou z 11. a 12. století z důvodu zvyku chrámy přestavovat, aby se obnovila jejich rituální čistota. V dnešním Japonsku je několik miliónů šintoistických svatyň, jež se podle tradice po dvaceti letech vždy obnovují.\n\nZastřešené svatyně zvané \"mija\" či \"džinda\" mívají podobu běžných obydlí a bývá v nich uložen předmět považovaný za sídlo kami. Tyto svatyně také nebyly shromaždištěm věřících, tím zůstával venkovní prostor. Do chrámu smí vstoupit jen kněz zvaný kannuši.\n\nMezi posvátná místa patří především svatyně bohyně Amaterasu a boha rýže na Ise, svatyně Heian Džingú a hora Fudži. Další jsou například hora Takačiho, řeka Hi, svatyně Izumo zasvěcená Ókunimušimu, nížina Kantó a průliv Uraga.\n\nPřed vstupem do svatyně je tradicí rituální umytí rukou v bazénku \"čózuja\" a vypláchnutí úst bambusovou naběračkou \"hišaku\". Při větším znečištění kegare je nutná celková koupel ledovou vodou nebo delší půst. Před budovou svatyně také věřící dávají mince do dřevěné krabice \"saisen-bako\", dvakrát udeří na gong, dvakrát se ukloní, silně a slabě tlesknou, přednesou božstvu svou prosbu, opět se dvakrát ukloní a ustoupí stranou. Také kupují amulety zvané omamori s ochranou funkcí. Magický význam také mají obrázky ema a papírky s věštbou zvané omikudži.\n\nV domácnostech bývá malý oltář kamidana („polička bohů“), kam mimo jiné nejstarší žena v rodině každé ráno pokládá trochu jídla.\n\nPřesto, že existuje třída kněží a kněžek, nevytvořilo šintó nikdy pevnou církevní organizaci, místo nejvyššího kněze zaujímá císař. Odznakem tohoto postavení jsou kultovní předměty (zrcadlo, meč a náhrdelník), jež bývaly uložené v paláci a později ve svatyni Ise, kde jsou dodnes.\n\nSvatyně taktéž pořádají festivaly, v japonštině \"macuri\" s různou tematikou, nejznámějšími jsou asi Džidai macuri (Festival věků) v Kjótu a Tokiu. Bývají pořádány pod širým nebem a obsahují zpěv, hudbu a tanec a mnoho z nich se týká proseb a díků za úrodu. Tehdy se také nosí po ulicích přenosné svatyně mikoši a provádí rituální zápasy mladíků.\n\n\nŠintó nemá ucelenou teologii ani posvátnou knihu jako je křesťanská Bible, náboženské záznamy, většinou s historickým obsahem vznikly až po příchodu buddhismu. Zdrojem šintoistické mytologie je kompilace kronik Kodžiki (Zápisky o starých věcech) a Nihonšoki (Kronika Japonska) z 8. století, které měly upevnit císařskou moc zdůrazněním její božské podstaty. Kodžiki byla sestavena na příkaz císařovny Gemmei v letech 711–712 a zabývá se stvořením světa, zrozením bohů, jež jsou předci císařské rodiny, a končí smrtí císařovny Suiko v roce 641. Nihonšoki je kronika dokončená v roce 720 silně ovlivněná čínskými a korejskými historickými a mytologickými díly, je součástí kompilace Rikkokuši, šesti národních kronik Japonska. Obě díla jsou ovlivněna konfuciánstvím, jelikož vznikla v době velkého pronikání čínské kultury. Mezi další zdroje patří Kogóšui (Paběrky dávných příběhů) z roku 807, modlitby norito, zeměpisné záznamy fudoki a antologie japonské poesie Manjóšú (přibližně z roku 760). Pozdějším zdrojem je Jinnó Šótóki (Kroniky skutečných rodokmenů božských císařů) z 14. století.\n\nŠintó a jeho důraz na harmonii s přírodou vedlo k vzniku typicky japonských uměleckých forem jako je ikebana, tradiční japonská architektura a japonské zahrady. Kultovní význam mají i zápasy sumó, před nimiž kněží zápasiště očišťují vodou a rozhazují sůl. Vliv šintó se odráží i v japonské pop kultuře, především v manga a anime jako je Cesta do fantazie, Amatsuki nebo InuYasha.\n\n\n"}
{"id": "78603", "url": "https://cs.wikipedia.org/wiki?curid=78603", "title": "Sedlec (Praha)", "text": "Sedlec (Praha)\n\nSedlec () je někdejší obec, dnes městská čtvrť a katastrální území hlavního města Prahy o rozloze 145,56 ha, rozkládající se na severu Prahy na levém břehu Vltavy.\n\nV roce 1923 byl Sedlec zařazen do městského obvodu Praha XIX – Dejvice, roku 1949 byl dejvický městský obvod transformován v nový obvod Praha 6, označení Praha 6 získal i obvod vzniklý v roce 1960 a později i jeho centrální městská část. Do 31. prosince 2004 náležel celý Sedlec do městské části Praha-Suchdol. Poté, co se obyvatelé tzv. Dolního Sedlce vyslovili v petici pro převedení pod městskou část Praha 6, bylo na jednání zástupců městských částí Prahy-Suchdola a Prahy 6 dohodnuto vymezení nové hranice obou městských částí uvnitř katastru Sedlce, přičemž byl Dolní Sedlec (ZSJ \"Starý Sedlec A\" a \"Sedlec-průmyslový obvod A\") převeden pod městskou část Praha 6, zatímco zbytek území (ZSJ \"Budovec\" a \"Sedlec-průmyslový obvod B\") zůstávají i nadále součástí městské části Praha-Suchdol. K rozdělení území pak došlo na základě novely Statutu hlavního města Prahy ke dni 1. ledna 2005.\n\nV Sedlci se nachází kaple Nejsvětější Trojice z roku 1725. Kuriozitou bývala výletní restaurace u Slona s obří železobetonovou sochou slona, uvnitř které byla část restaurace. Do Sedlce byl slon odkoupen z výstavy v roce 1908, časem začal postupně chátrat, trosky byly odstraněny asi roku 1974.\n\nOd roku 1953 je zde v provozu mrazírenský objekt, který slouží k zásobování Prahy mrazírenskými výrobky a dále zde zpracovávají ovoce, zeleninu či připravují výrobky z text.\n\nV roce 2012 projednává Magistrát hlavního města Prahy změnu územního plánu označenou Z Z 1774/00.\n\n\n\nDne 30. října 1975 kolem 9.20 h dopoledne havarovalo za mlhy v zahrádkářské kolonii u Suchdola v katastrálním území Sedlec letadlo DC-9 jugoslávských aerolinií na lince Tivat – Praha (let JP 450) po nárazu do pahorku. Zemřelo 71 cestujících a 4 členové posádky, 45 jich přežilo, letadlem cestovali převážně čeští turisté vracející se z dovolené na Jadranu. Zničeno bylo kolem 15 chatek, z toho 5 shořelo. Událost byla inspirací pro 11. závěrečný díl československého seriálu Sanitka z roku 1984.\n\n"}
{"id": "78604", "url": "https://cs.wikipedia.org/wiki?curid=78604", "title": "Dacentrurus", "text": "Dacentrurus\n\nDacentrurus (\"velmi trnitý ocas\"), byl jedním z největších známých stegosauridů. Byl to stejně jako ostatní zástupci této skupiny čtyřnohý býložravec. Žil pravděpodobně v období svrchní jury (asi před 161 až 145 miliony let).\n\nPředpokládá se, že na délku měřil asi 8 metrů a vážil kolem 5 tun. Největší odhady délky jsou i přes 11 metrů a hmotnosti kolem 7400 kilogramů, což by z tohoto rodu dělalo největšího stegosaurida vůbec. O obřích rozměrech tohoto tvora svědčí také pánevní pletenec, dlouhý kolem 1,5 metru. Je to možná historicky první objevený stegosaurid, již v roce 1875 jej popsal britský paleontolog Sir Richard Owen, nový taxon od něj tehdy dostal název Omosaurus. Toto jméno však bylo dříve přiřčeno jinému rodu a tak tento evropský stegosaurid dostal jméno Dacentrurus.\n\n\"Dacentrurus\" se od stegosaura vzhledově příliš nelišil. Největším rozdílem bylo to, že \"Dacentrurus\" měl na rozdíl od stegosaura na hřbetě páry dlouhých trnů.\nDacentrurovy fosilní kosti byly objeveny hlavně ve Francii, Portugalsku a Anglii, zatím ale není možné provést kompletní rekonstrukci jeho kostry. Šlo o poměrně rozšířený rod stegosaurida.\n\n\n"}
{"id": "78605", "url": "https://cs.wikipedia.org/wiki?curid=78605", "title": "Studio Ypsilon", "text": "Studio Ypsilon\n\nStudio Ypsilon vzniklo roku 1963 v Liberci, jako experimentální dílna několika uměleckých profesí, z nichž převažovali hlavně loutkáři. V roce 1978 bylo divadlo přestěhováno do Prahy. Divadlo nebylo vždy samostatným divadlem, až v roce 1990 se stalo samostatnou scénou. \n\n\n\n\n"}
{"id": "78607", "url": "https://cs.wikipedia.org/wiki?curid=78607", "title": "Dravidosaurus", "text": "Dravidosaurus\n\nDravidosaurus („drávidský ještěr“) je rod velmi diskutabilního pozdně křídového plaza. V roce 1979 byl indickými paleontology popsán jako poslední známý žijící stegosaurid, avšak v devadesátých letech se objevila tvrzení, že se ve skutečnosti jednalo o fosilie mořského plaza plesiosaura a o fosilní zub jakéhosi malého ornitopoda. Zda se tedy jedná o rod plesiosaura, stegosaura či zástupce jiné skupiny křídových obratlovců je otázkou dalších studií. Zřejmě se jedná o chiméru, tedy objev fosilií pocházejících z různých živočichů, přičemž alespoň některé fragmenty možná skutečně patřily stegosauridovi.\n\nFosilie tohoto pradávného indického živočicha pocházejí z období svrchní křídy (geologický stupeň coniak až maastricht – přibližně před 89 až 70 miliony let).\n\n"}
{"id": "78612", "url": "https://cs.wikipedia.org/wiki?curid=78612", "title": "Kentrosaurus", "text": "Kentrosaurus\n\nKentrosaurus („trnitý ještěr“) byl býložravý stegosauridní dinosaurus. Žil v období svrchní jury, asi před 156 až 151 miliony let. Dorůstal délky kolem 4 až 5 metrů a hmotnosti asi 700 kg. Jiný odhad udává pro kentrosaura hmotnost až kolem 1600 kg.\n\nJedna ze dvou originálních koster byla vystavena v Humboldtově univerzitě v Berlíně, kde však byla při bombardování Spojenci v roce 1945 z větší části zničena. Dnes zde stojí jen replika druhé kostry, která je vystavena na Tübingenské univerzitě v Německu.\n\n\"Kentrosaurus\" byl menší příbuzný stegosaura. Od něho se ale v mnohém lišil. Například tím, že na krku měl sice malé desky tvaru trojúhelníku, ale na hřbetě a ocase měl místo desek dlouhé trny. Kentrosaurus byl spíše více příbuzný \"Tuojiangosaurovi\" nebo poněkud mladšímu \"Wuerhosaurovi\". Žil na území dnešní Tanzanie, několik jeho celých lebek se našlo na slavném nalezišti Tendaguru. Objevila jej německá expedice do východní Afriky probíhající v letech 1909-1913.\n\nZdá se, že ocas kentrosaura, vybavený četnými bodci, byl velmi flexibilní. Dinosaurus s ním zřejmě mohl rychle švihat (odhaduje se, že rychlostí kolem 50 km/h) a tak zřejmě dokázal odstrašit mnohé teropody, kteří se ho snažili ulovit. \"Kentrosaurus\" měl nejméně 7 párů bodců, které se táhly od konce ocasu k hlavě, a na zádech se zvolna zaoblovaly do desek, které se směrem k hlavě postupně zmenšovaly. Další pár ostnů měl na kyčlích předních končetin.\nDodnes byly objeveny dva druhy kentrosaura. Existence druhu \"Kentrosaurus aethiopicus\" je zcela nesporná. Platnost druhu \"Kentrosaurus longispinus\" (popsaného jako \"Stegosaurus longispinus\" v roce 1914 ze Severní Ameriky) je však velmi nepravděpodobná. Tento dinosaurus bývá vzhledem k podobnosti jmen často zaměňován s ceratopsidem rodu \"Centrosaurus\".\n\n\n"}
{"id": "78616", "url": "https://cs.wikipedia.org/wiki?curid=78616", "title": "Île-de-France", "text": "Île-de-France\n\nÎle-de-France („Francouzský ostrov“) je jeden z 18 administrativních regionů Francie, v jejichž rámci se svou rozlohou řadí až na 12. místo (menší jsou pouze Korsika, Alsasko a zámořské regiony Réunion, Guadeloupe, Martinik a Mayotte), z hlediska počtu obyvatel se však Île-de-France nachází na místě prvním. Leží v severní části země a zahrnuje hlavní město Paříž – představuje tak de facto jeho metropolitní oblast. Dnešní region vznikl v roce 1976, nahradil předcházející Region Paříž ( \"Région Parisienne\"), původní název však mnoho lidí používá ještě dnes.\n\nHistoricky je toto území vlastním jádrem Francie, neboť právě zde se nacházela původně malá doména francouzských králů z rodu Kapetovců (987–1328), odkud byla v průběhu středověku až raného novověku postupně, prostřednictvím mnoha bitev i dynastických sňatků, celá Francie fakticky podrobena královské výkonné moci a následně sjednocena. Zrodilo se zde také tvarosloví a tektonika gotické katedrální architektury.\n\nPřehled 8 départementů tvořících region:\n\nNeoficiálně se region dělí na tzv. Malý prstenec (fr. \"la petite couronne\") tvořený třemi départementy bezprostředně sousedícími s Paříží a Velký prstenec (fr. \"la grande couronne\"), jehož čtyři départementy obklopují území Malého prstence.\n\n"}
{"id": "78617", "url": "https://cs.wikipedia.org/wiki?curid=78617", "title": "Orion (rapper)", "text": "Orion (rapper)\n\nOrion, vlastním jménem Michal Opletal (* 1976 v Praze), nazývaný také Papa Vorel, Miki, Papa Ori, Miki červená hlava, Ori, Mitch Bjukenen, Rumburak je český rapper. V roce 1993 založil hip-hopovou skupinu Peneři strýčka Homeboye, v současnosti vystupující pod zkratkou PSH.\n\nJiž od začátku svého působení odmítá spojení s velkými společnostmi, které (jak sám říká) by znamenaly ztrátu identity. Kromě desek uvedených v diskografii ještě hostoval na několika deskách několika dalších skupin. V roce 2006 dostal zlatého Anděla za nejlepší hiphop & r'n'b album za desku Teritorium II.\n\n20. června 2006 PSH vyšla deska Rap'n'Roll. V roce 2010 PSH vydali svou zatím poslední desku Epilog. 29. listopadu 2013 vydal Orion mixtape Děj se vůle zboží, který je předzvěstí další sólové desky plánované pro vydání v první polovině roku 2014.\n\nSeznam Skladeb:\n\nSeznam skladeb:\n\nKomplet skladeb z prvních dvou CD a jednoho předchozího CD skupiny WWW\n\n\n\n\n\n\n\n\n\nOrion – Noční vidění (2014)\n"}
{"id": "78619", "url": "https://cs.wikipedia.org/wiki?curid=78619", "title": "T-62", "text": "T-62\n\nT-62 nebo Objekt 166 (rus. Объект 166) byl sovětský hlavní bojový tank používaný v 60. a 70. letech 20. století. Do konce 70. let představoval spolu s T-54/55 základní výzbroj sovětských tankových vojsk. Vznikl modernizací konstrukce T-55 instalací mj. 115mm kanónu. Vozidlo nepředstavovalo velký pokrok v konstrukci sovětských tanků a bylo zanedlouho nahrazeno tanky T-64 a T-72.\n\nV polovině 50. let 20. století bylo jasné, že tanky T-55 bude třeba nahradit modernější konstrukcí. Tuto potřebu urychlily snahy Francie a NSR v produkci vlastní tankové konstrukce, která později vyústila do tanku Leopard 1. Ve stejné době se objevilo nebezpečí v důsledku příchodu západních tanků M60 Patton a Centurion. Především nový 105mm kanón tanku Centurion vzbuzoval v sovětských ozbrojených složkách velké obavy.\n\nModernizací T-55 byl pověřen OKB-520 v Nižním Tagilu, který připravil nový prototyp tanku označeného jako Objekt 165 se 100mm (později označovaný jako T-62A) a Objekt 166 se 115mm kanónem. Stroj měl hmotnost 37,5 t a čtyřčlennou posádku (řidič, velitel, střelec, nabíječ). Od T-55 se lišil prodlouženým trupem a větší věží, do které se vešel nový 115mm kanón U-STS s hladkým vývrtem a stabilizací. Byl to první sériově vyráběný tank s kanónem s hladkým vývrtem a také první sovětský tank vyzbrojený hladce vrtaným kanónem. Mezi lety 1961 a 1975 vyrobili v Uralvagonzavodu ne méně než 20 000 ks tanků T-62.\n\nPozději byl nahrazen výrazně modernější konstrukcí T-64.\n\nCelkově se tank neosvědčil, byl těžko ovladatelný a málo odolný, představoval jen nepatrné zlepšení oproti svým předchůdcům. Většina států Varšavské smlouvy si tedy ponechala stroje T-54/55, i kvůli vysoké ceně T-62. V sovětské armádě tank sloužil od roku 1961 a během války v Afghánistánu představoval hlavní tank sovětských jednotek. Během Irácko-íránské války si irácké T-62 vedly poměrně dobře. Spolu s T-54/55 se na počátku r. 1981 zúčastnily největší tankové bitvy této války, kdy (podle iráckých zdrojů) vyřadily 200 nepřátelských Chieftainů a Pattonů při ztrátě 50 vlastních strojů. Zbylé íránské tanky se stáhly.\n\nBěhem Jomkipurské války představovaly egyptské a syrské T-62 zdatného soupeře izraelským tankům Patton a Centurion vyzbrojeným 105mm kanóny. T-62 lépe skórovaly v nočním boji. Sýrie přišla o stovky těchto tanků, které Izrael zařadil do své výzbroje pod označením Tiran-3. Později bylo okolo 120 z nich modernizováno a přeznačeno na Tiran-6.\n\nIzrael několik ukořistěných T-62 poslal americké armádě a západoněmeckému Bundeswehru. Ty byly otestovány, což pomohlo při vývoji účinnější protitankové munice a 120mm kanónu tanku Leopard 2.\n\nZákladní verze tanku vyvinutá v roce 1961 a ve výrobě od roku 1962 vyvinutá z tanku T-55. Oproti svému předchůdci byl tank vyzbrojen kanónem s hladkým vývrtem hlavně ráže 115 mm U-5TS. T-62 je prvním tankem na světě, který disponuje dělem s hladkým vývrtem hlavně. Věž měla větší průměr, kanón automaticky vyhazoval nábojnice pomocí dvířek, která se nacházela na zadní straně věže. Korba byla o 386 mm delší a 27 mm vyšší než u T-55.\n\nTank T-62 vyzbrojený 100 mm kanónem D-54TS, vyvíjen současně s T-62 a do výzbroje zařazen v roce 1961. Pouze malá série, celkem bylo vyrobeno 25 kusů této varianty.\nUpravená verze T-62, sériově vyráběná od roku 1967, z krytu motorového prostoru odstraněny poklopy pro přístup k motoru.\n\nUpravená verze T-62 vyráběna od roku 1972, poklop nabíječe vybaven držákem pro umístění protiletadlového kulometu DŠKM 38/46. Od roku 1975 jsou tanky vybavovány i laserovým dálkoměrem KTD-1 / KTD-2.\n\nVelitelský tank vyráběný od roku 1964 do 1973. Doplněna radiostanice R-112 s anténami, tanková navigační aparatura TNA-2 a elektrocentrála AB-1-P / 230. Počet munice byl snížen na 36 nábojů, kvůli uvolnění prostoru pro komunikační vybavení.\n\nModernizace vyráběná od roku 1983. Modernizace spočívá ve zvýšení palebných možností a ochrany tanku. Tank je vybaven pasivním přídavným pancířem věže a korby, spolu s protiminovou ochranou dna. Stejně je zlepšená i protineutronová ochrana. Tank je vybaven systémem řízení palby \"Volna\" (laserový dálkoměr KTD-2, balistický počítač BV-62, zaměřovač TŠSM-41U) a systémem PTŘS 9K116-1 Šeksna. Zvýšenou hmotnost tanku kompenzuje výkonnější motor V-55U. Vozidla jsou vybavena protiletadlových kulometem DŠKM nebo NSVT.\n\nModernizovaný velitelský tank na úroveň T-62M. Modernizace probíhaly v rámci GO v opravárenských podnicích Sovětské armády.\n\nModernizované tanky od roku 1983. Modernizace spočívá ve zvýšení palebných možností a ochrany tanku. Tank je vybaven pasivním přídavným pancířem věže a korby, spolu s protimínovou ochranou dna. Je stejně je zlepšená protineutronová ochrana. Tank je vybaven systémem řízení palby \"Volna\" (laserový dálkoměr KTD-2, balistický počítač BV-62, zaměřovač TŠSM-41U) a systémem PTRS 9K116-1 Šeksna. Zvýšenou hmotnost tanku kompenzuje výkonnější motor V-46-5M. Vozidla jsou vybavena protiletadlových kulometem DŠKM nebo NSVT.\n\nModernizované tanky od roku 1983. Modernizace spočívá ve zvýšení palebných možností a ochrany tanku. Tank je vybaven pasivním přídavným pancířem věže a korby, spolu s protiminovou ochranou dna. Je stejně je zlepšená protineutronová ochrana. Tank je vybaven systémem řízení palby \"Volna\" (laserový dálkoměr KTD-2, balistický počítač BV-62, zaměřovač TŠSM-41U) a systémem PTŘS 9K116-1 Šeksna. Zvýšenou hmotnost tanku kompenzuje výkonnější motor V-55U. Vozidla jsou vybavena protiletadlových kulometem DŠKM nebo NSVT.\n\nModernizované tanky od roku 1983.\nModernizace spočívá ve zvýšení palebných možností a ochrany tanku. Tank je vybaven přídavným pancířem věže a korby, spolu s protiminovou ochranou dna. Je stejně je zlepšená protineutronová ochrana. Tank je vybaven systémem řízení palby \"Volna\" (laserový dálkoměr KTD-2, balistický počítač BV-62, zaměřovač TŠSM-41U). Tank není vybaven systémem PTŘS 9K116-1 Šeksna na rozdíl od verze T-62M1. Zvýšenou hmotnost tanku kompenzuje výkonnější motor V-46-5M. Vozidla jsou vybavena protiletadlových kulometem DŠKM nebo NSVT.\n\nModernizované tanky od roku 1983. Modernizace spočívá ve zvýšení palebných možností a ochrany tanku. Tank je vybaven přídavným pancířem věže, spolu s protiminovou ochranou dna. Je stejně je zlepšená protineutronová ochrana. Tank je vybaven systémem řízení palby \"Volna\" (laserový dálkoměr KTD-2, balistický počítač BV-62, zaměřovač TŠSM-41U). Zvýšenou hmotnost tanku kompenzuje výkonnější motor V-55U. Vozidla jsou vybavena protiletadlových kulometem DŠKM nebo NSVT.\n\nModernizované tanky od roku 1983. Modernizace spočívá ve zvýšení palebných možností a ochrany tanku. Tank je vybaven přídavným pancířem věže, spolu s protiminovou ochranou dna. Je stejně je zlepšená protineutronová ochrana. Tank je vybaven systémem řízení palby \"Volna\" (laserový dálkoměr KTD-2, balistický počítač BV-62, zaměřovač TŠSM-41U). Zvýšenou hmotnost tanku kompenzuje výkonnější motor V-46-5M. Vozidla jsou vybavena protiletadlových kulometem DŠKM nebo NSVT.\n\nInstalace prvků aktivní obrany Drozd (ERA) na tank T-62, motor V-55U. Pancíř zesílený stejně jako u verze T-62M.\n\nInstalace prvků aktivní obrany Drozd (ERA) na tank T-62, motor V-46-5M.\n\nModernizace tanku T-62M instalací přídavného dynamického pancíře místo doplňkového pancíře na čelo věže a korby od roku 1985. Část tanků má přídavný pancíř i na bočních stranách korby.\n\nModernizace tanku T-62M-1 instalací přídavného dynamického pancíře na čelo věže a korby místo doplňkového krunýře. Část tanků má přídavný pancíř i na bočních stranách korby.\n\nRaketový stíhač tanků vyráběný v letech 1968-1970, tento projekt sice byl zařazený do výzbroje Sovětské armády, ale byl velice neúspěšný.\nProjevila se jeho nepraktičnost. Ta spočívala především ve specializaci relativně těžkého vozidla na boj pouze s tanky nepřítele, k ničemu jinému se tedy nedalo použít. Proto raději byla dána přednost protitankovým střelám vypouštěným z kanonů klasických tanků. Mezi slabší stránky IT-1 patřila i rozměrnost a hmotnost zbraňového systému, a to nejen samotných raket a potažmo automatického zásobníku raket, ale také naváděcí aparatury, která měla nemalou hmotnost 520 kg. IT-1 ve výzbroji dlouho nevydržely, snad do roku 1973, většina z nich následně byla přestavěna na vyprošťovací vozidla.\n\n\n"}
{"id": "78627", "url": "https://cs.wikipedia.org/wiki?curid=78627", "title": "Casemodding", "text": "Casemodding\n\nCasemodding je spojení dvou anglických slov: \"case\", neboli počítačová skříň, a \"modding\", neboli přeměna, úprava.\nTakže jde o upravování počítačových skříní. Podstatou casemoddingu je odlišit svoji počítačovou skříň od jiné, takže každá case je po úpravách jiná. Samotným upraveným skříním se říká \"casemody\" a člověk, který casemod vytváří je \"casemoder\". Úpravy jsou různé, počínaje od vyříznutím mřížek pro ventilátory - lepší průtok vzduchu a menší hlučnost, až po kompletně předělané skříně. Nezáleží jak starou či novou, levnou či drahou skříň vlastníte upravit se dá cokoli, a jakkoliv, fantazii se meze nekladou. Někdo preferuje decentní tuning tj. např. okno v bočnici a decentní bíle osvětlené z diod nebo z katod. Jiní se naopak vrhají doslova do brutálních módu u kterých nepoznáte původní skříň od dokončeného modu, jedná se o rozsáhlé úpravy předních panelů, udělání krásných oken v bočnicích, nalakování jak vnějšku tak i vnitřku skříně, a celkově je v nich předěláno kompletně vše. Pro casemodding nepotřebujete nějaké extra nástroje, běžně vám postačí uhlová bruska, pár pilníků, trošku zručnosti a okno v bočnici máte hned. Velmi šikovný pomocník je přímá bruska. S ní dokázěte opravdu skvostná okna, krásně kulatě vyřízlé otvory na ventilátory, dá se s ní udělat perfektní gravír do plexiskla a celkově je to velký pomocník.\n\nCasemodding můžeme dělit na různá odvětví:\n\nZ hlediska casemoddingu se počítačové skříně dělí na:\n\nČasto se lze setkat i s označením PC tuning. Samotný tuning znamená především úpravy osobních aut.\n\n"}
{"id": "78635", "url": "https://cs.wikipedia.org/wiki?curid=78635", "title": "Účetní období", "text": "Účetní období\n\nÚčetní období je období, za které účetní jednotka vyhotovuje účetní závěrku. Účetní období trvá zpravidla jeden rok (respektive 12 po sobě jdoucích kalendářních měsíců). Pouze v mimořádných případech může být kratší (například při zániku účetní jednotky), ale i delší (tato situace může nastat při změně účetního období z kalendářního roku na rok hospodářský).\n\nJako účetní období se uplatňuje:\n"}
{"id": "78636", "url": "https://cs.wikipedia.org/wiki?curid=78636", "title": "Rozvaha", "text": "Rozvaha\n\nRozvaha (zastarale \"bilance\") je jedním ze základních výkazů účetní závěrky. Tento finanční výkaz podává přehled o majetku podniku (\"aktivech\") a zdrojích jeho krytí (\"pasivech\") v peněžním vyjádření k určitému datu (\"rozvahovému dni\") a umožňuje tak posoudit finanční postavení podniku. Rozvaha se proto také někdy nazývá výkazem o finanční pozici.\n\nNa rozdíl od jiných účetních výkazů (například výkazu zisku a ztráty), které zobrazují hodnoty platné za určité období (tokové veličiny), zobrazuje rozvaha hodnoty platné k určitému okamžiku (stavové veličiny).\n\nFormálně správně sestavená rozvaha musí splňovat základní bilanční rovnici – tzn. součet aktiv se musí rovnat součtu pasiv. Obsah, rozsah a formu rozvahy určují účetní standardy, podle kterých se výkaz sestavuje (a podle kterých se většinou vede i celé účetnictví).\n\nÚčetní jednotky sestavují rozvahu k různým okamžikům. Podle toho se rozlišuje:\n\nPočáteční a konečná rozvaha jsou rozvahy řádné, neboť se sestavují pravidelně. Je logické požadovat, aby počáteční rozvaha následujícího roku byla shodná s konečnou rozvahou roku předcházejícího, neboť se sestavují k témuž okamžiku. Tato zásada vyjadřuje požadavek bilanční kontinuity. V některých případech (např. při změně účetních předpisů vyžadujících jinou strukturu položek či jinou hloubku jejich členění) může být kontinuita narušena, avšak základní bilanční rovnice musí být zachována, tj.:\n\nSuma AKTIV = Suma PASIV\n\nAby rozvaha věrně informovala uživatele účetních informací o finančně-majetkové struktuře dané entity, o její schopnosti splácet dluhy, obecně o jejím finančním zdraví, je nutné přesněji vymezit prvky rozvahy. Ty jsou definovány v mezinárodních standardech účetního výkaznictví (IFRS) jako aktiva, závazky a vlastní kapitál. Aktiva mohou nabývat různé podoby - mohou to být hmotné i nehmotné statky, které entita užívá při výkonu své činnosti. Jejich základní charakteristikou je jejich schopnost přinášet entitě užitek. Závazky představují nároky věřitelů, neboť představují zdroje financování, které bude muset entita svým věřitelům vrátit v době jejich splatnosti. Jsou to v současnosti existující povinnosti entity, které v budoucnu povedou (při jejich úhradě) ke snížení ekonomického prospěchu (k odtoku peněžních prostředků nebo jiných aktiv. Vlastní kapitál představuje nároky vlastníků. Platí:\n\nSuma AKTIV = Suma ZÁVAZKŮ + Suma VLASTNÍHO KAPITÁLU\nAktiva jsou ekonomické zdroje, které jsou výsledkem minulých událostí a u nichž se očekává, že entitě přinesou budoucí ekonomický prospěch, budoucí užitek (očekávají se „přítoky“ do entity). Budoucí ekonomický prospěch ztělesněný v aktivech se chápe jako přímý či nepřímý potenciální příspěvek ke zvýšení peněžních prostředků nebo jejich ekvivalentů. Budoucí ekonomický prospěch uložený v aktivech se může projevit různými způsoby. Nejčastěji bývá aktivum užito (samostatně nebo v kombinaci s jinými aktivy) při výrobě výrobků či poskytování služeb určených k prodeji, použito k úhradě závazku, může být prodáno apod.\n\nZávazky jsou současné (v přítomnosti existující) povinnosti, které pocházejí z minulých událostí a u kterých se očekává, že jejich vyrovnání vyústí do snížení prostředků, jež povede ke snížení ekonomického prospěchu (očekávají se \"odtoky\" z entity). Úhrada přítomných závazků znamená pro entitu obvykle nutnost vzdát se části prostředků, v nichž je obsažen ekonomický prospěch. Uspokojení závazku může probíhat různými způsoby, např. úhradou peněžními prostředky či jiným aktivem, poskytnutím (proti)služby aj.\n\nTento prvek rozvahy není definován. Vymezuje se jako reziduální (zbytková) část vyplývající z rozdílu mezi aktivy a závazky. To ale neznamená, že se v rozvaze uvádí jedinou položkou. Členění vlastního kapitálu obvykle vyjadřuje jednak způsoby jeho vzniku, jednak právní a jiná omezení, která musí entita ctít při rozhodování o jeho rozdělování. Členění vlastního kapitálu odráží povahu a zaměření činnosti dané entity, je proto velmi různorodé. V podnikatelských entitách je vlastní kapitál v zásadě tvořen jednak souhrnem vkladů vlastníků do dané entity a jednak ziskem, kterého daná entita svojí činností dosáhla. Může být ale tvořen i jinými způsoby (např darem, kapitalizací závazku apod.).\n\nDefinice aktiv a závazků uvádí pouze jejich podstatné rysy, nespecifikují však další kritéria, která musí být navíc splněna jako podmínka jejich vykázání v rozvaze. Koncepční rámec IFRS proto obsahuje stať o procesu rozpoznávání. Jím se ověřuje (testuje), zda položka vyhovující některé z definic splňuje další kritéria. Taková (vyhovující) položka je verbálně popsána, vyjádřena v peněžní částce, vykázána (podle své povahy) v rozvaze a zahrnuta do jejího součtu. Zmíněná další kritéria jsou dvě a jsou formulována jako koncept pravděpodobnosti a spolehlivosti ocenění:\n\n\"Koncept pravděpodobnosti\" se používá s ohledem na stupeň nejistoty, s níž budoucí ekonomický užitek spojený s danou položkou do entity přijde nebo z ní odejde. Odhad stupně nejistoty se provádí na základě informací dostupných v době, kdy se finanční výkazy sestavují. \"Oceňování\" je proces spojený s určením peněžní částky, jež byla položce v procesu jejího rozpoznávání přiřazena a v níž bude položka vykázána v rozvaze. V některých případech musí být ocenění odhadnuto. Používání přiměřených odhadů je podstatnou součástí přípravy finančních výkazů a nechápe se jako ohrožení spolehlivosti, pokud jsou odhady provedeny profesionálně a nezaujatě. Na základě definic a kritérií rozpoznávání aktiv a závazků je možno shrnout jejich základní znaky.\n\n\"Základní znaky aktiva:\"\n\"Základní znaky závazku:\"\nRozvaha \"portrétuje\" finanční důsledky transakcí, jak se jeví k určitému časovému okamžiku, a to tak, že je seskupuje do prvků (širokých tříd) podle jejich ekonomických charakteristik. Tyto prvky jsou v rozvaze hlouběji tříděny (subklasifikovány) do nižších tříd (položek), např. podle jejich povahy nebo podle jejich funkce v činnosti účetní jednotky, vždy se záměrem poskytnout informace pro rozhodování. Při sestavování rozvahy pak probíhá proces sumarizace jednotlivých položek podle jejich společných vlastností tak,aby bylo vyhověno přijatým třídícím hlediskům.\n\nZ mezinárodního hlediska jak struktura aktiv a pasiv v rozvaze, tak i samotný formát rozvahy nemají universální podobu a mnohdy nemají ani neměnný, předem striktně definovaný obsah. V různých zemích se lze tudíž setkat s různými variantami, a to i v případě, že byla rozvaha sestavena ve shodě s IFRS. Přes značnou nejednotnost lze odvodit základní znaky, které formují rozvahu téměř vždy. U aktiv a závazků je to jejich rozlišení na dlouhodobé a krátkodobé, u pasiv jejich třídění na vlastní zdroje (vlastní kapitál) a cizí zdroje (závazky).\n\nObecně je možno aktiva klasifikovat různě. Ve finančním řízení se lze setkat s jejich členěním na reálná a finanční: pod reálnými aktivy se rozumí např. nemovitosti, pozemky, stroje, ale také patenty nebo obchodní značky; finanční aktiva naproti tomu zahrnují peněžní prostředky, dluhopisy nebo akcie. V oblasti investování se aktivum chápe jako investiční nástroj držený za účelem výnosu. V účetnictví vyjadřuje aktivum jakýkoli hmotný či nehmotný majetek entity (finance, ale i reálný majetek). Aktiva představují všechno, co účetní jednotka vlastní a co jí v budoucnu přinese ekonomický prospěch.\n\nTřídění aktiv v rozvaze by mělo dát odpověď na otázku, jaké prostředky má entita pro svoji činnost k dispozici, po jak dlouhou dobu by měly přinášet užitek, případně, s jakými omezeními či riziky je jejich držba spojena. Z tohoto pohledu se člení aktiva na dlouhodobá a krátkodobá.\n\nDlouhodobá aktiva jsou pořízena se záměrem jejich dlouhodobé držby. Jejich znakem je, že je entita užívá přímo ve své činnosti a že přinášejí užitek postupně, v průběhu více (či mnoha) účetních období. Mohou mít hmotnou podobu (např. pozemky, stavby, stroje, dopravní prostředky apod.) i nehmotnou povahu (např. software, autorská či jiná práva, patenty, receptury aj.). Další skupinou jsou tzv. dlouhodobé investice, což jsou aktiva, jejichž držba přináší užitek v podobě dividend, nájemného, úroků apod., popř. tím, že roste jejich hodnota v čase.\n\nKrátkodobá aktiva jsou definována ve vztahu \"k časovému intervalu\" - v účetnictví 1 rok (např. krátkodobé pohledávky, krátkodobé cenné papíry) nebo \"k délce trvání provozního cyklu\" (např. zásoby)\".\" Od aktiv, která jsou v rozvaze vykázána jako krátkodobá, se očekává, že se (přímo či zprostředkovaně) přemění na peníze v průběhu následujícího účetního období. V některých rozvahách (např. v ČR) se lze s krátkodobými aktivy setkat pod označením „oběžná aktiva“.\n\nV rozvaze jsou jednotlivé skupiny aktiv řazeny obvykle podle likvidnosti (neplést se související likviditou) od nejméně likvidních po nejlikvidnější (praxe ČR). V některých zemích je však tradičně používáno obrácené pořadí. Součástí aktiv jsou i položky upravující jejich hodnotu (v ČR \"oprávky\" a \"opravné položky\"). Ty, pokud se zobrazují, se uvádějí buď jako korekce ocenění daného aktiva ve zvláštním sloupci nebo jako zvláštní položka uvedená pod daným aktivem.\n\nPasiva představují zdroje, kterými jsou financována aktiva podniku.Tradičně se pasivum definuje jako zdroj krytí majetku, neboť informuje o tom, odkud (z jakých \"zdrojů\") byl majetek podniku pořízen. Jde o závazky vůči věřitelům (včetně závazků z obchodního styku), vklady vlastníků do společnosti, zisky (ztráty) minulých let a výsledek hospodaření běžného roku. Jak patrno, dávají pasiva odpověď na otázku, zda a v jaké výši jsou aktiva dané entity financována vlastními či cizími zdroji, a dále, kdy bude třeba cizí zdroje věřitelům uhradit. Pro rozeznání těchto dvou zdrojů je rozhodující, zda je bude muset entita v budoucnu vrátit (splatit, uhradit). Pokud bude muset být finanční zdroj uhrazen, jedná se o závazek, v opačném případě jde o vlastní kapitál.\n\nCizí zdroje (závazky) jsou vykazovány primárně podle toho, na jak dlouho jsou entitě k dispozici. Rozhodujícím kritériem je tudíž doba jejich splatnosti. Obdobně jako v případě aktiv jsou proto tříděny na dlouhodobé (se splatností delší než 1 rok) a krátkodobé (splatné do 1 roku), tj. ve vztahu k časovému intervalu. Alternativně se lze setkat (jako u aktiv) s klasifikací založenou na jejich vztahu k provoznímu cyklu: závazky hrazené v průběhu jednoho provozního cyklu (např. vůči zaměstnancům, dodavatelům apod.) jsou klasifikovány jako krátkodobé.\n\nVlastní zdroje (vlastní kapitál) mohou mít původ jednak \"externí,\" jednak \"interní\". Jejich identifikace závisí na typu entity (zda je to společnost vytvořená za účelem dosahování zisku či nějaká jiná, např. veřejně prospěšná, nezisková apod.) a na zaměření její činnosti. Příkladem může být soukromý podnik: externí vlastní zdroje pocházejí zejména z vkladů vlastníků (pokud to požaduje platná legislativa dané země), v menší míře z případných darů. Interní vlastní zdroj si podnik vytváří tím, že dosahuje zisku. O dosaženou ztrátu se tento zdroj snižuje.\n\nAktiva a pasiva se v rozvaze uvádějí buď vodorovně ve dvou sloupcích (tzv. T-forma neboli horizontální forma), kdy jsou aktiva uvedena na levé straně a pasiva na pravé, nebo svisle (vertikální forma). Horizontální forma rozvahy uvádí na levé straně aktiva, na pravé straně vlastní kapitál a pod ním závazky. Bilanční rovnice má pak tuto podobu: \"Aktiva = Vlastní kapitál + Závazky.\" Ve vertikální formě rozvahy jsou položky uvedeny pod sebou, nejdříve aktiva a pod nimi pasiva v členění na vlastní a cizí zdroje. Neobvyklá není ani forma, kdy se v rámci pasiv uvádí nejdříve cizí zdroje a poté vlastní kapitál.\n\nProtože struktura a názvy položek rozvahy závisí na typu entity, druhu její činnosti a dále na zemi, ve které působí, z celé široké škály je pro ilustraci vybrána rozvaha podnikatelských subjektů, a to ve dvou variantách: jednak podle požadavků IFRS, jednak podle účetních předpisů ČR.\n\nPožadavky na finanční výkazy (a tudíž i na rozvahu) \"určené k všeobecnému účelu\" jsou zakotveny ve standardu \"IAS 1 - Sestavování a zveřejňování účetní závěrky.\" Cílem je předepsat obecnou základnu pro sestavování a předkládání účetních výkazů (v ČR \"účetní závěrka\") a zajistit jejich srovnatelnost jak s minulým obdobím, tak s výkazy jiných entit. Finanční výkazy určené k všeobecnému účelu jsou definovány jako výkazy, které mají uspokojit informační potřeby těch uživatelů, kteří nejsou v pozici, jež by jim umožnila vyžadovat finanční zprávy vyhovující jejich partikulárním požadavkům. Pokud jde o rozvahu, IAS 1 určuje, jaké komponenty musí rozvaha minimálně obsahovat, jak má být strukturována a na jakých konceptech má být sestavena. Připomíná se zde předpoklad trvání entity, akruální báze účetnictví, rozlišení komponent na krátkodobé a dlouhodobé a řada kvalitativních charakteristik.\n\nPro rozvahu zavádí IAS 1 od r. 2007 název výkaz o finanční situaci (Statement of Financial Position), který nahrazuje dřívější název \"rozvaha\" (Balance Sheet). Entita ale nový názvem nemusí akceptovat. IAS 1 neurčuje ani závazný formát rozvahy. Umožňuje entitě, aby prezentovala aktiva a závazky v pořadí krátkodobé a poté dlouhodobé či naopak. Na straně pasiv nechává na vůli entity, zda bude uvádět nejdříve vlastní kapitál a poté závazky či naopak. Akceptuje dokonce i přístup Velké Británie, kde se klade důraz na dlouhodobý finanční kapitál; rozvaha pak nabývá podoby: \"Dlouhodobá/fixní aktiva + Krátkodobá aktiva -- Krátkodobé závazky = Dlouhodobé závazky + Vlastní kapitál\"\n\nIAS 1 požaduje, aby informace zveřejňované ve \"výkazu o finanční situaci\" obsahovaly minimálně následující položky:\nStandard IAS 1 nepředepisuje pořadí ani formát, ve kterém se mají položky vykazovat. Účetní jednotka zveřejní ve výkazu o finanční situaci další řádky, záhlaví a mezisoučty, pokud je takové zveřejnění relevantní pro pochopení její finanční situace. Případná prezentace dalších položek závisí na funkci aktiv v rámci dané účetní jednotky, na jejich povaze a likviditě a rovněž na povaze a načasování závazků.\n\nObsah, rozsah a formu rozvahy určují závazně české účetní předpisy. Níže je uvedeno jen základní schéma rozvahy. Jednotlivé položky se dále člení do podrobnějších skupin a podskupin.\n\nAKTIVA\n\n\"A. POHLEDÁVKY ZA UPSANÝ ZÁKLADNÍ KAPITÁL\"\n\n\"B. DLOUHODOBÝ MAJETEK\"\n\"C. OBĚŽNÁ AKTIVA\"\n\"D. ČASOVÉ ROZLIŠENÍ AKTIV\"\n\nPASIVA\n\n\"A. VLASTNÍ KAPITÁL\"\n\"B.+ C. CIZÍ ZDROJE\"\n\nB. REZERVY\n\nC. Z\"Á\"VAZKY\n\"D. ČASOVÉ ROZLIŠENÍ PASIV\"\n\nPo sestavení \"rozvahy/výkazu o finanční situaci\" (a dalších účetních výkazů) následuje finanční analýza, jejímž cílem je získat hlubší pohled na současnou a v budoucnu očekávatelnou finanční situaci účetní jednotky.\n\n\n"}
{"id": "78641", "url": "https://cs.wikipedia.org/wiki?curid=78641", "title": "Efektivní hodnota", "text": "Efektivní hodnota\n\nEfektivní hodnota je statistická hodnota měřící velikost měnící se veličiny. Užitečná je zejména u periodických veličin, v elektrotechnice, v elektronice a teorii obvodů u hlavních obvodových veličin – napětí a proudu. V silnoproudé elektrotechnice se napětí i intenzita střídavého proudu zpravidla udává v efektivních, nikoli v maximálních hodnotách. \n\nEfektivní hodnota střídavého proudu (\"I\") je rovna hodnotě stejnosměrného proudu, který by při průchodu odporovou zátěží dával stejný průměrný výkon.\n\nEfektivní hodnota střídavého napětí (\"U\") je rovna hodnotě stejnosměrného napětí, které by při přiložení na odporovou zátěž dávalo stejný průměrný výkon.\n\nV praxi se většinou používá zkrácený termín efektivní proud, nebo efektivní napětí. Pokud se v silnoproudé elektrotechnice mluví o jinak nespecifikovaných hodnotách střídavých napětí nebo proudů, téměř vždy se automaticky předpokládá, že jde o efektivní hodnoty.\n\nStřední výkon na odporu za periodu T můžeme vyjádřit jako:\n\nOdtud snadno odvodíme, že efektivní proud je střední kvadratickou hodnotou proudu za periodu:\n\nPodobně bychom mohli odvodit, že efektivní napětí je střední kvadratickou hodnotou napětí za periodu:\n\nEfektivní hodnota bývá často značena indexem RMS z anglického \"„Root Mean Square“\" (česky doslovně „odmocnina průměru čtverců“, jinak také kvadratický průměr).\n\nO efektivních hodnotách většinou hovoříme v souvislosti se sinusovými střídavými napětími nebo proudy, vyskytujícími se často v elektrické napájecí síti. Za předpokladu, že proud resp. napětí má sinusový průběh platí:\n\nEfektivní hodnota střídavého proudu:\n\nEfektivní hodnota střídavého napětí:\n\nNěkteré voltmetry nebo ampérmetry využívají toho, že je jednodušší měřit střední absolutní hodnotu střídavých veličin, která je rovna:\n\nPro určení efektivní hodnoty sinusového průběhu pak násobí tuto hodnotu tzv. koeficientem tvaru formula_7, který je číselně roven zhruba 1,11:\n\nPokud není průběh střídavého napětí nebo proudu přesně sinusový, pak můžeme i při přesném měření změřit různými přístroji mírně odlišnou \"velikost\" napětí nebo proudu, podle toho jestli daný přístroj měří metodou střední kvadratické hodnoty tj. \"true RMS\", nebo střední absolutní hodnoty.\n\nElektrická síť v České republice má jmenovité efektivní fázové napětí jedné fáze 230 V (maximální okamžitá hodnota napětí je 325 V), jmenovité efektivní sdružené napětí je 400 V.\n\n"}
{"id": "78642", "url": "https://cs.wikipedia.org/wiki?curid=78642", "title": "Stěžejka", "text": "Stěžejka\n\nStěžejka je osa nebo pant, která umožňuje pohyblivé spojení dalších součástí. Nejtypičtějším využitím stěžejky je uchycení řemínků, tahů a spon náramkových hodinek. Pojem se také užívá pro označení napevno spojených okenních pantů.\n\nStěžejka náramkových hodinek bývá typicky tvořena rovnou a nebo mírně prohnutou dutou trubicí s vloženou pružinou, rozpírající dva čepy na koncích. Čepy jsou proti vypadnutí zajištěny zaválcováním konců trubice a jejich válcové konce zapadají do předvrtaných otvorů ve třmenech pláště hodinek nebo náramku. Pro manipulaci s pružinovými stěžejkami se používají specializované hodinářské nástroje ve tvaru vidliček a nebo pinzet s vidlicovými hroty, umožňující zamáčknutí a uvolnění čepů bez poškození pouzdra hodinek, tahu a nebo spony.\n\nPro konstrukce vyžadující vyšší pevnost nebo snadnější rozebiratelnost spoje existují také šroubovací a nebo západková provedení, se stěžejkami vysoustruženými z jediného kusu materiálu.\n\nStěžejky jsou vyráběny v normalizovaných velikostech, typicky v délkách 14, 16, 18, 20, 22 a 24 mm.\n"}
{"id": "78646", "url": "https://cs.wikipedia.org/wiki?curid=78646", "title": "Mafia: The City of Lost Heaven", "text": "Mafia: The City of Lost Heaven\n\nMafia: The City of Lost Heaven je akční počítačová hra viděná pohledem třetí osoby, vyvinutá v roce 2002 českým vývojářským týmem Illusion Softworks (2007–2012 2K Czech). Hráč se ocitá v roli Thomase Angela (původně taxikáře), který se stal členem jedné mafiánské rodiny ve fiktivním městě Lost Heaven ve Spojených státech amerických třicátých let 20. století. Hra obsahuje celkem dvacet misí s velmi různorodou náplní. Mafia bývá často označována za nejlepší českou hru vůbec.\n\nHra získala ve světě i v České republice vysoká hodnocení od hráčů i kritiky. Hra nabízí (například ve srovnání se soudobými díly série Grand Theft Auto) „dospělý“ příběh, který s sebou ovšem nese jistou linearitu (v klíčových okamžicích hráč nemůže ovlivnit další vývoj událostí). I díky množství propracovaných meziherních animací a profesionálnímu dabingu hra dosahuje až filmových kvalit. Přednostmi je i úroveň zpracování města, interiérů a automobilů (kvalita a počet modelů, jízdní model).\n\nNa hře byla kritizována slabá umělá inteligence počítačem řízených postav a místy přílišná obtížnost, daná především systémem ukládacích bodů. Hráči si stěžovali také na extrémně náročné závody (mise \"Fairplay\") v původní verzi hry; později byla vydána oficiální záplata, která umožnila volbu obtížnosti před zahájením závodu (a současně odstranila chybu, díky které bylo možné zkrátit si cestu napříč závodním okruhem).\n\nHra obsahuje také režim volné jízdy s možností volby scenérie (jízda městem či krajinou ve dne nebo v noci). Po dohrání všech příběhových misí se dále zpřístupní tzv. extrémní jízda, kde hráč může plnit řadu bláznivých (a někdy dost obtížných) úkolů, nesouvisejících s realisticky pojatým hlavním příběhem. Místo extrémní jízdy se ve hře původně měl nacházet závodní režim (pro jednoho i více hráčů) na různých tratích přímo v ulicích Lost Heaven. Závodní režim však nebyl včas dokončen(dnes se dá tento mód stáhnout) v požadované kvalitě a nakonec se na PC neobjevil ani v podobě slibovaného patche; byl však obsažen v konzolové verzi.\n\nI přes skutečnost, že ke hře nebyl dodán žádný software pro její úpravy nebo technická dokumentace, se herní komunitě podařilo strukturu herních souborů (balíčků s vlastními soubory a následně i modelů, skriptů apod.) reverzním inženýrstvím rozluštit. V průběhu let byla vytvořena sada programů usnadňující editaci herních souborů a tvorbu modifikací, kterých vzniklo velké množství (některé z nich například zpestřují volnou jízdu, přidávají nové příběhové mise nebo zahalí celé Lost Heaven do sněhové pokrývky).\n\nV srpnu 2010 bylo vydáno volné pokračování hry pod názvem Mafia II.\n\nHra se odehrává ve fiktivním městě Lost Heaven, jehož volnou předlohou jsou New York a Chicago 30. let 20. století. Rozloha města (bez „venkova“) je zhruba 3,19 km². Město leží na pevnině a jednom ostrově při ústí řeky. Můžeme ho rozdělit na tři části: západní, střední a východní. V západní části jsou tři čtvrti: Chinatown (čtvrť čínských přistěhovalců), Little Italy (čtvrť přistěhovalců z Itálie a sídlo rodiny Salieri) a Works Quarter (průmyslová čtvrť s přístavem, ve které žijí především dělníci z Irska). Střední část města leží na ostrově a celé se jí říká Central Island (jedná se o hlavní a nejbohatší část celého města, kterou tvoří finanční a obchodní sektor, většinu staveb tvoří mrakodrapy). Ve východní části jsou čtyři čtvrtě: New Ark (sídlo rodiny Morella, čtvrť plná hazardů a nevěstinců), Hoboken (chudinská čtvrť města), Downtown (čtvrť mrakodrapů, hotelů a barů), Oakwood (čtvrť převážně rodinných domků střední vrstvy) a Oak Hill (vilová čtvrť městské smetánky). Kromě rozsáhlé silniční sítě lze v Lost Heaven využívat nadzemní dráhu a tramvaj.\n\nNáplní hry je řízení aut (přeprava mezi lokacemi, honičky a závody) a pěší část, typická pro střílečku z pohledu třetí osoby, která obsahuje běhání a střílení, vyskytují se i stealth a adventurní prvky. Hráč může navštívit množství detailně vymodelovaných interiérů, jako je například letiště, muzeum, kostel, restaurace a opuštěná věznice. Mise se odehrávají za různého počasí a v různých denních dobách. Na naprostou většinu misí dostane hráč přidělené zbraně, další lze nalézt na místě nebo u padlých nepřátel.\n\nPolicie je důležitou součástí herního světa. Policisté se o přestupcích hráče navzájem informují telefonem a vysílačkou (umístěnou v červených „sloupech“). Po spáchání přestupku o tom ví pouze policista, jenž hráče viděl; po zavolání z „červeného sloupu“ jsou alarmováni všichni policisté. Pokud ale spáchá přestupek někdo jiný, není nijak postižen.\n\nZa menší přestupky (jako jsou nepřiměřená rychlost, projetí křižovatky na červenou a dopravní nehody) je hráči uložena pokuta (1000 $ ve volné jízdě, v příběhové kampani pouze proběhne animace). Vážnější zločiny mohou vést k zatčení nebo až k přestřelce. Počet nasazených policistů se zvětšuje úměrně se závažností zločinu a pokud se bude hráč snažit utéct, může to skončit policejními zátarasy, ostnatými pásy položenými na silnici a policisty číhající na hráče za svými obrněnými vozy (s brokovnicemi a samopaly).\n\nNěkteré přestupky nejsou nijak stíhány, například jízda na nesprávné straně silnice nebo jízda po chodníku.\n\nGangsteři se objevují jen v jízdě. Mají na sobě vždy černý kabát a klobouk. Za zabití gangstera je odměna 500 $. Pěší gangsteři mají u sebe vždy Thompson 1927. Gangsteři v autech jezdí ve dvou druzích aut a mohou mít upilovanou brokovnici, Thompson 1927 nebo Smith and Wessony model Magnum. Pěší gangster se hráče pokouší zabít když je napaden, nebo málem přejet autem. Gangsteři v autech se snaží hráče zabít, i když do nich nabourá. Pěší gangster, který se snaží hráče zabít, když po hráčovi jde policie začne střílet i do policie nebo policii ukradne auto.\n\nBar Black Cat - Jedná se o menší bar v Little Italy. V příběhu máte šanci na něj narazil v misi 10. Omerta kdy Vám dá Lucas Bertone za úkol, zmlátit Velkýho Stane, který u baru postává.\n\nPompeii Bar - Jeden z barů v Hobokenu. Je pod ochranou rodiny Salieri. Poprvé k tomuto baru zavítáte v misi 2. Uprchlík, kdy k němu ve svém taxi odvezete zákazníka. V misi 4. Běžná rutina k baru odvezete Sama s Pauliem, aby vybrali výpalné.\n\nClarkův Motel - Jedná se o malý motel na kraji venkova u Lost Heaven. O Motelu není moc známo. Je jasné, že v horním patře obsahoval tři pokoje, dole kulečník a malý bar. Motel byl pod ochranou rodiny Dona Salieriho, ale majitel motelu Bill Clark, často zaostával ve svých platbách. V misi 4. Běžná rutina kdy jsou Sam, Paulie a Tom posláni do Motelu vybrat peníze. To se ale promění v přestřelku poté, co zjistí že Motel si převzal Morello, Paulie byl postřelen do břicha a Sam byl zmlácen. Oba, včetně peněz, zachránil Tom.\n\nHotel Corleone - Nachází se v Dowtownu poblíž místního kostela. Název Hotelu byl odvozen z vesničky v mafiánském filmu Kmotr. Jedná se bezkonkurenčně nejluxusnějším bordelem Lost Heaven. Původně patřil pod ruku rodiny Saliery, majitel Hotelu se ale časem přidal na stranu Morella. V misi Coura/Kněz je tak Thomas Angelo zaúkolován, aby v Hotelu zabil majitele podniku jako výstrahu všem, kteří by chtěli rodinu Saliery zradit a ukradnout jeho účetní knihy. Navíc musí do vzduchu vyhodit i jeho kancelář a zavraždit prostitutku Michelle, která udávala členy Salieriho rodiny policii.\n\nKostely - V Lost Heaven se nachází celkem dva kostely. První je v Down Townu. Řeč je o malém kostelu který nechal opravit radní Lost Heaven. Poprvé na tento kostel můžete narazit v misi 2. Uprchlík, kdy k němu zavezete svého zákazníka. Do kostelu se poté podíváte v misi Kněz, kdy se do něj nedopatřením dostal Tommy během úniku před policií. Byl tak svědkem pohřbu Billyho, syna radního města Lost Heaven, kterého v předešlé misi zabil on a Paulie. Johny, kamarád zesnulého, si ale Toma všimne a nařídí ozbrojeným mužům, aby ho zabili. Tom ale vyhraje, knězi dá peníze na úhradu škod a odchází.\n\nDalší kostel je v Oakwoodu. V příběhu o něm sice žádná zmínka nepadla, často kolem něj ale projedete. Vidět ho rovněž můžete na úvodní scéně před samotným začátkem příběhu. Do tohoto malého kostelu se nedostanete.\n\nFirst National Bank - Malá banka sídlící v Down Townu. Poprvé se s ní můžeme setkat v misi 10. Omerta, kdy si do ní jel Tommy vyzvednout účetní knihy. Podruhé se s ní shledáme v misi 19. Melouch kdy jí vykradl Tommy s Paulem.\n\nRestaurace Italian Garden - Jedná se o restauraci na Central Islandu specializující se na italskou kuchyni. Založena byla kolem roku 1919 a rád ji navštěvoval Sergio Morello. S restaurací se setkáváme v misi 15. Bastard se štěstím, kdy Salieri nařídí Tommymu a Pauliemu, aby Sergia Morella v restauraci zabili. Sergio ale ten den v restauraci nebyl a Paulie tak nedopatřením zabil špatného mafiána z rodiny Morello.\n\nGalerie - Galerie umění v Lost Heaven, ve které jsou obrazy a sochy za několik desítek miliónů dolarů. U galerie často postával informátor Salieriho Malej Tonny se svým psem. Při vytváření galerie se autoři hry inspirovali galerií Uměleckohistorické muzeum v rakouské Vídni. Do galerie se podíváme v misi 20. Smrt umění.\n\nHasičská stanice - Nachází se v Little Italy, západně od mostu West Marshall. V příběhu se s hasičskou stanicí nijak výrazně nesetkáme, po městě ale jezdí jejich vozy Bolt Firetruck které si můžete ukrást.\n\nNemocnice - S nemocnicí se poprvé a naposledy v příběhu setkáváme v misi 2. Uprchlík, kdy k ní dovezeme zákazníka. Nachází se v New Arku vedle Terranova Bridge, který spojuje New Ark a China Town. Je to jedna z největších budov ve městě Lost Heaven. Je bílá s modrými okny a hnědými dveřmi.\n\nVyužít ji můžete i ve volné jízdě, kdy Vám za 1000 dolarů doplní životy na plný počet.\n\nLetiště - Nachází se na venkově, cca kilometr od New Arku. Letiště je jeden z důležitých ekonomických orgánů Lost Heaven, protože do města přivádí např. obchodníky. Na letišti jsou dvě přistávací dráhy jenž se navzájem kříží. Na letišti je též letecká škola pro výcvik pilotů.\n\nNa letiště se poprvé podíváte v misi 10. Omerta, kdy dostal Tom za úkol převzít od zrádce Franka účetní knihy a následně ho i zabít.\n\nŠanci podívat se na letiště máte ještě v misi 16. Smetánka. Pokud Vám Morello při pronásledování zabočí na letiště, sestřelíte jeho letadlo a tím ho zabijete.\n\nPolicejní stanice - Sídlo policie Lost Heaven se nachází na jihu Central Islandu. Policie byla původně na výplatní páce Salieriho rodiny. V misi 9. Výlet do přírody, se ale policie přidala k mužům Morella. Tato spolupráce končí dějově někdy po misi 10. Omerta.\n\nStaré vězení - Jde o bývalé vězení Lost Heaven. Není jasno, kdy přesně bylo uzavřeno. Zajímavostí je, že cely tohoto vězení neměly záchody ale pouze díry dlouhé jen pár centimetrů. Ta samá díra byla též pro sprchování vězňů a vyklízení výkalů. Po uzavření sloužilo vězení pouze jako tajná klubovna pro pár gangů Při tvorbě vězení se tvůrci inspirovali nepoužívaným vězením v Uherském Hradišti.\n\nDo tohoto vězení se podíváme v misi 17. Volební kampaň, kdy se Tom musí dostat na věž vězení a ostřelit odtamtud politika.\n\nVězení - Jediné funkční vězení Lost Heaven se nachází uprostřed Central Islandu. V příběhu o žádném z vězni z tohoto vězení nepadla zmínka.Je však možné, že zde nějaký čas seděl Tommy Angelo nebo minimálně někdo z rodiny Salieri.\n\nFotbalový stadion - Jedná se o fotbalový stadion v Hobokenu kde své domácí zápasy hraje tamní mužstvo Lost Heaven, Vzhledem k velikosti hřiště i tribun je onen tým zřejmě na profesionální úrovni. I když má hlavní vchod uzavřen, na hřiště se můžete dostat tak, že budovu z pravé strany obejdete. Na stadion v příběhu narazíme v misi 11. Návštěva lepší společnosti, kdy k němu jedeme vyzvednou Salvatora, který bydlí poblíž.\n\nNádraží - Hlavní vlakové nádraží v Lost Heaven sídlí konkrétně ve Works Quarter. Nelze vstoupit na stanici ani do jejího depa. V příběhu o něm rovněž není žádní zmínka.\n\nOakwood Junior High School - Jedná se o velkou třední školu ve městě. Narazíte na ní v misi 19. Melouch, kdy Vám Lucas zadá, abyste ukradli auto jednomu z učitelů této školy.\n\nPalermo Club - Místní tělocvična a boxerský klub na Market Ave v Hobokenu. Přístupná je pouze v misi 19. Melouch, kdy se do ní po loupeži ukryje Tom a Paulie před policií.\n\nPepe's Restaurant - Jde o vyhlášenou restauraci kuchaře Pepého, přistěhovalce ze Sicílie. Jeho malá ale vyhlášená restaurace se nachází v zapadlé uličce New Arku. Tuto restauraci miloval Ennio Salieri. V misi 13. Dobrou chuť se Salieri rozhodl, že si do této restaurace vyrazí na oběd. Jeho osobní strážce Carlo se ale omluvil, že je nemocný. Do restaurace se tak s ním vydal Tommy. V té ale došlo k atentátu na Salieriho který ale on, Tom a Pepe přežili. Po útoku poslal Pepemu pení ze na opravu rozstřílené restaurace. Špatnému osudu ale Pepe neunikl, o několik let později došlo v jeho restauraci k loupeži, při které byl zabit.\n\nRainbow Garden - Řeč je o ne moc úspěšné restauraci v Down Townu u moře před kterou je velké parkoviště. Má modrou barvu se špinavými okny a dveřmi. Uvnitř má lesklou černou podlahu a kachličkové zdi. V misi 15. Bastard se štěstím k této restauraci přijeli Tommy a Paulie zabít Sergia Morella jr. Pauliemu se ale zasekla zbraň a oba atentátníci byli nuceni uprchnout.\n\nStage Bottle Bar - Luxusní bar na Central Islandu. Bar se nachází naproti zastávce Guliano Street. V Tomto baru Tomhas Angelo vypráví svůj mafiánský život detektivu Normanovi. V běžné hře se bar vzhledově dosti liší, nemůžete do něj vstoupit či se podívat dovnitř.\n\nVe hře je 51 klasických amerických aut a devatenáct bonusových (odemčených po splnění příběhových misí). Automobily jsou do hry přidávány v souladu s příběhem (na začátku jsou ve hře automobily z 20. let a na konci z 30. let). Hra podporuje model poškození téměř u všech vozidel. Důraz je kladen i na detaily, jako je prostřelení nádrže a rozbití motoru. Většinu součástí vozidel (např. okna, pneumatiky, světla a nárazníky) lze rozbít nebo ulomit. K dopravě také slouží tramvaj a nadzemní dráha, žádný z těchto dvou prostředků však hráč nemůže ovládat.\nVe hře se vyskytuje přes sedmdesát vozů. Jednotlivé automobily jsou vytvořeny podle skutečných předloh, ale původní značky byly změněny na fiktivní (z licenčních důvodů). Tabulka zobrazuje seznam automobilových značek a jejich „zástupců“.\n\nVe hře je velké množství zbraní, mimo jiné baseballová pálka, boxer, nůž, prkno, páčidlo, Colt 1911, Colt Detective Special, Smith & Wesson Model 27 Magnum, Smith & Wesson Model 10 M&P, Thompson 1928, pumpovací a upilovaná brokovnice, odstřelovací puška Mosin-Nagant, puška Springfield 1903 (US Rifle), granát a Molotovův koktejl.\n\nV režimu volné jízdy se hráč může pohybovat po celé mapě bez omezení. Na začátku má možnost výběru auta a umístění na mapě (neplatí pro \"Malé město\"). Volná jízda umožňuje hráči mimo jiné taxikařit, kochat se krajinou, vydělávat rychlou jízdou (celkově ale hra nenabízí tak rozsáhlé možnosti, jako např. konkurenční GTA). Rozehranou hru lze uložit v Salieriho baru. Když si hráč rozbije auto, může zajet k Lucasovi do servisu. Pokud se zraní, vyléčí se v nemocnici.\n\nRežim extrémní jízdy se odemkne po dokončení příběhu. Tom má svůj domek ve čtvrti Oakwood, kde lze hru uložit nebo se vyléčit. Ve městě se objeví pár skokanských můstků a dvacet postav, kteří zadávají Tomovi úkoly. Po splnění úkolu dostane hráč odměnu v podobě nového auta. Pokud si ale auto rozbije, nemá možnost jej opravit. Nápovědu pro nalezení dalších úkolů hráč dostane u majáku. Ve městě nejsou žádní policisté ani mafiáni, hráč má město jen pro sebe.\n\nDěj hry je vsazen do neklidných 30. let 20. století, kdy Spojenými státy zmítá Velká hospodářská krize, miliony lidí jsou bez práce. Prohibice je na vrcholu a s ní i organizovaný zločin, který na ní vydělal astronomické částky. Města ovládají mocné mafiánské rodiny, které nezřídka soupeří o nadvládu.\n\nJedním takovým městem je i Lost Heaven, fiktivní město podobné tehdejšímu New Yorku a Chicagu. Honosné centrum, plné mrakodrapů, střídají chudinské čtvrti. Jelikož se jedná o přístavní město se strategickou polohou, je zde soustředěn průmysl, který přináší davy dělníků, většinou přistěhovalců z Irska a z Itálie.Italů žije v Lost Heaven tolik, že zde vznikla celá čtvrť nesoucí název Little Italy („Malá Itálie“). Tato čtvrť je ovládána mocnou mafiánskou rodinou Salieri. Vše je zde podřízeno nepsaným zákonům tohoto gangu včetně policie a úřadů. Mafiánskou rodinu ovládá mocný Don Salieri. Salieri je především obchodník a to, co má, získal především svojí obratností, taktikou a intuicí.\n\nDon Salieri není zatím tak silný, aby ovládal celé Lost Heaven. Na druhé straně města, ve čtvrti New Ark působí konkurenční rodina Dona Morella. Morello je velice obávaná postava celého města, prahnoucí po nadvládě. Díky svým brutálním metodám získal značnou moc. Ovládá odbory a jeho bratr Sergio vlastní přístav ve čtvrti Works Quarter („Dělnická čtvrť\"). Z toho mu plynou značné peníze. Navíc je napojen na některé politiky města, zejména pana radního, jemuž dohazuje voličské hlasy zastrašováním dělníků. Je zde pouze jedna překážka, gang Salieriho v Little Italy. Jeho síla je značná a stále roste, což Morella značně znepokojuje. Dona Salieriho zná velmi dobře, protože dříve spolu působili v jednom gangu Dona Peponneho. Po jeho smrti se ale jejich cesty rozešly a každý si založil vlastní rodinu. Morello se v průběhu příběhu rozhodne Salieriho gangu vyhlásit válku. Začne systematicky jít po jeho lidech a narušovat jeho obchody.\n\n\nVyprávění začíná konspirativním setkáním protagonisty Thomase Angela s detektivem Normanem. Tom se rozhodl změnit svůj život, svěřit se pod ochranu policie a svědčit proti zločinecké organizaci, pro kterou pracoval několik let. V retrospektivě pak odkrývá celý svůj příběh.\n\nK mafii se Tom dostal náhodou a z nouze. Jednoho dne blízko něj havaroval vůz, ve kterém seděli dva Salieriho mafiáni, Paulie a Sam, které pronásledují Morellovi lidé. Zranění gangsteři vylezli z rozbitého auta a zamířili k Tomovu taxíku. S pistolí v ruce ho donutili ujet a setřást pronásledovatele.\n\nNásleduje honička městem, z níž vyjde vítězně Tom. Poté oba gangstery odveze do obávané čtvrti Little Italy k Salieriho baru. Když dorazí na místo, oba muži zmizí v baru. Zanedlouho se otevřou dveře, z nichž vyjde mohutnější ze dvojice gangsterů, Sam. Jak jde k Tomovu taxíku, sahá do vnitřní kapsy. Tom si myslí, že je zle, ale než stačí nastartovat, je Sam u něj a z kapsy tahá obálku s penězi a dává mu ji společně s návrhem, aby se přidal k jejich gangu. Tom jen poděkuje s tím, že si to rozmyslí.\n\nThomas Angelo tak pokračuje v práci obyčejného taxikáře a rozváží lidi po celém městě Lost Heaven. Názor ale změní a návrh přijme; když pak jednoho dne odpočívá na parkovišti, najdou si ho lidi od Morella a pokusí se mu zničit auto a zmlátit ho. Tom po pronásledování a honičce v uličkách Little Italy uteče do Salieriho baru, kde může najít potřebnou ochranu. Obrátit se na policii by nemělo smysl, protože i tam má Morello své lidi. Navíc vidina velkých výdělků je lákavá. A tak se Tom Angelo stává členem Salieriho mafie, zpočátku zastává funkci řidiče. Válka gangů začíná.\n\n(Tady je historická nepřesnost, protože označení Molotovův koktejl pochází až z roku 1939). Jako první úkol musí Tom zničit zápalnými láhvemi a baseballovou pálkou jako odplatu tři automobily protivníka a případně poškodit nebo ukrást auto samotnému Morellovi.\n\nV kapitole \"Běžná rutina\" se původní plán pouze omezoval na vybírání výpalného. Po té co Morellovi podřízení v Clarkově Motelu za městem zajmou Sama, Tomova nadřízeného v hierarchii Mafie a seberou mu peníze, zvrhne se tam situace v přestřelku a Tom situaci řeší.\n\nV intermezzu sedí Thomas s detektivem Normanem v kavárně a diskutují nad událostmi, které se zatím v příběhu staly. Detektiv se ptá Thomase na jeho názor na vraždění lidí a on odpovídá, že je to situace ve které byl a po té povídá o vlivu, který měl na další lidi. Po té se Norman ptá na Policii a Thomas odpovídá, že je velká korupce. Po té připojuje mezi dalšími i jednu historku o Morellovi…\n\nKapitola \"Fairplay\" se točí kolem automobilových závodů, v nichž je Tom instruován, aby sabotoval auto jednoho ze závodníků, aby Salieri nepřišel o pověst, když celou čtvrť instruoval o vsázení si na jejich jezdce. Po úspěšně sabotáži závodního auta, při které se Tomas seznámí s Lucasem Bertonem, je favorit Salieriho napaden a Tom se nakonec musí sám zúčastnit závodu.\n\nNa začátku kapitoly je Thomas požádán barmanem Luigim, aby doprovodil jeho dceru Sáru domů, protože ji den předtím obtěžovali nějací výtržníci. Po té, co ji ochrání, se s ní dokonce intimně sblíží.\n\nPo té co Salieri obdrží informace o útoku na dceru Sáru jeho kuchaře a barmana Luigiho se rozhodne tomu udělat přítrž, Vyšle proto Toma a Paulieho aby se vypořádali s partou výtržníků. Informace od tlustého Biffa je spolehlivě zavede do Čínské čtvrti, kde se strhne bitka a po té i přestřelka a honička. Tato akce ale později způsobí Salieriho organizaci značné problémy.\n\nThomas je v autě instruován Frankem, že jeden šéf nevěstince se přidal k Morellovi, a proto musí zemřít. Také že mezi výtržníky, které předtím zabili, byl i syn radního, který má ten den pohřeb. K tomu musí do vzduchu vyhodit i jeho kancelář a zavraždit prostitutku Michelle, která udává členy Salieriho rodiny policii. Nakonec však projeví Tom soucit a spokojí se s jejím slibem, že okamžitě opustí město.\n\nPo explozi kanceláře Thomas prchá přes střechy domů za pronásledování policie až do kostela, kde právě probíhá pohřeb. Jeden z pozůstalých však poznává Tommyho, který se ukrývá u oltáře v zakristii a dochází k přestřelce, během které vyjde najevo, že smrt nebožtíka byla způsobena o pár dnů dříve právě během honičky v Čínské čtvrti.\n\nTom a Norman opět řeší události, o kterých Thomas povídal. Údajně došlo i na spojení Morella a policie. Tom začal vést ještě divočejší život než žil doposud. kvůli tomu mu však do duše promlouvá Frank.\n\nGangsterská trojice je instruována, že má převzít zásilku alkoholu na odlehlé farmě. Vše se ale zvrtne a Sam je málem zabit.\n\nTentýž den consigliere Frank pod nátlakem předává policii důležité účetní knihy. Na Salieriho příkaz se Tom vydává vystopovat Franka, získat knihy a nakonec ho zlikvidovat. To ho zavede až na lostheavenské letiště. Nakonec ale Franka nezabije, pouze jej donutí vrátit dokumenty a nechává jej odletět do Evropy.\n\nSalieriho organizaci je třeba definitivně zabezpečit proti trestnímu stíhání, protože prokurátor na ni vyvíjí velký tlak. Proto je Tom vyslán ukrást prokurátorovi vyšetřovací spis.\n\nPauli získal kontakt na skvělý obchod s nelegálním alkoholem, ke kterému by mělo dojít v nadzemním parkovišti. Na místě se však vyskytnou Morellovi zabijáci, kteří vyvolají přestřelku.\n\nV třetím intermezzu se baví Norman s Angelem o konci prohibice, svatbě se Sárou, popisu aktivit mafie, odporu mafie ke drogám, pravidlech mafie a morálce na obou stranách.\n\nTom je požádán aby Salieriho doprovodil na oběd do restaurace k Pepému, kde je na něho spáchán atentát. Po úspěšném odražení útoku dochází Salieri ke zjištění, že jeho bodyguard Carlo ho zradil. Proto je nutné se pomstít i jemu.\n\nSalieri dochází ke zjištění, že je potřeba odstranit radního, který je významný Morellův spojenec. Atentát proběhne na jeho oslavě narozenin, která se odehrává na palubě parníku.\n\nVálka gangů se přiostřuje. Po několika neúspěšných pokusech je zabit Sergio Morello, jenž je bratr Dona Morella, v přístavu.\n\nNakonec Tom zabije i jeho bratra „Dona“ Morella (tato kapitola má dva alternativní konce, jeden na letištní runway a druhý na nedostavěném mostě za městem).\n\nThomas vysvětluje svoje vidění světa a konfrontuje ho s detektivem Normanem. Vysvětluje taky systém hierarchie a jak to vidí on.\n\nThomas zastřelí ze starého vězení odstřelovací puškou potenciálně nebezpečného politika a Salieriho vítězství se zdá být úplné.\n\nSalieri vysílá Toma, Paulieho a Sama, aby získali zásilku kubánských doutníků. Před splněním úkolu Paulie navrhuje mimo doslech Salieriho přepadení banky, to však Sam označuje jako zradu a proto z toho návrhu schází. Při plnění úkolu Tom zjistí, že v krabičce s doutníky byly ukryty diamanty. Utvrdí jej to v přesvědčení, že Salieri před nimi zatajuje část výnosů; proto přijme od Paulieho nabídku trochu si finančně pomoci společným přepadením banky.\n\nPo návštěvě Paulieho bytu, jízdou nadzemkou, průzkumu banky a nakoupení zbraní a získání auta dochází k přepadení. Přepadení končí úspěšně.\n\nSamotné přepadení sice proběhlo úspěšně, ale druhý den nalezne Tom Paulieho v jeho bytě mrtvého; peníze z lupu jsou také ztraceny. Do bytu zavolá Sam a varuje Toma, že Salieri se dověděl o jejich akci a chce zabít i jej. Nabídne schůzku v městské galerii. Ukáže se, že Sam nemá v úmyslu Toma chránit a místo toho jej nalákal do pasti. V boji proti přesile mafiánů Tom zabije všechny protivníky a nakonec i Sama. Ten mu před smrtí sdělí některá fakta, zejména to, že Salieri věděl o Tomově nespolehlivosti, a že nechal nakonec najít a zastřelit prostitutku Michelle (která se přes svůj slib vrátila do Lost Heaven) i účetního Franka; nakonec varuje Toma, že si ho mafie stejně najde.\n\nTom se stane korunním svědkem a svědčí proti mafii. Po procesu, v němž jsou vyneseny vysoké tresty včetně několika rozsudků smrti, dostane novou identitu a s rodinou se odstěhuje na druhý konec země, kde pracuje jako řidič u malé firmy.\n\nEpilog se odehrává 25. září 1951. K Tommyho domku přijíždějí v červeném sportovním autě dva muži. Poté, co hlavního hrdinu osloví jeho původním jménem (Tommy Angelo), Joe vytáhne zpod saka luparu a se slovy „Pozdravuje vás pan Salieri“ jej z bezprostřední blízkosti zastřelí. Příběh se uzavírá vnitřním monologem Toma, který umírá na zkrvaveném trávníku. (Na tuto scénu odkazuje také volné pokračování \"Mafia II\".)\nAtmosféru hry doplňuje dobová hudba známých jazzových muzikantů (Django Reinhardt and the Hot Club de France, The Mills Brothers, Louis Armstrong, Louis Prima, Lonnie Johnson, Latcho Drom a jedna skladba od Louise Jordana and his Tympany Five) a původní hudba, kterou složil Vladimír Šimůnek a nahrál Český symfonický orchestr pod taktovkou Adama Klemense. Pasáž na konci obsahuje skladbu Lake of Fire, hranou Lordz of Brooklyn. Poslední verš písně si půjčuje hudební uspořádání od ústřední melodie k filmu Kmotr. Každá část města má svoji skladbu a v akčních pasážích scénu podbarvuje určitý hudební motiv.\n\nPC verze je nejstarší a nejobsáhlejší verze. I když se v USA skoro neprodávala, vynahradila si to v Evropě, hlavně v Německu (celkem asi jeden milion kusů). Avšak konzolová verze byla nejvíce prodávána právě v USA a v Evropě skoro vůbec. Tato situace nastala díky marketingu a masivní reklamní podpoře konzolové verze (celkem asi dva miliony kusů).\n\nV roce 2014 byla serverem Bonusweb vyhlášena anketa o nejlepší česko-slovenskou videohru. Z celkem 13 143 hlasů Mafia získala 3866 a skončila na prvním místě, daleko před druhou Operací Flashpoint.\n\nMafia byla portována v roce 2004 na Playstation 2 a Xbox. Původní verze byla vyvíjena a optimalizována výhradně pro provoz na PC. Jednorázový způsob nahrávání herního prostředí do paměti a jeho velký rozsah způsobily, že při portování hry pro konzole bylo nutné provést řadu radikálních řezů aby se dosáhlo plynulého chodu na konzolích s nižším výpočetním výkonem. Illusion Softworks nebyl do portování hry zapojen. Mnoho funkcí PC verze je v konzolové verzi odstraněno nebo redukováno (zalidnění města, policejní hlídky v okolí města, jízdní model, dohlednost, kvalita textur a modelů atd.).\n\nPár let zpět začala být hra oblíbená mezi \"speedrunnery\", neboli hráči kteří se snaží dohrát hru za co nejkratší dobu za pomocí dostupných \"glitchů\" nebo chyb hry (ne však cheatů, ty jsou zakázány). Začátek speedrunů se datuje k roku 2014 a dnes se stávají čím dál tím více oblíbenými mezi českými i zahraničními hráči této hry. Přestože je průměrná herní doba kolem 16 hodin , tak průměrná herní doba u \"speedrunu\" je okolo 3 hodin. Prvním kdo pokořil magickou hranici 3 hodin byl nizozemský speedrunner \"kdstz\" s herním časem 2:58:07 a to v listopadu 2017. Současným světovým rekordmanem je český speedrunner \"Jazz\" s herním časem 2:45:37 (listopad 2019). \n\n\n"}
{"id": "78648", "url": "https://cs.wikipedia.org/wiki?curid=78648", "title": "Iris", "text": "Iris\n\nIris , iris či IRIS může znamenat:\n\n\n\n\n\n\n\n\n"}
{"id": "78650", "url": "https://cs.wikipedia.org/wiki?curid=78650", "title": "Régie autonome des transports parisiens", "text": "Régie autonome des transports parisiens\n\nRégie autonome des transports parisiens (většinou se zkracuje jen jako RATP) je dopravní podnik, provozující síť metra, tramvají, autobusů a částečně RER (od roku 1969) v hlavním městě Francie Paříži. Spravuje též několik zvláštních linek, např lanovku na Montmartre nebo linku Orlyval. Ročně přepraví stamilióny cestujících. Nadřazenou organizací je mu STIF (Syndicat des transports d'Île-de-France), který je koordinátorem veřejné dopravy pro celý region Île-de-France.\n\nV roce 1899 byla založena společnost \"Compagnie du chemin de fer métropolitain de Paris\" (CMP), která o rok později začala provozovat první linku metra. V roce 1901 vznikla společnost \"Compagnie Nord-Sud\" (CNS), která postupně zprovoznila dvě linky metra – A a B (dnešní linky 12 a 13). V roce 1921 se ustanovila společnost \"Société des transports en commun de la Région parisienne\" (STCRP), která nahradila šest dosavadních provozovatelů autobusových a tramvajových linek.\n\nV roce 1930 se CMP rozrostla tím, že převzala konkurenční společnost CNS a její dvě linky, čímž se stala jediným provozovatelem metra. V roce 1942 se s ní navíc sloučila STCRP, takže obstarávala všechny druhy městské dopravy. V roce 1945 byla dočasně nahrazena podnikem \"Administration provisoire des transports parisiens\" (APTP).\n\nTakže současná společnost RATP byla vytvořena 21. března 1948.\n\nV roce 2008 podnik čítal 43.435 zaměstnanců rozdělených do těchto skupin:\n\n"}
{"id": "78654", "url": "https://cs.wikipedia.org/wiki?curid=78654", "title": "Suchdol (Praha)", "text": "Suchdol (Praha)\n\nSuchdol () je městská čtvrť a katastrální území o rozloze 431,21 ha, rozkládající se na severu Prahy na levém břehu Vltavy a náležející od roku 1990 k městské části Praha-Suchdol. K Praze byla původní obec přičleněna 1. ledna 1968 jako součást obvodu Prahy 6. Suchdol měl svůj Národní výbor.\n\nPraha-Suchdol je od roku 1990 městská část na severu Prahy na levém břehu Vltavy. Původně bylo její území tvořeno katastrálními územími Suchdol a Sedlec. Od 1. ledna 2005 však byla dolní část Sedlce (tzv. \"Dolní Sedlec\") připojena k městské části Praha 6, takže v městské části Praha-Suchdol zůstaly pouze dvě základní sídelní jednotky Sedlce: Horní Sedlec (přilehlý k zástavbě Suchdola) a Sedlec-průmyslový obvod B (rozsáhlé území západně od železniční trati). Sedlec se stal součástí Velké Prahy již v roce 1922.\n\nPůvod názvu lze hledat v dolní části Suchdola - ves vznikla v údolí (dólu), jímž protékal potok, který v létě vysychal.\nK významnějším objektům patří rozsáhlý areál České zemědělské univerzity, Základní škola Mikoláše Alše, Brandejsův statek jinak zvaný \"Suchdolský zámeček\" a kaple sv. Václava.\n\nV těsné blízkosti Suchdola se rozkládá skalní útvar Kozí hřbety. Za ním je romantické Tiché údolí, spojující Únětice a Roztoky u Prahy. V Tichém údolí se nachází Alšova vyhlídka, z níž lze vidět Kozí hřbety, únětické rybníky a část Tichého údolí.\n\nV Suchdole probíhá od počátku 21. století intenzivní bytová výstavba, provázená zvyšováním kapacity suchdolských mateřských škol.\n\nHranu levého břehu řeky Vltavy tvoří Sedlecké skály, které jsou součástí Evropsky významné lakolity systému Natura 2000 \"Kaňon Vltavy u Sedlce\".\n\nNejnižším místem je břeh Vltavy s výškou 177 m, kde Vltava opouští území hlavního města Prahy, je to tedy i nejnižší místo v Praze.\n\nNejvyšším místem v Suchdole je vrchol Kozích hřbetů s nadmořskou výškou 301 m.\n\nMěstská část Praha-Suchdol se skládá z 5 částí: Starý Suchdol, Nový Suchdol, Budovec, Výhledy a Horní Sedlec.\n\n30. října 1975 kolem 9.20 h dopoledne havarovalo za mlhy v zahrádkářské kolonii u Suchdola v katastrálním území Sedlec letadlo DC-9 jugoslávských aerolinií na lince Tivat–Praha po nárazu do pahorku. Zemřelo 71 cestujících a 4 členové posádky, 45 jich přežilo. Letadlem cestovali převážně čeští turisté vracející se z dovolené na Jadranu. Zničeno bylo kolem 15 chatek, z toho 5 shořelo. Událost je umělecky ztvárněna v posledním dílu televizního seriálu \"Sanitka\".\n\nPůsobí zde spolky Suchdol Sobě, Žijeme tady, Betlém, TJ Slavoj Suchdol, TJ Sokol Suchdol-Sedlec a Sbor dobrovolných hasičů.\n\n\nPřes území Suchdola má vést pražský vnější dopravní okruh. Pražský okruh je součástí transevropské dálniční sítě TEN-T. Okruh kolem Prahy byl plánován už od 30. let 20. století, přes území městské části je v pražském územní plánu vymezen od roku 1999.\n\n\n"}
{"id": "78662", "url": "https://cs.wikipedia.org/wiki?curid=78662", "title": "Kimón", "text": "Kimón\n\nKimón (řecky Κίμων; kolem 510 př. n. l. v Athénách – 449 př. n. l. u Kitionu na Kypru) byl athénský politik a vojevůdce, syn Miltiada, vítěze od Marathonu, a Hegesipylé, dcery thráckého knížete Olora.\n\nDo athénského politického života vstoupil, když zaplatil pokutu uloženou jeho otci Miltiadovi za nezdařenou výpravu proti Paru. Zpočátku však nebyl mnoho oblíben pro své aristokratické chování a povahu podobnou Sparťanům. Posléze se vyznamenal v druhé fázi řecko-perských válek jako podřízený velitel Aristeida, který v něm upevnil aristokratické smýšlení. Po založení délského spolku přivezl do Athén z námořní výpravy proti Thrákii a Skyru, jíž byl velitelem, domnělé Théseovy kosti, čímž si získal přízeň lidu.\n\nKdyž byl podruhé zvolen velitelem loďstva, vypravil se roku 467 př. n. l. s dvěma sty loděmi ke karsko-lykijskému pobřeží, kde zřídil nový okres délského spolku („karský“) a v ústí řeky Eurymedont dosáhl rozhodného vítězství nad perským loďstvem, čímž bylo dokončeno osvobození maloasijských Řeků od perské nadvlády. Tímto byl vlastně završen cíl délského spolku, ale Kimón prosadil, aby byl nadále zachován. Navíc umožnil spojeneckým obcím vyplácet se ze své povinnosti dodávat lodě a vojsko, a stal se tak zakladatelem „athénské říše“.\n\nKdyž mezitím zemřel Aristeidés a i Themistoklés byl vyobcován, stal se Kimón nejpřednějším politikem v Athénách. Obrovské jmění, které nabyl na vojenských výpravách, využíval ke stavebnímu zvelebení obce, která byla po řecko-perských válkách poničena. Opravil hradby Akropole, zřídil zde nový vstup, vysazoval stromy a připravoval též stavbu nového chrámu. Také přestavěl agoru. V politice Athén prosazoval svůj kladný vztah ke Spartě a snažil se s ní zachovávat mír, neboť v tom spatřoval stabilitu Řecka a tím i prosperitu pro Athény. To však bylo v rozporu s míněním stoupenců demokracie, zejména Perikla, který již tehdy působil v politice.\n\nV čele athénského vojska potlačil vzpouru Thasu, který se chtěl od Athén odvrátit, a posléze roku 462 př. n. l. byl vyslán s intervenčním vojskem na pomoc Spartě, kde mezitím propukla vzpoura heilótů – třetí messenská válka. Demokratičtí vůdci se stavěli proti intervenci, ale Kimón ji svojí autoritou prosadil. Výprava však nedopadla dobře, neboť Sparťané ztratili důvěru v athénské vojsko a raději je poslali zpět. To způsobilo v Athénách, kde mezitím upevnili své pozice demokratičtí politici Periklés a Efialtés, značné rozhořčení a na jaře roku 461 př. n. l. byl Kimón ostrakizován.\n\nZa čtyři roky byl na návrh Periklův povolán zpět, ale svůj politický vliv již nezískal – přesto pomáhal v roce 450 př. n. l. sjednat čtyřletý mír se Spartou. Roku 449 př. n. l. mu bylo opět svěřeno velení loďstva při výpravě na Kypr, v průběhu vojenských operací však Kimón onemocněl a zemřel. Předtím nařídil s ohledem na morálku vojska, aby jeho smrt byla nějaký čas tajena. Pohřben byl v rodinné hrobce v Athénách.\n\nKimón nedosahoval Periklova politického rozhledu, ale převyšoval jej svým všeřeckým vlastenectvím, neboť zastával názor, že mocné a prosperující Řecko lze vytvořit jen spoluprací jeho předních států, totiž Sparty a Athén.\n\n\n\n"}
{"id": "78663", "url": "https://cs.wikipedia.org/wiki?curid=78663", "title": "Brno-střed", "text": "Brno-střed\n\nBrno-střed je městská část ve středu statutárního města Brna. Je tvořena několika čtvrtěmi a katastrálními územími, konkrétně historickým centrem města (čtvrť Brno-město a k. ú. Město Brno), Starým Brnem, Stránicemi, Štýřicemi a Veveřím a částmi Černých Polí, Pisárek, Trnité a Zábrdovic. Svým rozsahem se tak do určité míry kryje s územím města Brna v letech 1850–1919 (tzv. Vnitřní Brno). Celková katastrální výměra činí 15,03 km². Samosprávná městská část vznikla 24. listopadu 1990, její úřad sídlí ve středu města. Žije zde přes 64 000 obyvatel.\n\nVětšina území městské části se rozkládá mezi řekami Svratkou a Svitavou. Pro účely senátních voleb je území městské části Brno-střed zařazeno do volebního obvodu číslo 59.\n\nMěstská část Brno-střed je poměrně nesourodým celkem řady čtvrtí s hustou, ale různě starou zástavbou. Vedle nejstarší brněnské zástavby v historickém jádru Brna se zde nacházejí také moderní výškové budovy i panelová sídliště. Dominanty městské části představují katedrála svatého Petra a Pavla na kopci Petrov a hrad Špilberk. Na území městské části se nachází také nejvýznamnější brněnský park Lužánky i Ústřední hřbitov v Brně. Vzhledem ke svojí poloze v rámci Brna a především k tomu, že zahrnuje i původní historické centrum města, je Brno-střed nejvýznamnější městskou částí Brna a jeho administrativním, hospodářským a kulturním centrem, v němž tradičně sídlí řada úřadů a institucí, řada základních, středních i vysokých škol, mnoho firem i obchodů. Je to také důležitý dopravní uzel.\n\nV centrální čtvrti Brno-město sídlí Ústavní soud, Úřad pro ochranu hospodářské soutěže, úřad Veřejného ochránce práv, magistrát města Brna, Městský soud v Brně, Brněnské biskupství, Česká televize Brno. Ve čtvrti Veveří sídlí krajský úřad Jihomoravského kraje. V Pisárkách má své sídlo i Ruský konzulát.\n\nMěstská část Brno-střed představuje vzhledem ke svojí poloze ve středu Brna významný dopravní uzel, do něhož směřuje nejen řada autobusových, tramvajových i trolejbusových linek městské hromadné dopravy, ale také řada linek vnitrostátní a mezinárodní autobusové, železniční i nákladní dopravy. V centrální městské čtvrti Brno-město se nachází hlavní brněnské železniční nádraží a staré autobusové nádraží, z něhož vyjíždějí například spoje společnosti Student Agency; naopak na jihovýchodě zase Ústřední autobusové nádraží Brno, z něhož vyjíždějí i mezinárodní autobusové spoje. Územím městské části také prochází značná část trasy velkého městského okruhu.\n\nBrno-střed je však také hospodářským srdcem Brna. Nachází se zde řada velkých, středních i malých firem a také mnoho obchodů. Významnou zdejší společností jsou Brněnské veletrhy a výstavy, které mají v Pisárkách známé výstaviště. Z obchodů jsou významné například hypermarket Interspar na Vídeňské, vícepatrová budova obchodního domu Tesco na Dornychu, obchodní centrum Vaňkovka nacházející se mezi Tescem a Ústředním autobusovým nádražím, jakož i velké hobby markety Hornbach a Bauhaus na Heršpické ulici. Hlavně v centrální čtvrti Brno-město má své pobočky i řada bank jako je Česká národní banka či Komerční banka aj.\n\nV městské části Brno-střed mají své sídlo i významné kulturní instituce, jako je Moravské zemské muzeum, Moravská galerie, Muzeum města Brna či divadla – Janáčkovo divadlo, Mahenovo divadlo, Městské divadlo, Hadivadlo, divadlo Reduta, Divadlo Husa na provázku aj., je zde Hvězdárna a planetárium, Moravská zemská knihovna a řada dalších.\n\nMezi velké problémy MČ Brno-střed patří (jedná se o Kamennou čtvrť) nedostatečné pokrytí kanalizační sítí. Tento stav je nevyhovující jak z hlediska hygieny, tak z hlediska ochrany životního prostředí.\n\nNejstarší doklady (žárová pohřebiště) slovanského osídlení moderní městské části Brno-střed pocházejí z Pisárek ze 6. století. Jádro městské části tvoří čtvrť Brno-město, ale nejstarší zástavba moderní městské části vznikala už v dobách Velkomoravské říše na území Starého Brna a v severní části Štýřic, které původně ke Starému Brnu také zčásti náležely. Po připojení Moravy k Českému knížectví vznikl v 11. století na území moderní městské části Brněnský hrad, avšak dodnes se vedou spory o jeho poloze. Předpokládá se, že se nacházel na území Starého Brna mezi dvěma rameny řeky Svratky, jeho dříve předpokládaná poloha na Petrově se podle současných výzkumů nezdá příliš pravděpodobná. Z roku 1091 pochází první zmínka o brněnském hradu v Kosmově kronice. Z roku 1223 pochází první zmínka o chrámu sv. Petra a Pavla na Petrově. Na přelomu 12. a 13. století dochází k přílivu cizích kolonistů a k rozšíření osídlení ze Starého Brna východním směrem, což vede ke vzniku trhové vsi kolem dnešního Náměstí Svobody. Počátkem 13. století vzniklo na území čtvrti Brno-město několik osad obyvatelstva různého etnického původu, které se během první třetiny 13. století spojily a daly tak vzniknout středověkému Brnu, jehož území nyní tvoří převážnou část území této čtvrtě. Ve 20. nebo 30. letech 13. století se pak Brno stalo městem, jehož právní řád byl odvozen od rakouských měst Enže a Vídně. V lednu 1243 udělil český král a moravský markrabě Václav I. Brnu městská privilegia čímž se stalo královským městem. Již tehdy bylo Brno alespoň zčásti obehnáno městskými hradbami. V 70. letech byl pak západně od původního města Brna založen hrad Špilberk, který byl původně zeměpanským hradem, nepatřícím k městu. Před městskými hradbami vznikla menší zástavba 4 předměstských čtvrtí, které se nacházely převážně v okrajových částech moderního katastrálního území Město Brno. Kromě nich vznikla ve 13. a 14. století na území Brna-středu na cestách směřujících k městu řada předměstí, které Brno obklopovaly: Cejl, Dornych, Křenová, Křídlovice \"(podél Křídlovické ulice)\", Nové Sady, Pekařská \"(podél ulice Kopečné a horní části ulice Pekařské)\", Radlas, Statek Kostela Všech Svatých \"(západně od ústí ulice Kopečné do ulice Pekařské)\", Švábka \"(podél dolní části Údolní ulice)\", Trnitá, Nová Ulice \"(po obou stranách dnešní Lidické ulice)\". Mimo těchto předměstí se na území dnešní městské části postupně ustavily územní jednotky se samostatnou správou, které nelze v této době považovat za předměstí: Křížovnické Území \"(zahrnovalo dolní část Pekařské ulice a severozápad území moderní městské části)\", Území Svaté Anny \"(v podstatě areál dnešní fakultní nemocnice U Svaté Anny)\", a Špilberk. Některé z těchto celků podléhaly Brnu, ale zpravidla měly vlastní správu (tzv. brněnská magistrátní předměstí), jiné byly na Brnu nezávislé. Kdysi nejvýznamnější brněnský sídelní celek Staré Brno byl pravděpodobně již od 14. století městysem. Roku 1366 je na západě území moderní městské části Brno-střed v moderním katastrálním území Pisárky doložena existence vodního mlýna zvaného Kamenný mlýn, jehož pozemky náležely až do roku 1898 k Žabovřeskám. Roku 1420 nechalo město preventivně spálit některé domy v předměstských čtvrtích z obavy, že by je mohli využít husité při případném obléhání města. Husité pak město neúspěšně obléhali v květnu 1428 a pak roku 1430. Brno zůstalo po celou dobu pevnou baštou katolictví, k čemuž přispěl jeho převážně německý charakter. Husité město nedobyli, těžce však poškodili Staré Brno \"(vypáleno v prosinci 1429)\" či Švábku. V letech 1440–1453 byl Špilberk poprvé součástí Brna, podruhé pak v letech 1560–1620.\n\nRoku 1454 vypověděl židy z Brna král Ladislav Pohrobek. V letech 1467-1468 bylo město ostřelováno špilberskou posádkou. Roku 1603 byli do města uvedeni kapucíni, kterým městská rada prozatímně přidělila kostel Sv. Máří Magdalény.\n\nRoku 1619 se město přidalo ke stavovskému povstání, za což bylo po svojí kapitulaci roku 1621 potrestáno a přišlo o Špilberk. V letech 1619, 1622, 1625, 1643, 1646 a 1648 řádil ve městě mor.\n\nV roce 1641 po dobytí Olomouce švédskými vojsky se Brno stalo faktickým hlavním městem Moravy mj. proto, že sem byly z Olomouce narychlo přemístěny Zemské desky. Konec sporu obou měst učinil však až roku 1782 markrabě a císař Josef II., který přiznal nárok na označení hlavního města definitivně Brnu. V letech 1643 a 1645 bylo Brno neúspěšně obléháno osmnáctitisícovým švédským vojskem generála Torstensona, který chtěl Brno použít jako základnu pro finální útok na Vídeň. Při prvním švédském obléhání Brna zapálili jeho obránci klášter františkánů pod Petrovem, aby zabránily Švédům v jeho případném využití při obléhání Brna. Požár se ale rozšířil i na klášter františkánek sv. Josefa a nakonec i zasáhl i katedrálu sv. Petra a Pavla, kde zničil mimo jiné i knihovnu a archiv. Sami Švédové tehdy velké škody nenapáchali. Při přípravě na druhé švédské obléhání Brna nechalo město preventivně vypálit předměstí Cejl, Nové Sady, Trnitou, aby je Švédové nemohli využít při obléhání města. Při druhém obléhání se později k Torstensonovu vojsku přidalo ještě desetitisícové vojsko sedmihradského knížete Jiřího II. Rákócziho, jehož část ale byla zanedlouho odvolána k Lednici. Během tohoto obléhání město bránilo pouze 1476 obyvatel, přičemž vojáci tvořili necelou polovinu. Díky tvrdosti a nasazení obránců a geniální organizaci obrany Raduitem de Souches však Švédové neuspěli a s osmitisícovými ztrátami byli donuceni obléhání ukončit. Při svém obléhání však těžce poškodili klášterní areál na Území Svaté Anny, kostel Všech Svatých ve Statku Kostela Všech Svatých, a zapálili opuštěné domy obyvatel Starého Brna, kteří odešli do města a pomáhali při jeho obraně. V letech 1643 a 1645 zanikla téměř celá zástavba středověkých předměstských čtvrtí, které město nechalo také preventivně zlikvidovat. Po druhém švédském obléhání zůstala částečně poškozena i předměstí Nová Ulice, Pekařská, Švábka a nevelká zástavba Křížovnického Území. Klášterní zástavba Území Svaté Anny i zástavba předměstí Cejl, Nových Sadů, Švábky, Trnité se dočkala obnovení a dosavadní Statek Kostela Všech Svatých byl připojen k magistrátnímu předměstí Pekařská.\n\nPo třicetileté válce bylo město přeměněno v barokní pevnost s řadou bastionů. Koncem 17. století vzniklo na jižním konci ulice Veveří nové předměstí Malá Nová Ulice, které navázalo na zaniklé osídlení někdejší Hartlůvky \"(součást středověké IV. předměstské čtvrti)\", zaniklé v letech 1643 a 1645. K dalším škodám došlo roku 1742, kdy město neúspěšně obléhali Prusové. Roku 1777 se město stalo centrem nově založeného biskupství, podléhajícího však Olomouckému arcibiskupství.\n\nV 18. století došlo na území moderní městské části Brno-střed k rozvoji průmyslu, což vedlo ve třetí třetině 18. století i ke vzniku nových tzv. Josefinských předměstí: Horní Cejl, Hráze, Jircháře, Josefov, Kožená, Příkop, Silniční. Roku 1786 byl z rozhodnutí Josefa II. založen na severovýchodě území dnešní městské části Brno-střed, v tehdejším katastrálním území Velká Nová Ulice, dosud největší brněnský park Lužánky. V letech 1805 a 1809 město obsadil francouzský císař Napoleon Bonaparte, za jehož druhého pobytu započala likvidace bastionů. V roce 1817 bylo císařským dekretem Františka I. založeno Františkovo muzeum, dnešní Moravské zemské muzeum, druhé největší a zároveň druhé nejstarší (po muzeu v Opavě) muzeum v ČR. V první polovině 19. století vznikla na západě území Brna-středu, v nejjižnější části tehdejšího katastru obce Žabovřesky, osada Kamenný Mlýn, jež se později roku 1898 stala samostatnou obcí. Roku 1824 vzniklo na východě Křenové ulice nové předměstí Olomoucká ulice. Rok 1839 bylo město spojeno s Vídní železnicí. Roku 1846 bylo zavedeno veřejné osvětlení plynovými lampami, roku 1847 byl do Brna zaveden telegraf.\n\n6. července 1850 bylo území Brna rozšířeno o 19 dalších katastrálních území (Dolní a Horní Cejl, Josefov, Kožená, Křenová, Křížová, Malá Nová Ulice, Náhon, Na Hrázi a Příkop, Nové Sady, Pekařská, Silniční, Staré Brno, Špilberk, Švábka, Trnitá, U Svaté Anny, V Jirchářích, Velká Nová Ulice a Červená, Zábrdovice) a jeho rozloha se zvětšila na 1 732 hektarů; jeho rozšířené území (tzv. vnitřní Brno) se pak zhruba krylo s moderní městskou částí Brno-střed. Tímto rozšířením zároveň započalo připojování pozemků moderní městské části k Brnu, které bylo dokončeno roku 1919. Samotné původní město se spolu se sousedním katastrálním územím Špilberku stalo I. ze 4 nově zřízených samosprávných okresů, v jejichž čele stály okresní výbory v čele s představeným a náměstkem. V letech 1859–1864 bylo postupně zbořeno téměř celé městské opevnění Brna, z něhož se do dnešní doby zachovaly spolu s přestavěnou Měnínskou bránou jen krátké úseky, přiléhající k ulicím Husova, Bašty, k Denisovým Sadům a ve dvoře domu Jezuitská 13. Po zboření městského opevnění započala roku 1864 na jeho místě výstavba nové zástavby a kromě ní vzniklo na severovýchodě čtvrti několik parků. Dále došlo k prudkému průmyslovému rozvoji Brna. V srpnu 1869 zahájila provoz koněspřežná dráha. Rok 1873 přinesl první vysokou školu v Brně, technický institut. V letech 1881 a 1882 bylo nově vybudované městské divadlo osvětleno jako první evropské divadlo elektrickými žárovkami T. A. Edisona, hned další rok bylo založeno první české knihkupectví Joži Barviče. Roku 1899 bylo založeno Vysoké učení technické v Brně. V letech 1896–1916 byla ve čtvrti provedena rozsáhlá asanace \"(přestavba)\", při níž bylo zbořeno 238 starých domů a jiných budov včetně Královské kaple \"(zbořena roku 1908)\", přičemž původní záměr zahrnoval 429 domů. Asanaci předcházelo roku 1870 zboření kostela sv. Mikuláše na Náměstí Svobody. Od třetí třetiny 19. století dochází na území Brna-středu ke vzniku zástavby nových čtvrtí Veveří, Lužánky, Masarykova čtvrť a k zahušťování zástavby předměstí Křenová, Dolní Cejl a Horní Cejl. Roku 1883 byl na původně hornoheršpických pozemcích založen brněnský ústřední hřbitov, jehož území se zároveň stalo novým katastrálním územím Staré Brno II. část, jež bylo odděleno od zbytku Brna; zároveň bylo dosavadní katastrální území Staré Brno přejmenováno na Staré Brno I. část. V letech 1898 a 1903 bylo k. ú. Staré Brno II. část v souvislosti s rozšiřováním hřbitova rozšiřováno jižním směrem o další původně hornoheršpické pozemky. Podle indikační skici katastrálního území Černovice datovanou rokem 1873 byly 31. března 1898 připojeny k Brnu pozemky na severozápadě tehdejší obce Černovice, které nyní tvoří jihovýchod městské částí Brno-střed a severovýchod sousední městské části Brno-jih (na území Brna-středu se jedná o Hladíkovu ulici, krátký úsek ulice Mlýnská a části ulic Zvonařka a Masná). Počátkem 20. století došlo k regotizaci katedrály svatého Petra a Pavla. Roku 1905 byly brněnské samosprávné okresy zrušeny. Roku 1915 vzniká nové katastrální území Staré Brno a Vídeňka, jehož součástí se vedle obou stávajících starobrněnských katastrů staly další do té doby hornoheršpické pozemky severně a východně od ústředního hřbitova.\n\n16. dubna 1919 došlo k dalšímu rozšíření Brna, po němž už k Brnu náležely všechny pozemky moderní městské části Brno-střed. Nově získané, předtím mimobrněnské, pozemky moderní městské části náležely tehdy ke katastrům těchto připojených obcí: Bohunice, Horní Heršpice, Kamenný Mlýn, Komárov a Žabovřesky. Roku 1928 bylo otevřeno Brněnské výstaviště, jež bylo později rozšiřované. V letech 1939–1941 bylo vybudováno prodloužení Husovy ulice a její propojení s Nádražní ulicí přes tehdejší areál Denisových sadů, čímž byl zároveň tento park rozdělen a tak vznikl park Studánka na moderním katastru Starého Brna. Za komunismu došlo na území Brna-středu k zásadním urbanistickým změnám, které jsou většinou chápány negativně. Jednalo se například o postavení socialistické tržnice na Zelném trhu nebo přestavbu Starého Brna v letech 1962-1965, při níž byly mimo jiné zasypány poslední viditelné části Svrateckého náhonu, zbořena řada starších budov včetně někdejší starobrněnské radnice a postaveno panelové sídliště Staré Brno-sever. Dále bylo v letech 1958-1965 postaveno Janáčkovo divadlo a roku 1980 byla dokončena hala Rondo. V 90. letech 20. století došlo na území městské části k dalším stavebním zásahům, z nichž některé jsou pokládány za značně kontroverzní - například vybudování obchodního centra Velký Špalíček či pseudogotická puristická přestavba Špilberku. Zároveň došlo od 90. let i k řadě rekonstrukcí za komunismu chátrajících budov - například Dům pánů z Lipé, Petřvaldský dům \"(dnes Obchodní galerie Orlí)\", Kleinův palác, či Městský dvůr na Šilingrově náměstí.\n\nSoučástí Brna se jednotlivé části území moderní městské části Brno-střed staly postupně v letech 1850–1919. Před první katastrální reformou Brna ze začátku 40. let 20. století existovala na území moderní městské části Brno-střed celá původní katastrální území Josefov, Kožená, Malá Nová Ulice, Město Brno, Náhon, Na Hrázi a Příkop, Nové Sady, Pekařská, Silniční, Špilberk, Švábka, U Svaté Anny, V Jirchářích, dále části katastrálních území Bohunice, Dolní a Horní Cejl, Horní Heršpice, Komárov, Křenová, Křížová, Staré Brno a Vídeňka, Trnitá, Velká Nová Ulice a Červená, Zábrdovice, Žabovřesky (včetně části Kamenného Mlýna). Při první katastrální reformě Brna řada malých katastrálních území zanikla rozdělením či přičleněním k větším katastrálním územím. Zároveň došlo i k úpravám hranic i nadále existujících katastrů, takže na území moderní městské části poté existovala celá katastrální území Město Brno, Nové Sady a Špilberk, a dále části katastrálních území Bohunice, Dolní a Horní Cejl, Horní Heršpice, Komárov, Křížová, Staré Brno a Vídeňka, Trnitá, Velká Nová Ulice a Červená, Zábrdovice a Žabovřesky. Při poslední druhé katastrální reformě z konce 60. let 20. století došlo ke značným změnám, vznikla řada nových katastrální území, zatímco staré se rušily nebo došlo ke změnám jejich hranic. Území moderní městské části se nyní členilo na celá katastrální území Lužánky, Město Brno, Staré Brno, Veveří, Stránice, Štýřice, a dále části katastrálních území Pisárky, Ponava, Trnitá a Zábrdovice. K poslední změně došlo roku 1979, když došlo ke zrušení katastrálního území Lužánky, jeho rozdělení mezi katastrální území Veveří a Černá Pole a k přičlenění zdejší části Ponavy ke katastrálnímu území Veveří.\n\nÚzemí moderní městské části Brno-střed prodělalo zvláště v době komunismu velice dynamický správní vývoj, přičemž se v rámci Brna měnila správní příslušnost jednotlivých částí městské části.\n\nJak již bylo zmíněno, vznikla moderní městská část Brno-střed ke 24. listopadu 1990 a původně zahrnovala větší území než v současnosti: na západě v katastrálním území Pisárky vedla část její hranice s tehdy vzniklou městskou částí Brno-Kohoutovice ulicí Veslařskou a na východě pak zahrnovala celou pravobřežní část moderního katastrálního území Zábrdovice. K prvnímu zmenšení došlo k 1. říjnu 1995, kdy nabyla účinnosti dohoda o změně hranice se sousední městskou částí Brno-Jundrov, podepsaná 29. září 1995. Na základě této dohody městská část Brno-střed předala část svého území v katastrálním území Pisárky do správy městské části Brno-Jundrov. Ke druhému zmenšení městské části, které bylo zatím poslední změnou jejího vymezení, pak došlo k 1. květnu 1998, kdy nabyla účinnosti dohoda o změně hranice se sousední městskou částí Brno-sever, podle které městská část Brno-střed předala výše zmíněné sousední městské části do správy část katastrálního území Zábrdovice, přičemž nová hranice byla stanovena linií vedoucí ulicemi Francouzskou, Hvězdovou, Bratislavskou, Soudní, Cejlem a Tkalcovskou.\n"}
{"id": "78668", "url": "https://cs.wikipedia.org/wiki?curid=78668", "title": "Cicia", "text": "Cicia\n\nCicia je fidžijský ostrov v souostroví Lau. Patří do severního souostroví Lau. Cicia je ostrov vulkanického původu. Je porostlý korálem. Jeho rozloha je 34 km², nejvyšší nadmořská výška 165 m.\n\nOstrov Cicia je obydlený a je na něm letiště. Na ostrově jsou tři vesnice (Tarukua, Mabula). Kolem dokola ostrova vede silnice. Jsou na něm rozsáhlé kokosové plantáže. V minulosti byl na ostrov dovezen flétňák australský k ochraně kokosových palem před škůdci. Na ostrově zdomácněl.\n\nNa ostrově probíhá program znovuzalesnění vegetace poškozené tropickou cyklónou.\n\n"}
{"id": "78669", "url": "https://cs.wikipedia.org/wiki?curid=78669", "title": "Kluzák", "text": "Kluzák\n\nKluzák (ne vždy zcela přesně v lidové mluvě označovaný též slovem větroň) je bezmotorové letadlo těžší vzduchu, s pevnými nosnými plochami. Kluzáky startují za pomoci tažného letounu, katapultováním ze země (např. prostřednictvím gumového lana), z terénní vyvýšeniny nebo vytažením do výšky pomocí dlouhého lana a navijáku (na principu letu draku). Letovou výšku získávají ve vzestupných vzdušných proudech, které se tvoří buď nad svahem proti kterému vane vítr, nad prohřátým zemským povrchem (tzv. termika), nebo v tzv. \"dlouhé vlně\". Polohu v termických stoupavých proudech udržuje pilot kluzáku kroužením – podobně, jako to dělají draví ptáci.\n\nKonstrukce kluzáku se v mnoha směrech odlišuje od konstrukce motorových letounů. Kluzáky jsou relativně lehké (vzletová hmotnost se pohybuje většinou v rozmezí 300–700 kg) a vyznačují se hlavně velkou štíhlostí křídel. Relativně nízké měrné zatížení nosné plochy a vysoká aerodynamická jemnost jim umožňuje efektivně využívat energie vzestupného proudění vzduchu pro získávání výšky, kterou pak klouzavým letem proměňují ve vzdálenost.\n\nKluzáky můžeme dělit na:\n\nSe sportovními větroni se běžně létá na vzdálenosti 100–600 km (i více – rekordní lety dosahují kolem tisíce kilometrů). Větroň při takovém letu střídavě nabírá výšku kroužením ve stoupavých proudech a pak klouzavým letem postupuje dále na trati letu k dalšímu stoupavému proudu. Pohybuje se přitom standardně ve výškách 200 – 3 000 m nad terénem. Ve vlnovém proudění se běžně dosahují výšky do 7 000 m, světový rekord je 23 202 m (výška závisí zejména na počasí, tedy na tom, v jakém rozmezí lze termického, svahového či vlnového proudění využít). Průměrná traťová rychlost takového letu se běžně pohybuje v rozmezí 60–120 km/h (za určitých podmínek i více) a závisí zejména na schopnostech pilota větroně odhadovat polohu a sílu stoupavých proudů a také na výkonnosti větroně resp. jeho aerodynamickém řešení.\n\nKluzáky našly v minulosti mimo sportu a výcviku pilotů využití především ve vojenství, kde sloužily mimo jiné k přepravě výsadkových jednotek a případně i těžké vojenské techniky. Tyto nákladní kluzáky dosahovaly vzletové hmotnosti několika tun a byly schopny unést těžší náklad než jejich vlečné letadlo. Bývaly vlekány několikamotorovými těžkými letouny (zpravidla upravenými bombardéry) až do vzdálenosti cca 30–50 km od místa výsadku, kde se odpojily od vlečného lana a klouzavým letem doletěly až do určeného místa přistání. Jejich výhodou byly nízké výrobní náklady a bezhlučný klouzavý let po odpoutání se od vlečného letounu, což umožnilo překvapivé noční výsadky vojsk blízko nepřátelských pozic. Nevýhodou nákladních kluzáků byl omezený operační dosah (nákladní kluzáky nejsou zpravidla schopné využívat efektivně stoupavých proudů a vzhledem k objemnému trupu s nákladem mají i horší klouzavost) a neschopnost samostatného vzletu, tedy návratu po akci na základnu. Po druhé světové válce se od jejich používání upustilo a jejich úkoly převzaly zpravidla vrtulníky.\n\nKluzáky se lidé pravděpodobně snažili konstruovat již ve starověku. Čínské zdroje z 10. století uvádějí pokusy Lu-Bana (současníka Konfucia), který se kluzák pokoušel sestavit již v 5. století př. n. l..\nPrvním úspěšným tak byl zřejmě arabský učenec Abbaás Íbn Firnás, který po předchozích pokusech v roce 875 úspěšně vyzkoušel kluzák vlastní konstrukce. Desetiminutový let neřiditelného stroje skončil nezdařeným přistáním a zraněním letce.\nVýznamný krok učinil benediktinský mnich Eilmer počátkem 11. století, který uletěl kluzákem 200 metrů.\n\nDalší doklady o úvahách o bezmotorovém letu pocházejí z období renesance. Mnohé skici létajících strojů Leonarda da Vinci pocházejí pravděpodobně z let 1485–1496.\n\nJedním z prvních průkopníků v novodobé konstrukci kluzáků byl sir George Cayely. Vědeckým přístupem popsal základní princip letu zařízení těžšího vzduchu a svůj první model schopný letu sestavil roku 1796. Jednalo se o helikoptéru s protiběžnými rotory. Jeho model jednoplošného kluzáku vzlétl roku 1804, o rok později vylepšil jeho nosné plochy o úhel vzepětí, který zvýšil stabilitu letu. Výhody zakřiveného profilu křídla objevil roku 1807. První kluzák v plné velikosti dokončil roku 1849, testovací let provedl desetiletý chlapec. Kluzák, schopný unést dospělého muže, vykonal první let roku 1853.\n\nVýznamného pokroku ve vývoji kluzáků dosáhl Otto Lilienthal. Zatímco u předchozích vynálezců se jednalo převážně o příležitostné lety, Lilienthal létal na svých kluzácích pravidelně. První ze svých 2 000 klouzavých letů vykonal roku 1891. V následujících pěti letech postavil 18 různých modelů kluzáků, z nichž bylo 15 jednoplošníků a 3 dvouplošníky. Nejúspěšnějším byl model č. 11, kterého Lilienthal vyrobil nejméně 8 kusů, z nichž některé prodal. Jednalo se o jednoplošník s nosnou plochou 13 m. V Lichterfelde blízko Berlína zbudoval pro své starty umělý pahorek, jehož dutá špička sloužila jako hangár. Odtud prováděl lety, jejichž délka dosahovala kolem 400 m. Roku 1896 experimentoval s různými profily křídel, při jednom z letů však tragicky zahynul.\n\nV současnosti jsou nejrozšířenější skupinou kluzáků sportovní větroně a sportovní závěsné kluzáky.\n\nVětroně jsou dřevěné, celokovové nebo kompozitové konstrukce, případně smíšené. Kompozitních materiálů se používá zejména v poslední době za účelem dosažení co nejlepších aerodynamických tvarů. Další výhodou kompozitních materiálů (laminátů) je vysoká trvanlivost, snadnost údržby a oprav.\n\nOvládání řídících prvků je mechanické. Podvozek je nejčastěji jednokolový zatahovací se záďovou ostruhou. K běžnému vybavení pilotní kabiny patří rychloměr, výškoměr, variometr, kompas, zatáčkoměr, relativní příčný sklonoměr a radiostanice.\n\nCharakteristická technická data větroňů jsou\n\nKomplexním měřítkem výkonnosti větroňů je tzv. rychlostní polára v klouzání. Jde o závislost rychlosti klesání na rychlosti letu v ustálených režimech a klidném ovzduší bez proudů, turbulencí a v určité nadmořské výšce (kvůli fyzikálním vlastnostem vzduchu a možnému srovnání s polárami jiných typů větroňů). Rychlostní polára není lineární a stanovuje se teoretickým výpočtem nebo přepočtem z měření na zkušebním kusu konkrétního typu větroně, a to zpravidla pro nadmořskou výšku 0, 1 000 či 1 500 m MSA. Při srovnání dvou typů větroňů platí, že výkonnější je ten, který při stejných srovnávacích hodnotách rychlostí letu má menší rychlost klesání. Logicky: takový větroň má při stejných rychlostech letu vyšší klouzavost, tedy doletí dále a pilot nemusí tak často vyhledávat stoupavé proudy k opětovnému získávání výšky a může místo kroužení v nich více času trávit postupem vpřed po trati letu. Díky tomu vzroste průměrná rychlost na trati přeletu. Tvar rychlostní poláry je závislý na aerodynamickém řešení větroně.\n\nZatímco u větroňů sedí pilot v uzavřeném (výjimečně otevřeném) kokpitu v trupu letadla, u závěsných kluzáků, které nemají trup jako takový, je zavěšen pilot pod křídlem.\n\nKonstrukce rogalla je tvořena křídlem z nosných profilů z lehkých slitin a potahem z polymerových materiálů. Křídlo lze snadno rozložit pro usnadnění převozu. Pilot leží zavěšen pod křídlem kluzáku. Let je řízen přenášením váhy do stran a přitahováním, respektive potlačováním řídící hrazdy.\n\nParaglidingové padákové kluzáky jsou čistotou leteckého profilu uzpůsobeny pro dopředný let. Mají několikánobně vyšší klouzavost než armádní výsadkové padáky nebo záchranné padáky pilotů letadel. Pilot však vždy startuje rozběhem s již rozloženým křídlem (z mírného kopce nebo vlekáním). Směr letu ovládá tahem za řidičky a nakláněním (přenášením váhy) v sedačce, čímž mění tvar vrchlíku z nepropustných tkanin. Tvar, čistotu a tuhost leteckého profilu napomáhají vytvářet diagonální žebra a výztuhy, čelní odpor také mohou snižovat tenké kevlarové šňůry, namísto běžně používaných REP šňůr.\n\nV současnosti mohou být kluzáky vybavovány malými motory, které poskytují určitou nezávislost na vzdušných proudech. Hovoříme potom o motorových větroních, motorovém paraglidingu apod.\n\n\n\n"}
{"id": "78670", "url": "https://cs.wikipedia.org/wiki?curid=78670", "title": "Kaibu", "text": "Kaibu\n\nKaibu je ostrov Fidžijského souostroví Lau. Spolu s ostrovem Yacata, odděleným od Kaibu lagunou, tvoří 22,4 km dlouhý pás. Ostrov leží 56 km západně od Vanua Balavu. Ostrov je v soukromém vlastnictví. Rybaření, potápění a ostatní vodní sporty jsou hlavním lákadlem turistů.\n"}
{"id": "78671", "url": "https://cs.wikipedia.org/wiki?curid=78671", "title": "Městská autobusová doprava v Paříži", "text": "Městská autobusová doprava v Paříži\n\nMěstská autobusová doprava v Paříži zahrnuje území hlavního města a část přilehlé pařížské aglomerace. Hlavním provozovatelem je dopravní podnik RATP a vedle něj (především na předměstích) i mnoho soukromých dopravců organizovaných v asociaci \"OPTILE\". Na organizaci a financování dohlíží Syndicat des transports d'Île-de-France (STIF). Provoz je denní i noční (Noctilien) a kromě běžných linek existují i zvláštní autobusové linky v režii RATP. První veřejnou síť v Paříži zorganizoval v roce 1662 Blaise Pascal. První regulérní omnibusy se objevily roku 1828. První klasické autobusy byly dány do provozu v roce 1906. V roce 2010 síť RATP zahrnovala 351 linek o celkové délce 3861 km se zhruba 12 000 zastávkami a 4577 vozy. V roce 2006 bylo přepraveno 1,314 miliardy cestujících (3,6 miliónu denně).\n\nVzhledem k tomu, že centrum Paříže nemá tramvajové spojení, doplňují síť metra právě autobusové linky. Jejich síť je relativně hustá (v provozu je okolo 10 000 vozidel, z toho přes 4000 patří RATP). Soukromí provozovatelé jsou organizování ve sdružení Organisation professionnelle des transports d'Île-de-France (\"Profesní organizace dopravy v Île-de-France\"), obsluhují ale většinou příměstskou oblast, nikoliv centrum. V samotném centru města vede pouhých 65 linek.\n\nOd roku 2000 je systém autobusové dopravy rozšiřován a zdokonalován; byly zřízeny speciální pruhy pro autobusy a taxíky, které jsou od ostatních pruhů fyzicky odděleny.\n\nV noci je doprava zajištěna tzv. systémem Noctilien, v rámci nějž existuje 47 nočních linek. Noční linky se od denních, které jsou číslované mezi čísly 20–99, liší písmenem N před číslem a také symbolem v informačním systému, kde je písmeno doplněno červenou hvězdičkou .\n\nV současnosti jsou v Paříži v provozu následující typy autobusů:\n\nBlaise Pascal začal provozovat první veřejnou dopravu v Paříži již v roce 1662. Od krále Ludvíka XIV. obdržel privilegium založit společnost pro provozování omnibusů, které jezdily po pěti tratích. Síť se nazývala \"carrosses à cinq sols\" (kočár za pět soldů). První linka byla otevřena 18. března mezi Lucemburským palácem a bránou Saint-Antoine se sedmi kočáry. Pět dalších linek bylo zprovozněno od dubna do července 1662, ale na každé jezdila jen tři osmimístná vozidla. Tento systém však předběhl svou dobu a také kvůli restrikcím pařížského parlamentu, který zakázal dělníkům a vojákům používat omnibusy, a rovněž kvůli zvyšování jízdného zanikla síť po 15 letech.\nDalší dopravní systém omnibusů se objevil až v roce 1828, kdy bylo zprovozněno deset pravidelných linek. Ten již zaznamenal okamžitý úspěch a za šest měsíců převezl dva a půl miliónu pasažérů. Od roku 1830 již deset společností provozovalo asi 100 vozů na 40 tratích. Konkurenční boj mezi provozovateli však přiměl prefekta departementu Seine předložit návrh na ukončení tohoto stavu. Císařským dekretem byla proto 22. února 1855 vytvořena Všeobecná omnibusová společnost (Compagnie générale des omnibus), která obdržela monopol na provozování veřejné dopravy v Paříži, Vincennes a Courbevoie na 30 let.\n\nV roce 1902 bylo v Paříži (vedle metra a tramvají) 42 omnibusových linek o celkové délce 280 km. Vozový park zahrnoval 11 572 koní a 684 vozů umístěných ve 25 vozovnách. Každý omnibus měl kočího a průvodčího, kterému cestující platili jízdné.\nV roce 1905 byl na Pařížském autosalónu představen veřejnosti nový typ vozidla – autobus. Již 11. června 1906 byla zprovozněna kompletní autobusová linka spojující Montmartre a Saint-Germain-des-Prés (linka AM) o délce 5,8 km. \"Compagnie générale des omnibus\" vybrala na základě konkurzu autobusy \"Schneider Brillié P2\", které byly vystaveny na autosalonu předchozího roku. Krémově žluté autobusy měly kapacitu 32 osob (16 na střeše a 14 uvnitř). Benzínové autobusy začaly postupně nahrazovat omnibusy tažené koňmi. Po zavedení první linky vznikly rychle i další:\n\nAutobus linky S, o které píše Raymond Queneau ve svém díle \"Stylistická cvičení\", odpovídá dnešní lince 84.\n\nAutobusy si díky svému komfortu a rychlosti získaly rychle oblibu, ale také kritiku za zápach z benzínových motorů. V následujících letech prošly autobusy několika vlnami modernizace (osvětlení, vytápění, rychlost přesahující 20 km/h). Poslední omnibus tažený koňmi vyjel 11. ledna 1913 na lince L mezi La Villette a Saint-Sulpice.\n\nV letech 1910-1914 \"Compagnie générale des omnibus\" získala licenci i na provoz tramvají a proběhly další úpravy sítě – byly zavedeny přestupní lístky a rozdělena 1. a 2. třída. Byly zavedeny též noční spoje a speciální linky po skončení divadelních představení či závodů a během svátků jako jsou Všech svatých, Vánoce nebo Nový rok. V roce 1914 síť tvořila 923 km tramvajových linek a 245 km autobusových.\nZměna přišla po vypuknutí první světové války. Dne 1. srpna 1914 Francouzská armáda zabavila pro válečné účely všechny autobusy, z nichž bylo 120 ihned odesláno na frontu. Některé byly použity i při bitvách na Marně, na Somě nebo u Verdunu. Tím pádem byla doprava v Paříži velmi omezena a některé čtvrti zůstaly bez spojení. Jen nejnezbytnější linky byly provozovány pod dohledem ministerstva války. V červnu 1916 byla zprovozněna trať La Madeleine – Place de la Bastille s ženským personálem, v srpnu Saint-Lazare – Place Saint-Michel.\n\nV roce 1918 zůstalo k dispozici jen asi 100 provozuschopných autobusů. V roce 1919 fungovalo 25 linek oproti 43 předválečným. Byly zakoupeny nové autobusy \"Schneider H\", ale neustálé zvyšování nákladů při zachování cenového stropu z roku 1913 znamenalo pro společnost finanční těžkosti. Navíc stávka zaměstnanců za vyšší platy, které byly následně zvýšeny, ještě prohloubila finanční problémy. Za této situace prefekt povolil navýšení jízdného v roce 1919 a poté ještě 1920. Odpor k dosavadnímu systému koncesí se tak zvýšil.\n\nNespokojenost cestujících i zaměstnanců dopravních společností vedla ke vzniku jednotné organizace městské dopravy v Paříži i na předměstích pod správou departementu Seine. Smlouva uzavřená 25. prosince 1920 svěřila provoz veřejné dopravy (všech tramvají a autobusů) v celé pařížské aglomeraci \"Společnosti veřejné dopravy v pařížském regionu\" (Société des transports en commun de la région parisienne) na období od 1. ledna 1921 do 31. prosince 1950. V roce 1923 byly na lince E Madeleine – Bastille nasazeny nové vozy s větší kapacitou \"Schneider H6\". V roce 1925 společnost STCRP přepravila autobusy 345 miliónů cestujících.\n\nV polovině 20. let rozvoj automobilové dopravy a vliv lobby ropného a automobilového průmyslu vedly k omezení tramvajové dopravy, takže po roce 1930 začala STCRP pod politickým tlakem nahrazovat tramvajové linky autobusovými. V roce 1930 vozový park čítal 1700 autobusů oproti 3700 tramvajím, roku 1934 se již poměr obrátil na 1600 tramvají oproti 2900 autobusům. Koncem roku 1936 již bylo jen 348 tramvají na 3600 autobusů. V roce 1937 byla tramvajová doprava v Paříži zcela zrušena, v roce 1938 i na předměstí, s výjimkou trati ve Versailles, která zůstala v provozu až do roku 1957. Tramvajové vozovny byly přeměněny na autobusové. Stejně tak byla postupně uzavřena i železniční trať Petite Ceinture.\n\nOmezení provozu přinesla druhá světová válka. Dne 23. srpna 1939 STCRP obdržela nařízení o rekvizici značné části svého vozového parku pro zajištění přepravy vojáků. Přesto zůstala omezená doprava až do všeobecné mobilizace a do května 1940 fungovalo 106, později 111 linek.\nK úplnému zastavení provozu došlo při okupaci Paříže 12. června 1940, ale od srpna byl provoz obnoven. Dne 1. prosince bylo obnoveno 44 linek, ale STCRP musela projevit značnou vynalézavost při nedostatku pohonných hmot. Vozy byly upraveny, aby mohly jezdit na svítiplyn, koksárenský plyn, alkohol nebo na plyn z dřevěného uhlí. Ale nedostatek koksu a posléze i pneumatik omezovaly služby, takže na počátku roku 1942 bylo v provozu jen 511 autobusů.\n\nV té době bylo rovněž rozhodnuto sloučit sítě pozemní dopravy a pařížského metra pod správu jedné společnosti. Od 1. ledna 1942 proto provoz autobusů převzala \"Compagnie du chemin de fer métropolitain de Paris\".\n\nNedostatek paliva přiměl úřady uvažovat o elektrickém pohonu a proto se v Paříži objevil nový typ dopravy – trolejbusy. Byly zprovozněny dvě linky 63 (Rond Point du Petit Colombes – Porte de Champerret) a 64 (Place Galilée – Porte de Champerret). Další dvě tratě (183 Porte de Choisy – Choisy le Roi a 185 Porte d'Italie – Cimetière de Thiais nebo Asile de Villejuif) byly v provozu až do roku 1953, respektive 1966. Ve dnech před osvobozením Paříže a během pařížského povstání byla veřejná doprava zcela rozvrácena. Po osvobození měl vozový park 500 provozuschopných autobusů z celkového počtu 1150 (v roce 1939 jich bylo 4000).\n\nDne 3. ledna 1945 jmenoval ministr dopravy René Mayer provizorního správce pařížské hromadné dopravy. Bylo třeba zajistit základní provoz sítě a zahájit obnovu vozového parku a zařízení. Po pěti letech války byla síť zcela rozvrácená, podstatná část vozidel zmizela nebo byla mimo provoz, dílny byly zčásti zničené a značné obtíže představovaly dodávky paliva a pneumatik.\n\nBylo zahájeno pátrání po osudech ztracených autobusů po celé Francii i v zahraničí. Během čtyř let se podařilo nalézt přes 1200 autobusů, z nichž bylo 500 ještě provozuschopných. Centrální dílny, těžce poškozené bombardováním v roce 1944, byly opraveny. Na počátku roku 1946 měl vozový park 1000 autobusů schopných provozovat 11 linek v Paříži a 55 na předměstí. Na konci tohoto roku to bylo již 1500 vozidel a 30 linek v Paříži a 67 na předměstí. Koncem roku 1948 již 2000 autobusů se 38 linkami ve městě a 75 na předměstí o celkové délce 964 km.\nV letech 1950-1962 nově zřízený dopravní podnik RATP uvedl do provozu 1700 nových vozů i přes ekonomické poválečné potíže. Souběžně vznikl systém oddělených zón pro město Paříž a pro předměstí. V centrální zóně byly autobusové linky určeny především jako doplněk pařížského metra a obsluhovaly převážně hlavní turistická místa a čtvrti s malou hustotou stanic metra. Na předměstích sloužily autobusy jako prodloužení linek metra. Na vzdálenějších předměstích pak zajišťovaly spojení se železničními stanicemi. Další linky pak spojovaly jednotlivá města. Díky těmto opatřením přeprava stoupla z 600 miliónů osob v roce 1946 na 900 miliónů v roce 1948.\n\nNicméně modernizace sítě nezabránila postupnému snižování cestujících: z 852 miliónů v roce 1960 klesl počet cestujících na 501 milión v roce 1973. Hlavním důvodem byla rychle rostoucí osobní automobilová doprava, která paralyzovala autobusy v dopravních zácpách a snížením rychlosti se snižovala i obliba sítě. Průměrná rychlost klesla o 20 % na 14 km/h v Paříži a 10 km/h na předměstí. Změnu mělo přinést opatření na vymezení samostatného pruhu pro autobusy. První v délce jednoho kilometru byl zřízen 15. ledna 1964 na nábřeží \"Quai du Louvre\" a \"Quai de la Mégisserie\". Přestože se podařilo snížit zpoždění, dalšímu rozvoji bránili pařížští obchodníci a tak v roce 1966 přibylo jen 410 metrů a 1967 dalších 220 m. Přesto se politickým rozhodnutím v následujících letech délka samostatných pruhů zvýšila na 6,5 km v roce 1968 a 26 km v roce 1971. Tím začal počet cestujících po letech stagnace opět stoupat na 526 miliónů pasažérů roku 1974.\n\nV květnu 1972 byly první autobusy vybaveny radiotelefonem a do roku 1979 jej měly všechny vozy. Ženy začaly řídit autobusy od roku 1963.\n\nV roce 1975, kdy byla zavedena Carte Orange, se zvýšil počet uživatelů a roku 1976 stoupl jejich počet na 680 miliónů. Přesto na konci 70. let došlo opět k jejich poklesu.\nNa konci 80. let byla upravena síť linek a jejich číslování. V roce 1997 firma Renault dodala nové vozy \"Agora\" umožňující snazší nástup pro starší a handicapované osoby. Na počátku roku 2002 jezdilo přes 2000 těchto vozů včetně kloubové verze (nasazené roku 2000).\n\nRATP následně doplnila svůj vozový park o autobusy MAN typu \"NL 223\" a Mercedes-Benz \"O530\" neboli \"Citaro\". Na konci roku 2006 byla \"Agora\" nahrazena typem \"Citelis Line\" firmy Iveco. Navíc od roku 2007 dodala firma Scania vozy \"Scania Omnicity\".\n\nS ohledem na ochranu životního prostředí jsou vozy nízkoemisní. Některé jsou vybaveny filtry pevných částic, jiné jezdí na LPG. V roce 1996 výrobce \"Power Vehicle Innovation\" dodal Montmartrobusy na plně elektrický pohon. Kvůli omezení výfukových plynů z automobilové dopravy přistoupila pařížská radnice pod vedením socialistického starosty Bertranda Delanoë počínaje rokem 2001 k masivnímu zavádění samostatných pruhů pro autobusy oddělených obrubníkem, který není možné přejet.\n\nV roce 2006 byla v Paříži po mnoha desetiletích obnovena tramvajová doprava, která v okrajových částech města nahradila autobusy (mezi Pont du Garigliano a Porte d'Ivry).\n\nVe spolupráci STIF, RATP a města Paříže byl vytvořen projekt hlavních autobusových linek Mobilien. Navíc bylo rozhodnuto posílit autobusové spoje o nedělích a svátcích, které byly od 60. let omezeny. Od prosince 2012 nejezdí v tyto dny pouze linky 32, 56, 73, 84 a 93, ostatní spoje mají provoz jako ve všední dny nebo jen částečně omezený. Obdobná tendence je i na předměstích.\n\n"}
{"id": "78672", "url": "https://cs.wikipedia.org/wiki?curid=78672", "title": "Kanacea", "text": "Kanacea\n\nKanacea je vulkanický ostrov fidžijského souostroví Lau. Ostrov leží 15 km západně od Vanua Balavu. Má rozlohu 13 čtverečních kilometrů. Ostrov má sedm vrcholů z nichž nejvyšší je 259 m n. m.\n\nKanacea je v soukromém vlastnictví. Jeho hlavní ekonomickou aktivitou jsou kokosové plantáže.\n"}
{"id": "78678", "url": "https://cs.wikipedia.org/wiki?curid=78678", "title": "Kostel svatého Prokopa (Žižkov)", "text": "Kostel svatého Prokopa (Žižkov)\n\nKostel svatého Prokopa v Praze 3-Žižkově je římskokatolický farní kostel. Nachází se na Sladkovského náměstí a je jednou z architektonických dominant celého Žižkova, zejména pak jeho štíhlá, 73 metrů vysoká věž. U kostela působí farnost u sv. Prokopa Praha-Žižkov.\n\nZákladní kámen tohoto kostela byl položen 30. října 1898 na místě kaple svatého Jana Nepomuckého viniční usedlosti Reismonka u příležitosti 50. výročí panování císaře Františka Josefa I. a posvěcen kardinálem Františkem Schönbornem. Z tohoto důvodu se mu v prvních letech existence také říkalo „Jubilejní“ kostel. Plány na stavbu trojlodního sloupového chrámu vypracovali architekti Josef Mocker a František Mikš.\n\nStavba kostela trvala celých 5 let, až mohl konečně 27. září 1903 arcibiskup a pražský arcibiskup, kardinál Lev Skrbenský z Hříště posvětit nový novogotický chrám za přítomnosti místodržitele Království českého hraběte Ferdinanda Karla Coudenhove s chotí. Prvním farářem byl jmenován Mons. Eduard Šittler.\n\nChrám je dlouhý přes 51 metrů, pojme až dva tisíce osob. Výška křížové klenby dosahuje 16 metrů, věž je vysoká 73 metrů. Jeho šířka činí 17 metrů.\n\nDo kostela lze vstoupit jedním ze dvou schodišť o 21, resp. 24 stupních, která se nalézají na jeho severní a západní straně. Nad severním (hlavním) vchodem je vzácný tympanon, jenž obsahuje reliéf Madony s Dítětem, kterému zdejší patron Svatý Prokop podává model kostela. Nad druhým, západním (bočním) vchodem je zase socha sv. Vojtěcha, který zve návštěvníky do chrámu. Obě díla pocházejí z dílny Josefa Pekárka, žáka Myslbekova.\n\nZe zařízení interiéru je nejproslulejší obraz Karla Škréty Svatý Václav, obránce Prahy proti Švédům z roku 1649, pocházející z Emauzského kláštera.\n\nHlavní oltář je novogotický, projektovaný rovněž architektem Františkem Mikšem. Má čtyři křídla na způsob archy, uprostřed níž je socha sv. Prokopa v řeholním rouchu, obklopeného sv. Cyrilem a sv. Metodějem od sochaře Štěpána Zálešáka. Osm deskových obrazů, věnovaných významnými českými šlechtickými rody, představuje výjevy ze života sv. Prokopa, patrona chrámu. Obrazy maloval K. L. Klusáček. Vršek oltáře zdobí skupina Ukřižování Páně. Barokní benátský lustr daroval kostelu kníže Auersperg.\n\nNa bočním oltáři upoutá soška Madony s Ježíškem, snad originál z 1. poloviny 15. století, která byla zachráněna za třicetileté války v domě U Tří žaludů na Novém Městě, kde byla uschovávaná až do roku 1742. Boční oltáře Panny Marie (vpravo) s deskovými výjevy z jejího života a oltář Božského Srdce Páně (vlevo) s obrazy sv. Augustina a sv. Aloise zhotovil také Štěpán Zálešák.\n\nOpuková kazatelna se žulovými schody je zhotovena podle návrhu architekta Mikše, varhany na prostranné kruchtě zhotovila žižkovská firma Emanuela Petra.\n\nVitráže v oknech byly zhotovené podle plánu malíře K. L. Klusáčka. Poslední okno v jižní lodi bylo zdařile doplněno teprve v roce 1992 podle původního návrhu Cyrila Boudy. Výjev zobrazuje setkání knížete Oldřicha se sv. Prokopem v lesích u Sázavy.\n\nV letech 1992–1997 byl kostel důkladně restaurován a rekonstruován.\n\n\n"}
{"id": "78680", "url": "https://cs.wikipedia.org/wiki?curid=78680", "title": "Takidžiró Óniši", "text": "Takidžiró Óniši\n\nTakidžiró Óniši (: 大西 瀧治郎, \"Óniši Takidžiró\"; 2. června 1891, Ašida – 16. srpna 1945) byl japonský admirál známý jako „otec kamikaze“.\n\nByl absolventem japonské císařské námořní akademie (海軍兵学校, \"Kaigun Heigakkó\"), kterou ukončil jako 20. nejlepší ze 144 kadetů.\n\nOd prosince 1915 sloužil jako mladší poručík na palubě nosiče hydroplánů \"Wakamija\"\n\nNa počátku války v Tichomoří byl odpovědný za vývoj některých technických detailů útoku na Pearl Harbor v roce 1941 pod velením admirála Isoroku Jamamota. Sám Óniši se stavěl proti tomuto útoku, protože si uvědomoval, kam by mohla vést válka s nepřítelem, který má tak velký ekonomický potenciál.\n\nV říjnu 1944 se Óniši stal velitelem \"První letecké armády\" na severních Filipínách. I když je mu obecně připisováno autorství plánu na použití taktiky sebevražedných leteckých útoků proti nepřátelským lodím, pravdou je, že tento „projekt“ byl započat už před jeho příchodem a on ho zpočátku odsuzoval jako scestný. Po ztrátě Mariánských ostrovů ale změnil názor a sebevražedné útoky nařídil.\n\nTakidžiró Óniši spáchal rituální sebevraždu (seppuku) ve svém domě 16. srpna 1945 den po vyslechnutí císařova projevu o kapitulaci Japonska. Jeho agónie trvala při plném vědomí 17 hodin. V dopise na rozloučenou se omluvil pilotům, které poslal na smrt, a zároveň vyzval Japonce, aby po válce vytvořili nové demilitarizované Japonsko a pracovali na budování míru mezi národy světa. \n\nPřibližně 4000 japonských vojáků, většinou univerzitních studentů, zemřelo na konci druhé světové války jako piloti kamikaze.\n\n\"Námořní letectvo v boji\", 1934 - o významu a použití letadlových lodí\n\n\"Bojová etika japonského námořnictva\",1938 - příručka výchovného procesu námořních kadetů\n\n\n"}
{"id": "78685", "url": "https://cs.wikipedia.org/wiki?curid=78685", "title": "Kostel svatého Rocha (Žižkov)", "text": "Kostel svatého Rocha (Žižkov)\n\nKostel svatého Rocha, Šebestiána a Rozálie, někdy jen kostel svatého Rocha na Žižkově je římskokatolický filiální kostel žižkovské farnosti u kostela sv. Prokopa. Tento původně hřbitovní kostel na území již zaniklé vsi Olšany je nejstarším žižkovským kostelem. Nachází se na Olšanském náměstí v městské části Praha 3-Žižkov\n\nNa pozemcích Olšan byly od středověku vinice pražských měšťanů. Bezprostředním podnětem k založení hřbitova a následné výstavbě kostela byla morová epidemie, která vypukla v Praze počátkem roku 1680. K pochovávání zemřelých měla jednotlivá pražská města zřídit pohřebiště za městskými hradbami. Tak vznikly v Olšanech tři morové hřbitovy – staroměstský, novoměstský a židovský. Z rozhodnutí magistrátu Starého Města byla u nově založeného pohřebiště postavena roku 1682 také morová kaple, pravděpodobně podle plánů Jeana-Baptisty Matheye.\n\nKostel sv. Rocha nadále plnil funkci hřbitovního kostela, a to i poté, co se na Olšanských hřbitovech začalo řádně pohřbívat, mimo morové oběti. V roce 1839 byl guberniálním dekretem pro stavební závady a nepříznivou polohu zrušen farní kostel Povýšení sv. Kříže. Šest oltářů a celá farnost byly přeneseny ke kostelu sv. Rocha na Olšanech. Všechny úkony farní duchovní správy se vykonávaly teprve od roku 1842.\n\nPři výstavbě komunikací na Olšanech byla zbořena část hřbitovní zdi, za níž kostel sv. Rocha stával, stejně jako musela výstavbě ustoupit stará fara. A tak dnes stojí tento kostel (lidově pro svůj tvar nesprávně nazýván také rotunda) volně uprostřed zeleně.\n\nV letech 2005 - 2006 prodělal kostel rekonstrukci, při níž mu byla mimo jiné vyměněna celá střecha.\n\nNa hřbitově byli pohřbeni divadelník Václav Thám a jeho bratr Karel Ignác, spisovatel a vlastenecký kněz Antonín Jaroslav Puchmajer, historik a katolický kněz Gelasius Dobner, český kněz Karel Rafael Ungar nebo profesor a kněz Stanislav Vydra.\n\nJde o barokní centrální stavbu na elipsovitém půdorysu, zaklenutou kupolí s věžičkou (okulus), kterou zřejmě projektoval proslulý architekt Jean-Baptiste Mathey a realizoval stavitel J. Hainric. Její vnitřek je členěn lisénami a arkádami, nad nimiž je vyložena galerie s balustrádou. Architekturu hlavního novobarokního oltáře navrhl Antonín Baum roku 1879, kdy byl obnoven celý interiér. V jeho rámu je vsazen cenný barokní obraz Ignáce Raaba z roku 1754, znázorňující svaté patrony morových epidemií, jimiž jsou vlevo sv. Roch, vpravo sv. Šebestián a uprostřed sv. Rozálie, kteří uctívají Pannu Marii. Pozadí obrazu doplňují symboly hrůzy, způsobené morovou zkázou. V nástavci je krucifix mezi soškami dvou andělů, dílo pražského řezbáře Eduarda Veselého z roku 1880.\n\nPozdního data je pravý boční oltář Panny Marie zdobený obrazem Jana Heřmana z roku 1884. Na opačné straně umístěný oltář svatého Josefa spolu se sochou svatého Jana Křtitele, která byla darována roku 1880 ze Švýcarska. Obrazy křížové cesty maloval G. W. Weis roku 1854 podle kreseb Josefa Führicha, zatímco velkou fresku nad vchodem do sakristie, která znázorňuje litanii, vytvořil roku 1766 J. Steter. Tam je také dedikační nápis rady magistrátu.\n\nNejstarším dochovaným předmětem z kostela je barokní cínová křtitelnice z roku 1595 od cínaře Matouše Voříška z Roudnice nad Labem, přenesená do sbírek Muzea hl. m. Prahy.\n\n\n\n"}
{"id": "78695", "url": "https://cs.wikipedia.org/wiki?curid=78695", "title": "Andrea Pirlo", "text": "Andrea Pirlo\n\nAndrea Pirlo (* 5. května 1979, Flero, Itálie) je bývalý italský fotbalový záložník a reprezentant. Je to klasický „špílmachr“, jeho hlavní náplní je tvořit hru a snažit se o překvapivé pasy (přihrávky). Často se mu to podaří, čímž vytvoří pro útočníky gólovou šanci, z tohoto důvodu má ve „squadře azzuře“ (= italský národní tým) přezdívku „l'architetto“ (architekt). Umí také výborně zahrávat přímé volné kopy.\n\nPirlo se narodil ve Fleru nedaleko Brescie, kde začal s mládežnickým fotbalem. Seniorské premiéry se dočkal v roce 1995, kdy Brescia sestoupila z italské nejvyšší soutěže. O tři roky později přestoupil do Interu Milán. Během tří sezon v Interu však odehrál pouze 22 utkání, část angažmá strávil na hostování v Reggině a Brescii. V roce 2001 Pirla koupil městský rival AC Milán, se kterým získal v roce 2003 Italský pohár a o rok později i ligový titul. Zároveň v letech 2003 a 2007 vyhrál s AC Milán Ligu mistrů. V roce 2011 ovšem Pirlo opustil svůj dosavadní klub AC Milán a přesunul se do dalšího slavného klubu v Serii A, do Juventusu Turín. S Juventusem získal \"scudetto\" (titul v Serii A) v sezónách 2011/12, 2012/13, 2013/14 a 2014/15.\n\n\nItálii Pirlo reprezentoval již v mládežnických výběrech. V roce 2000 byl členem týmu, jenž zvítězil na Mistrovství Evropy ve fotbale hráčů do 21 let na Slovensku. Ve finále proti České republice 4. června vstřelil oba góly svého týmu a zařídil tak vítězství 2:1. Byl také vyhlášen nejlepším hráčem turnaje a se třemi góly se stal i nejlepším kanonýrem.\n\nNa Letní olympiádě v roce 2004 v Řecku získal s Itálií bronzovou medaili. V dresu seniorské reprezentace se stal v roce 2006 mistrem světa. V červnu 2013 se zúčastnil Konfederačního poháru FIFA, kde v úvodním zápase italského mužstva vstřelil krásný gól z přímého kopu proti Mexiku. Itálie soupeře porazila 2:1, pro Pirla to byl jubilejní stý zápas v dresu národního A-týmu.\n\nPirlo se zúčastnil Mistrovství Evropy ve fotbale 2012 a odehrál všech šest utkání Itálie na šampionátu při její cestě do finále. V základní skupině C to byly postupně zápasy se Španělskem (remíza 1:1, nahrával na vedoucí gól Di Natalemu), Chorvatskem (rovněž 1:1, vstřelil gól z přímého kopu) a Irskem (výhra Itálie 2:0, přihrával na vedoucí gól Antonio Cassanovi). Ve čtvrtfinále absolvoval zápas s Anglií, který se musel rozhodnout až v penaltovém rozstřelu. Andrea zakončil svůj pokus ve stylu Antonína Panenky a rozstřel skončil výsledkem 4:2 pro Italy. V semifinále byl u výhry Itálie nad mírně favorizovaným Německem 2:1. Ve finále musel se spoluhráči čelit nejlepšímu týmu turnaje Španělsku, které nakonec Itálii deklasovalo poměrem 4:0. Andrea získal s národním týmem stříbro.\n\nGóly Andrey Pirla za A-mužstvo Itálie\n\n\n\n\nV dubnu 2014 vyšla jeho autobiografická kniha \"I Think, Therefore I play\" (česky \"Myslím, tedy hraji\" - parafráze známého výroku „Myslím, tedy jsem“ francouzského filosofa René Descartese), v níž shrnuje zajímavosti ze své fotbalové kariéry. Přiznává v ní mj. obrovské zklamání po prohraném finále Ligy mistrů 2004/05 proti anglickému klubu Liverpool FC, kde AC Milán ztratil po poločase tříbrankové vedení a nakonec podlehl v penaltovém rozstřelu.\n\n"}
{"id": "78696", "url": "https://cs.wikipedia.org/wiki?curid=78696", "title": "Alessandro Nesta", "text": "Alessandro Nesta\n\nAlessandro Nesta (* 19. března 1976, Řím) je bývalý italský fotbalový obránce, který ukončil kariéru v MLS klubu Montreal Impact. Pelé ho roku 2004 zařadil mezi 125 nejlepších žijících fotbalistů.\n\nNesta vyrostl v římské čtvrti Cinecittà. Jeho otec Giuseppe byl příznivcem Lazia, kde se Nesta věnoval fotbalu od svých 10 let.\n\nNestovo fotbalové dospívání bylo provázáno s Laziem Řím. Za římský velkoklub poprvé nastoupil 13. března 1994 proti Udinese, to vedl Římany legendární hráč a i kouč Dino Zoff.\nBěhem tréninku v dubnu 1994 omylem zranil svého spoluhráče Paula Gascoigneho.\nPrůlom nastal v ročníku 1995/96, kdy klub vedl Zdeněk Zeman. Český kouč vyznávající útočnou hru svěřil Nestovi roli tzv. \"protagonisty\", kdy byl útok budován už ze zadních řad.\nNesta nastoupil do 23 zápasů Serie A. V roce 1997 se stal kapitánem, tuto roli mu svěřil švédský trenér Sven-Göran Eriksson. Nesta a spol. se dokázali probojovat do finále Poháru UEFA na jaře 1998, kde na Lazio čekal milánský Inter. Ani Nesta ani jeho tradiční partner ve stoperské dvojici Paolo Negro neubránili útočné duo soupeře v podobě Ronaldo–Zamorano, kteří po jedné brance zařídili vysokou výhru 3:0 na trávníku pařížského stadionu \"Parc des Princes\".\n\nV ročníku 1998/99 Lazio málem získalo \"Scudetto\" (ligový titul), skončilo jediný bod za vítězným AC Milán. Pomyslnou náplastí byl triumf v evropském Poháru vítězů pohárů, pro Nestu vůbec první evropská trofej.\n\nMistrem Itálie se stal v ročníku 1999/00. V tomto období tvořil stoperskou dvojici se Sinišou Mihajlovićem.\n\nFinanční potíže Lazia dovedly klubového prezidenta Sergia Cragnottiho k rozhodnutí prodat hvězdy včetně 26letého Nesty. Sám Nesta netoužil odejít a předtím několik větších klubů odmítl,\npřesto nakonec k přestupu došlo a Lazio za Nestu inkasovalo 21 milionů liber.\nNestovým zaměstnavatelem se stal AC Milán Silvia Berlusconiho, v jehož obraně působili Paolo Maldini či Roque Júnior. Podepsal kontrakt na pět let, tedy do roku 2007.\n\nDebutové ligové utkání ve dresu \"Rossoneri\" odehrál v září na hřišti Modeny již v 1. kole Serie A.\n\nSpolečně se zkušenými italskými zadáky Maldinim a Costacurtou pomohl Milánu dosáhnout sefinále Ligy mistrů. První utkání proti Interu dopadlo bezbrankovou remízou, odveta pak remízou 1:1. Pravidlo venkovních gólů posunulo dále AC, přestože se obě střetnutí hrála na stejném stadionu. Finálové klání s Juventusem bylo vyrovnané a skončilo i po prodloužení 0:0, v penaltovém rozstřelu pak uspělo milánské mužstvo.\n\n\n\n\n\n"}
{"id": "78697", "url": "https://cs.wikipedia.org/wiki?curid=78697", "title": "Delaware", "text": "Delaware\n\nDelaware (anglická výslovnost , oficiálně ) je stát nacházející se na východním pobřeží Spojených států amerických, v Jihoatlantské oblasti jižního regionu USA. Delaware hraničí na jihu a západě s Marylandem, na severu s Pensylvánií a na severovýchodě s New Jersey. Jihovýchodní ohraničení státu tvoří Atlantský oceán.\n\nSe svou rozlohou 6 452 km² je Delaware druhým nejmenším státem USA, v počtu obyvatel (950 tisíc) je šestým nejméně lidnatým státem, s hodnotou hustoty zalidnění 188 obyvatel na km² je však na šestém místě. Hlavním městem je Dover s 38 tisíci obyvateli. Největšími městy jsou Wilmington se 72 tisíci obyvateli, dále Newark (32 tisíc obyv.) a Middletown (20 tisíc obyv.). Delawaru patří 45 km pobřeží Atlantského oceánu. Nejvyšším bodem státu je Ebright Azimuth s nadmořskou výškou 137 m na severu státu. Největším tokem je řeka Delaware, jež tvoří hranici s New Jersey.\n\nOd 30. let 17. století patřila část území Delawaru kolonii Nové Švédsko, jež se v 50. letech 17. století stala součástí Nového Nizozemí. Po holandské porážce roku 1664 získali teritorium Angličané, kteří zde založili kolonii pojmenovanou podle řeky Delaware, jež naopak získala jméno po Thomasi Westovi, 3. baronovi De La Warr, guvernérovi virginské kolonie. Delawarská provincie se roku 1776 stala jedním z původních třinácti zakládajících států USA. Delaware jako první stát v pořadí ratifikoval Ústavu Spojených států amerických, k čemuž došlo 7. prosince 1787.\n\nPůvodní indiánské kmeny Nantikoků a východních Algonkinů nahradili v 17. století Švédové, kteří si na zde založili kolonii Nové Švédsko. Od roku 1638 obývalo toto území kromě Švédů také množství Finů (v té době bylo Finsko součástí Švédského království) a Holanďanů. V roce 1655 během 2. severní války dobyli toto území právě Holanďané, kteří ho anektovali do již vzniklého Nového Nizozemí. Devět let poté, roku 1664, dobyli území kolem řeky Delaware britská námořní flotila v čele se sirem Robertem Carrem. V britském držení zůstalo Delaware až do okamžiku připojení ke Spojeným státům americkým.\n\nPodle sčítání lidu z roku 2010 zde žilo 897 934 obyvatel. Podle sčítání v roce 2000 zde žilo 783 600 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 8,2 % populace.\n\n\nStát Delaware má velmi liberální obchodněprávní zákonodárství, proto je zde registrováno velké množství obchodních společností. Někdy bývá označován jako daňový ráj, to je však zavádějící - zdejší výhody spočívají spíše v jednoduchosti a flexibilitě místního obchodního práva, velmi malé míře administrativy, velkorysé otevírací době zdejšího obchodního rejstříku apod. Mimo jiné je zde registrována více než polovina amerických veřejně obchodovaných společností.\n\nMottem státu je „Liberty and Independence“, květinou květ broskve, stromem cesmína temná, ptákem modrá slepice a písní \"Our Delaware\".\n\n"}
{"id": "78699", "url": "https://cs.wikipedia.org/wiki?curid=78699", "title": "Bílá Hora", "text": "Bílá Hora\n\nNázev Bílá Hora nebo Bílá hora může označovat:\n\n\n\n\n\n"}
{"id": "78706", "url": "https://cs.wikipedia.org/wiki?curid=78706", "title": "Vídeň (rozcestník)", "text": "Vídeň (rozcestník)\n\nVídeň může znamenat:\n\n"}
{"id": "78719", "url": "https://cs.wikipedia.org/wiki?curid=78719", "title": "Jarosław Kaczyński", "text": "Jarosław Kaczyński\n\nJarosław Aleksander Kaczyński ( []; * 18. června 1949, Varšava) je polský právník a politik, spoluzakladatel (2001) a předseda (od ledna 2003) strany Právo a spravedlnost a bývalý 13. premiér Polska (2006–2007).\n\nJe jednovaječné dvojče Lecha Kaczyńského (1949–2010), bývalého polského prezidenta. Spolu s ním vytvořil v roce 1962 hlavní dětskou roli ve filmu \"O dwóch takich, co ukradli księżyc\" (\"O dvou, kteří ukradli Měsíc\") a v roce 2001 založil stranu Právo a spravedlnost. Přestože není předsedou vlády nebo prezidentem a formálně je pouze členem Sejmu, od parlamentních voleb vyhrávaných zákonem a spravedlností v roce 2015 je považován za jednoho z nejvlivnějších lidí v Polsku.\n\nJe syn Jadwigy Kaczyńské a Rajmunda Kaczyńského. Studoval na Varšavské univerzitě, kde v roce 1971 získal na Fakultě práva a administrace titul magistra a v roce 1976 v Ústavu vědy o státu a právu Polské akademie věd titul doktora práv. V letech 1971–1976 byl zaměstnán jako vědecký pracovník v Ústavu vědecké politiky a vysokého školství. V letech 1976–1981 pracoval jako odborný asistent v pobočce Varšavské univerzity v Białystoku.\n\nOd 70. let se angažoval v činnosti opozice, spolupracoval s Výborem na ochranu dělníků (KOR) a v 80. letech s Helsinským výborem. V 80. letech byl také členem a poradcem podzemních orgánů nezávislých samosprávných odborů Solidarita (NSZZ Solidarność), mj. byl v roce 1980 tajemníkem výkonného výboru. V roce 1989 za Solidaritu vyjednával o ustavení vlády Tadeusze Mazowieckého.\n\nV letech 1989–1990 byl šéfredaktorem Týdeníku Solidarita (Tygodnik Solidarność). V letech 1990–1991 působil ve funkci státního ministra, byl vedoucím Kanceláře prezidenta Lecha Wałęsy. Z této funkce odešel po konfliktu s prezidentem Wałęsou. V roce 1990 byl spoluzakladatelem a do roku 1998 předsedou Dohody střed (Porozumienie Centrum, PC). V roce 1997 se spojil s Hnutím za obnovu Polska (Ruch Odbudowy Polski) Jana Olszewského. V letech 1989–1991 zasedal v Senátu. V letech 1991–1993 byl poslancem v Sejmu za Občanskou dohodu střed (Porozumienie Obywatelskie Centrum). V roce 1997 se stal opět poslancem, tentokrát jako kandidát Hnutí za obnovu Polska.\n\nV roce 2001 spolu s bratrem Lechem Kaczyńským založil stranu Právo a spravedlnost, která v roce 2001 získala 9,5 % hlasů a 44 míst v Sejmu (z 460). V roce 2003 byl zvolen předsedou a nahradil svého bratra Lecha, který byl zvolen primátorem Varšavy.\n\nV roce 2005 pod jeho vedením PiS vyhrálo parlamentní volby. Avšak Jarosław Kaczyński se zřekl vytváření vlády, podle politických pozorovatelů proto, aby tak pomohl svému bratru vyhrát prezidentské volby (v Polsku prezidenta nevolí Parlament, ale občané), protože voliči by zřejmě nechtěli, aby byla celá moc v rukou jedné rodiny. Podle analytiků byl Jarosław z obou bratrů ten, který vymýšlel strategii další činnosti a směru. Dne 28. prosince 2005 obdržel Jarosław Kaczyński od bratra-prezidenta jmenování členem Rady národní bezpečnosti (Rada Bezpieczeństwa Narodowego).\n\nDne 10. července 2006 po překvapivé demisi premiéra Kazimierze Marcinkiewicze jmenoval Jarosława Kaczyńského premiérem tehdejší prezident Lech Kaczyński. Koalice tvořící jeho vládu se ale vinou vnitrokoaličních rozporů a korupční aféry týkající se vicepremiéra Andrzeje Leppera ze Sebeobrany v létě 2007 rozpadla. Na podzim pak následovaly předčasné volby.\n\nPo předčasných volbách v říjnu 2007, které Kaczyńského strana prohrála odešel se svou stranou do opozice.\n\nPo smrti svého bratra Lecha, který zemřel coby úřadující prezident Polska při havárii vládního letadla u Smolenska, svedl v roce 2010 překvapivě rovný souboj o prezidentské křeslo s Bronisławem Komorowským, kterému nakonec těsně podlehl.\n\nV roce 2015 se Kaczyńského strana vrátila na výsluní, když nejprve její kandidát Andrzej Duda vyhrál prezidentské volby, aby následně strana Právo a spravedlnost drtivě zvítězila a získala absolutní většinu v obou komorách parlamentu. Jarosław Kaczyński ovšem v těchto volbách na premiéra nekandidoval, za jeho stranu kandidovala na premiérku Beata Szydło.\n\nZ havárie vládního Tu-154 u Smolenska Kaczyński obvinil Rusko a havárii letadla označil za zločin, „který musí být potrestán“. Bývalý polský prezident Lech Wałęsa to odmítl se slovy: \"Skutečně jde o zločin, ale v hlavě Jaroslava Kaczyńského\". Podle Kaczyńského nese zodpovědnost za havárii také tehdejší vláda Donalda Tuska.\n\n"}
{"id": "78725", "url": "https://cs.wikipedia.org/wiki?curid=78725", "title": "Mago", "text": "Mago\n\nMago je vulkanický ostrov ležící v severozápadní části fidžijského souostroví Lau. Je jedním z největších ostrovů jihozápadního Tichého oceánu v osobním vlastnictví. Původně měl rozlohu 22 čtverečních kilometrů.\n\nMago leží 267 km severovýchodně od fidžijského hlavního města Suva a 22 km jihozápadně od malého ostrůvku Namalata, poblíž Vanua Balavu, kde stále bydlí potomci původních obyvatel ostrova Mago. Mago je v současnosti poměrně zaostalý, obydlený pouze několika správci indofidžijského původu.\n\nBěhem 60. let 19. století zde byly založeny bavlníkové plantáže bratry Ryderovými z Austrálie. Bratři Ryderové byli následováni rodinou Borronů, kteří zde úspěšně mnoho let provozovali kokosové plantáže na výrobu kopry, a kteří fidžijské vládě darovali Borron House – historické sídlo ve Fidžijském hlavním městě Suva.\n\nPočátkem roku 2005 byl ostrov zakoupen hollywoodským hercem a režisérem Mel Gibsonem. Potomci původních domorodých obyvatel ostrova, kteří byli vystěhováni v 60. letech 19. století, protestovali proti Gibsonově koupi ostrova od japonské Tokyu Corporation za 15 milionů USD.\n"}
{"id": "78726", "url": "https://cs.wikipedia.org/wiki?curid=78726", "title": "Pneumatika", "text": "Pneumatika\n\nPneumatika, plášť neboli \"obruč\" je vzduchem plněná pružná součást kol dopravních prostředků. Má obvykle tvar toroidu a je nasazena na vnějším obvodu ráfku. Zajišťuje přenos sil mezi koly a vozovkou a působí také jako primární odpružení. Uvnitř pneumatiky bývá vzdušnice (lidově nazývaná \"duše\"), ale často se používají i bezdušové pneumatiky. U cyklistické pneumatiky se vnější díl nazývá plášť či galuska. Nejběžnějším materiálem pro výrobu pneumatik je vulkanizovaná pryž (plnivem jsou saze, dávající typickou barvu) na kostře z textilních a ocelových kordů. Podle provedení kostry se pneumatiky dělí na diagonální a dnes nejpoužívanější radiální.\n\nPatent na moderní vzduchem plněnou pneumatiku získal John Boyd Dunlop v roce 1888. Vynalezl ji o rok dříve, když ji vyrobil ze zahradní hadice, aby zlepšil jízdní vlastnosti tříkolky svého syna. Nebyl ale první. Už v roce 1845 získal podobný patent Robert William Thomson. Vzhledem k tomu, že v té době nebyla vhodná vozidla, pro něž by se pneumatika hodila, vynález zapadl. V době, kdy Dunlop pneumatiku vynalezl znovu, byla již ve velkém vyráběna jízdní kola, u nichž se vynález uplatnil.\n\nNásledující obrázek popisuje jednotlivá označení používaná výrobcem (číslice označují šířku, profil, průměr a zátěžový index pneumatiky).\nStandardní rozměry jsou teoretické hodnoty platné pro novou pneumatiku.\n\nPopis jednotlivých údajů:\nDále jsou na pneumatikách vyznačovány texty označující specifické vlastnosti:\n\nV červnu 2012 bylo nařízením Evropské komise č. 1222/2009 zavedeno povinné značení pneumatik, neboli štítkování. Jedná se o hodnocení podílu na spotřebě paliva, přilnavosti na mokré vozovce a vnější hlučnosti pneumatiky.\nPodle nařízení musí být pneumatiky pro osobní vozy a lehké užitkové vozy (C1, C2) vyrobené po 30. červnu 2012 a uvedené na trh v zemích Evropské unie od listopadu 2012 označeny na veškerých prodejních místech samolepkou nebo štítkem s označením jejich vlastností (avšak nesměly být takto označeny před 30. květnem 2012).\nText upřesňuje, že tyto informace budou muset figurovat i na webových stránkách dodavatelů, na brožurách a cenících i fakturách, a to pro každý typ a každou velikost zvlášť.\n\nToto nařízení rozlišuje třídy pneumatik C1, C2 a C3 podle článku 8 Nařízení Evropského parlamentu a rady (ES) č. 661/2009, tedy pneumatiky pro vozidla kategorií M1, N1, O1 a O2 jako C1, pro kategorie M2, M3, N, O3 a O4 s indexem nosnosti do 121 včetně jako C2 a nad 121 jako C3.\n\nŠtítek „úspory paliva“ označuje navýšení spotřeby paliva v závislosti na valivém odporu pneumatiky. Základem je třída A, která představuje nejnižší koeficient valivého odporu \"RRC\" (nejnižší spotřeba paliva), a rozmezí koeficientů stoupá až ke třídě G, která představuje nejvyšší hodnoty koeficientu (nejvyšší spotřeba paliva), přičemž písmeno D je použito pouze u třídy pneumatik C3 a naopak u této není použito písmeno G. Údaj o navýšení spotřeby v následující tabulce je pouze orientační, platí pro ideální model osobního vozu se spotřebou 6,6 l benzínu na 100 km.\n\nŠtítek přilnavosti za mokra lze chápat jako rozdíl v brzdné dráze na mokré vozovce. Třídy přilnavosti se stanoví pro třídu pneumatik C1 od A do G podle indexu přilnavosti za mokra \"G\", od nejvyššího (nejkratší brzdná dráha) po nejnižší (nejdelší brzdná dráha), přičemž ale D a G není použito. Brzdná dráha se stanovuje pro brždění z rychlosti 80 km/h.\n\nŠtítek vnějšího hluku při odvalování uvádí přímo naměřenou hodnotu v decibelech a piktogram vyjadřující vztah této hodnoty k povoleným hodnotám. Tyto jsou stanoveny v části C přílohy II nařízení (ES) č. 661/2009 a závisí na třídě pneumatiky, jejích rozměrech, provedení a kategorii použití. Rozmezí je od 70 dB(A) pro úzké pneumatiky třídy C1A až po 78 dB(A) u pneumatik třídy C3 pro zvláštní užití současně s určením pro jízdu na sněhu.\n\nPiktogram reproduktoru s jednou vlnou značí pneumatiku tišší o 3 a více dB než je požadováno. Piktogram se dvěma vlnami značí pneumatiku splňující normu nebo tišší o méně než 3 dB. Piktogram se třemi vlnami značí pneumatiku hlučnější, než je dovoleno.\n\nRozlišujeme několik základních typů dezénů a to symetrický, asymetrický a směrový.\n\n\nDále se můžeme setkat např. s typem asymetrická směrová, která se používá na super sporty.\n\nSpeciální konstrukce na dojezdových (tzv. run-flat – doslova „jízda s prázdnou pneumatikou“) pneumatikách, spočívající v zesílené bočnici, umožní s těmito pneumatikami i jízdu s defektem. S takto poškozenou pneumatikou lze jet až do vzdálenosti 80 km a to rychlostí max. 80 km/h. Poškozenou run-flat pneumatiku je třeba vyměnit, její oprava není možná. Lze montovat pouze na vozy s kontrolou tlaku v pneumatikách, protože řidič nemusí poznat defekt. Existuje několik kódů pro označení run-flat pneumatik, podle výrobce:\n\n\n\n"}
{"id": "78727", "url": "https://cs.wikipedia.org/wiki?curid=78727", "title": "Letohrádek královny Anny", "text": "Letohrádek královny Anny\n\nLetohrádek královny Anny (nazývaný též \"Belvedere\", \"Belvedér\", \"Belveder\" či \"Královský letohrádek\", dříve též \"Matematický dům\") je renesanční stavba na Pražském hradě v Královské zahradě.\n\nLetohrádek v renesančním stylu dal vystavět v letech 1538–1565 Ferdinand I. jako součást v předchozích letech založené královské zahrady.\n\nLetohrádek měl jednak „rekreační“ funkci, neboť mohl být jakožto integrální součást královské zahrady panovníkem užíván k dennímu odpočinku, případně k neformálnímu vykonávání některých panovnických \"pracovních\" povinností, obdobně mohl být užíván dalšími členy královské rodiny, případně některými významnými příslušníky královského dvora, a zároveň měl funkci reprezentační, ať už jako místo individuálních návštěv a prohlídek vznešených návštěvníků Hradu, nebo jako místo pro konání panovnických plesů a slavností. Kromě těchto praktických funkcí ovšem plnil i funkce ryze „demonstrační“, neboť pomocí níže popsané sochařské a klempířské (korouhve v podobě říšských orlů) výzdoby jednoznačně proklamoval a viditelně demonstroval habsburskou vládu nad zeměmi České koruny.\n\nRoku 1558 se letohrádek stal velkolepou kulisou závěru třídenních oslav příjezdu Ferdinanda I. jako nového císaře Svaté říše římské.\n\nZmíněným funkcím odpovídá jak dvojice velkých sálů, přičemž větší horní sál je v dobových písemnostech přímo zmiňován jako místo tanečních zábav a zřejmě byl vybaven i tribunou pro hudebníky, tak dvojice dnes nedochovaných menších čtvercových sálů, které byly vytápěny krbem a pravděpodobně sloužily soukromým potřebám panovníka.\n\nPřípravy na stavbu, například navážení stavebního materiálu, probíhaly už od přelomu let 1534 / 1535. Stavba sama započala v dubnu 1538 za účasti italského stavitele Giovanniho Spazia a italského kameníka a sochaře Paola della Stella. Posledně jmenovaný Ital svého krajana G. Spazzia jakožto provádějícího stavitele postupně vypudil, a na jeho místo prosadil Giovanniho Mariu Aostalliho, později (1551) se ujal vedení stavby sám Stella. Po Stellově smrti roku 1552 vedl stavbu jihoněmecký stavitel Hans Tirol.\n\nPůvodně zřejmě pouze jako přízemní budova navržená a prováděná stavba, byla prakticky ihned po dokončení přestavěna Bonifácem Wohlmutem, mj. též stavitelem hradní míčovny. Wohlmut nově opatřil budovu prvním patrem a také dosti nezvykle tvarovanou střechou. V této podobě se exteriér letohrádku, až na níže popsané změny provedené v polovině 19. století, dochoval dodnes.\n\nDlouhou dobu výstavby měl na svědomí především požár Pražského hradu roku 1541, po němž pro naléhavější stavební úkoly práce na letohrádku téměř ustaly, v některých letech i nedostatek finančních prostředků, povolovaných panovníkovi zemským sněmem, a dále změna plánů kolem roku 1554. Důvodem pro tuto změnu, která spočívala v likvidaci už provedeného krovu, nástavbě nového prvního patra a novému vybudování krovu byla téměř určitě panovníkova nespokojenost s původně realizovanou podobou. Letohrádek, opatřený na vrcholu střechy dvojicí císařských orlů v podobě plechových korouhví a v ploše střechy malovaným českým dvouocasým lvem, byl totiž při pohledu od města málo výrazný a dominantní.\n\nZa autora celé architektonické koncepce letohrádku je zpravidla považován Paolo della Stella. Prameny doloženo je ovšem pouze to, že Stella vytvořil dřevěný model stavby. Stylový rozbor architektury letohrádku pak dokládá, že projektantem stavby nebyl školený architekt. Použité architektonické články totiž byly vybírány odlišně od tehdejší italské architektonické praxe, s velkým důrazem na maximální zdobnost a dekorativnost. Ačkoli tyto články velmi důsledně vycházejí z antických předloh, jedná se v rámci samotné antické architektonické produkce nikoli o běžné prvky, ale naopak o prvky velmi exkluzivní a nezvyklé, použité na několika málo konkrétních stavbách z období antického Říma. Zcela netypický je ostatně i použitý stavební typ s arkádou, nepřerušeně obíhající obdélné jádro stavby ze všech čtyř stran. Vedle Sochaře Stelly mohl být projektantem letohrádku také některý poučený laik, přičemž nelze vyloučit ani autorství samotného panovníka, který se o architekturu prokazatelně zajímal.\n\nZa autora bezprostředně navazující přestavby bývá považován Bonifác Wohlmut, ovšem mohl jím být také vídeňský architekt a stavitel italského původu Pietro Ferabosco.\n\nArchitektonicky jde v podstatě o villu suburbanu, (v dobové literatuře „lusthaus“, česky letohrádek), tedy stavbu, která byla součástí rozsáhlé zahrady a sloužila pro pořádání slavností, ale i k odpočinku a „rekreaci“. Nebyla uzpůsobena k obývání. Tato konkrétní villa byla součástí plánovitého budování královské zahrady, kterou dodnes na východní straně uzavírá.\n\nObdélné dvoupodlažní jádro budovy obíhá ze všech stran arkádový ochoz nesený jónskými sloupy. Ve cviklech této arkády jsou umístěny mytologické reliéfy. Reliéfní, zčásti ornamentální a zčásti figurální výzdoba se však nachází i na soklech sloupů a sloupků balustrády, vlysu římsy ochozu, je součástí supraport a suprafenester, oken a dveří v přízemí budovy i sochařsky pojatých patek klenby ochozu. Nad arkádou je umístěna rozlehlá terasa, přístupná z prvního patra budovy. Také balustráda této terasy je dosti neobvykle reliéfně zpracována. Patro letohrádku je překvapivě řešeno pomocí dórského řádu, takže je zde porušena řádová superpozice. Kromě okenních otvorů rytmizují stěnu prvního patra ještě volné niky. Krov stavby tvoří unikátní tesařská konstrukce, připomínající svým tvarem obrácený trup lodi.\n\nV parku před letohrádkem je umístěna známá Zpívající fontána, kterou odlil v roce 1568 z bronzu brněnský kovolijec Tomáš Jaroš, podle návrhu italského umělce Francesca Terza.\n\nJedná se o jednu z prvních čistě renesančních staveb na území Čech a Moravy. Ve své době byla tato stavba svou koncepcí obdélné budovy opatřené ze všech stranách arkádovým ochozem novinkou i v samotné Itálii. Zároveň jde o jednu z prvních, ne-li vůbec první villu suburbanu v zaalpské Evropě.\n\nZmíněná, velmi bohatá, svým rozsahem, řemeslnou kvalitou zpracování i ikonografickým programem v zaalpském prostředí značně unikátní sochařská výzdoba, představuje oslavu Ferdinanda I. Habsburského jako nastolitele nového zlatého věku, mírotvorce a hlavu Svaté říše římské.\n\nIkonografický program výzdoby letohrádku je poměrně složitý. Reliéfy na soklech sloupů situovaných v nároží budovy zobrazují Herkulovy hrdinské činy. Nad nimi jsou pak umístěny znaky všech Ferdinandových držav a také Svaté říše římské. Výjevy severního průčelí zobrazují řadu postav antické historie při konání hrdinských činů, zjevně jako předobrazy moudrého panovníka. Reliéfy jsou přitom uspořádány v chronologickém pořadí, takže je lze chápat i jako vylíčení dějin antického světa. Ferdinanda mají zjevně představit nejen jako pokračovatele těchto hrdinů, ale také jako znalce antických dějin.\n\nTaké reliéfy západního průčelí zobrazují antické hrdiny. Řada z nich je navíc zobrazena přímo s rysy Ferdinanda I. a v neantických úborech. Jsou na nich zobrazeny mj. výjevy z života Alexandra Makedonského, Iásónova cesta Argonautů za zlatým rounem, příběhy posledního trojského hrdiny Aenea, a také výjevy zachycující antická božstva, například Apollóna, Merkura či Jupitera. I zde ikonografie jednak líčí dějiny (antického) světa, a zároveň je různým způsobem aktualizuje. Iásonův příběh například odkazuje k Řádu zlatého rouna, nejvyššího ocenění raně novověké katolické Evropy, udělovaného za pěstování katolické víry, ochranu církve a zachovávání neposkvrněnosti rytířské cti. Tento řád je ostatně ve výzdobě letohrádku opakovaně připomínán i přímo, především v balustrádě ochozu terasy prvního patra, jejíž výplně jsou pojaty jako jednotlivé zvětšené články řádového řetězu. Samotný Ferdinand je v reliéfech zobrazován jako Aeneas, mytický zakladatel římského národa a nastolitel zlatého věku. Pozoruhodný je z tohoto hlediska především reliéf, interpretovaný tradičně jako předávání dobudovaného letohrádku Ferdinandem I. jeho manželce Anně Jagelonské, podle nového výkladu ovšem zobrazující Ferdinanda jako Aenea a Annu jako Lavinii, dceru krále Latina. Vergiliem v Aeneidě zpracovaný příběh, líčící mytický vznik římského národa svazkem etruské princezny a posledního žijícího trojského hrdiny, ukazuje sňatek „cizince“ Ferdinanda Habsburského s „místní“ princeznou Annou Jagellonskou jako počátek nového Zlatého věku, přičemž zároveň odkazem k antickému příběhu legitimizuje Ferdinandovo dosti nepevné postavení, neboť se českým panovníkem stal právě jako manžel Anny Jagelonské. Ne vždy ideálního vztahu obou habsburských bratrů, císaře Karla V. a jeho nástupce, císaře Ferdinanda I., se pak dotýká reliéf umístěný v nade dveřmi letohrádku, neboť zobrazuje setkání Jákoba s Ezauem.\n\nReliéfy jižní a východní strany letohrádku zobrazují především výjevy z mytického Zlatého věku a dále důležité události afrického tažení Karla V., které jej ukazuje jako bojovníka s nepřáteli křesťanství.\n\nV době Rudolfa II. je doložené užití letohrádku pro část jeho umělecké sbírky a dále jako místo působení významného matematika a astronoma Tychona Brahe, který jej využíval jako observatoř. Od té doby byla budova nazývána též \"Matematický dům\".\n\nRoku 1648 letohrádek poškodila švédská armáda. Po rozhodnutí císaře Josefa II. z roku 1782 byl letohrádek užíván císařským dělostřelectvem jako laboratoř, ve které se mj. vyráběl střelný prach. Až koncem 30. let 19. století pražský purkrabí Karel Chotek využil myšlenku na veřejné využití budovy a oslovil proto císaře Ferdinanda V. Jeho zásahem stavební oddělení hradního hejtmanství zadalo projekt na rekonstrukci budovy a uhradilo náklady na opravu. Ideového využití se ujala Společnost vlasteneckých přátel umění a navrhla \"Vlasteneckou galerii\". Letohrádek byl v letech 1843 - 1847 opraven a v interiéru poměrně razantně přestavěn. Změněna byla místa všech vstupů do budovy, byla vybourána původní střední chodba i navazující schodiště a v prostoru zrušené dvojice čtvercových sálů, situovaných v severní části budovy v přízemí a patře nad sebou, bylo pro změnu vybudováno dodnes existující mohutné reprezentativní dvojramenné schodiště podle návrhu významného architekta historismu Bernharda Grubera.\n\nHlavní sál byl vymalován historickými výjevy z českých dějin, které podle návrhu malíře Christiana Rubena z let 1852-1853 provedl kolektiv jeho žáků z Akademie výtvarných umění v Praze, především Karel Svoboda, přičemž původně navržený malířský program byl císařem označen za \"protihabsburský\" a nahrazen programem vůči habsburským panovníkům daleko loajálnějším.. Malby byly v 50.-90.letech 20. století zakryty a poškozeny. \n\nVýstavním účelům letohrádek slouží od poloviny 20. století dodnes. Při rekonstrukci na konci osmdesátých let dvacátého století vypukl roku 1989 v krovu budovy požár, při němž byla výrazně poškozena konstrukce krovu a dále měděná krytina střechy. Kompletní rekonstrukce budovy včetně sochařské a malířské výzdoby proběhla v letech 2004 - 2008.\n\nPřestože byl letohrádek od počátku prováděn podle rozkazů a pro potřeby Ferdinanda I. Habsburského jako přímá součást jeho panovnické reprezentace, došlo v 19. století k všeobecnému rozšíření dodnes dosti houževnatě přetrvávající představy, že byl vybudován pro Ferdinandovu manželku Annu Jagellonskou. Tato historickými prameny zcela neodůvodněná představa dokonce určila hojně užívané označení stavby (\"Letohrádek královny Anny\"). Důvodem této legendy bylo to, že Anna nebyla příslušnicí tehdy českými obrozenci nenáviděného a odmítaného habsburského rodu, nýbrž polských Jagellonců, chápaných tehdy jako slovanský šlechtický rod. Kořenem této legendy bylo už od 16. století tradované přesvědčení o lidumilnosti Anny Jagelonské, která prý, na rozdíl od svého krutého a chladného, Čechy nenávidějícího manžela Ferdinanda I., měla mít příslušníky českého národa ve značné oblibě. Její předčasná smrt na počátku roku 1547 byla legendicky spojována s údajně velmi krutým potlačením prvního stavovského odboje, proběhlého téhož roku. Dle této legendy dokonce Anna svého manžela Ferdinanda I. za Čechy orodovala ještě na své smrtelné posteli.\n\nTento nacionalistický podtón byl důvodem pro později realizovanou snahu vytvořit z letohrádku jakousi \"českou Valhallu\", oslavující cyklem historických nástěnných maleb český národ a jeho slavné dějiny. V rámci protiněmeckých nálad bylo zdůrazňováno také to, že jde o přímý a Němci neovlivněný import italské renesanční architektury, přičemž stavba měla být vzorem pro další české renesanční stavby a jako taková i předobrazem v druhé polovině 19. století výrazně prosazované \"české renesance\". Z tohoto důvodu podoba letohrádku výrazně ovlivnila například i podobu Národního divadla, přičemž toto ovlivnění je na dochované první Zítkově skice budovy Národního divadla ještě patrnější než na realizované stavbě.\n\n\n"}
{"id": "78729", "url": "https://cs.wikipedia.org/wiki?curid=78729", "title": "Juice", "text": "Juice\n\nJuice je open source program, který umožňuje stahování podcastů, tedy multimediálních souborů do počítače. Původní název programu iPodder, či později iPodder Lemon, byl změněn na Juice v roce 2005 z důvodu hrozící žaloby od firmy Apple. Juice je k dispozici v mnoha jazycích mezi nimiž čeština zatím není.\n\nExistuje několik forků Juice:\n\n\n"}
{"id": "78734", "url": "https://cs.wikipedia.org/wiki?curid=78734", "title": "Michael Gira", "text": "Michael Gira\n\nMichael Gira (* 19. února 1954 Los Angeles, USA) je zpěvák, skladatel, básník, spisovatel, textař, ale především zakladatel a duchovní otec americké skupiny Swans. V současné době vede projekt Angels Of Light.\n\nNarodil se v Los Angeles, kde se v teenagerských letech podílel na vzniku punkové scény. Působil v kapelách Little Cripples a Strict IDS. Po přestěhování se do New Yorku po několika pokusech v rámci hnutí no wave založil skupinu Swans, která se stala realizací jeho přání vytvářet strohou, „na kost“ jdoucí hudbu. V roce 1983 skupina vydála své první album \"Filth\". Většina Girových textů je existencialistických, padajících až do nihilismu, pohrdání sama sebou a světem, který jej obklopuje. Ústředními tématy jsou peníze, náboženství a sex.\n\nPo albech \"Cop\", \"Greed\", \"Holy Money\", \"Children Of God\", živém albu \"Public Castration Is A Good Idea\" a \"Feel Good Now\" (kompilace živých nahrávek z evropského turné, včetně Československa (dva, komunistickému režimu utajené koncerty v Praze a Brně)) však poměrně rychle dochází ke změně. Aranžmá nesou patrný vliv popu, ale vnitřní duch skladeb zůstává, i když skryt pod povrchem. Po jediném albu, \"The Burning World\", nahraném pod hlavičkou tzv. major labelu (Uni Records) zakládá Michael Gira společnost Young God Records, pod jejíž hlavičkou v prakticky stejný čas vydává alba projektu World Of Skin, který měl být jakousi odpovědí na pokus o komerční desku. Po založení vlastní nahrávací společnosti vydává Gira v rychlém sledu další dvě alba Swans – \"Love Of Live\" a \"White Light From the Mouth of Infinity\".\n\nV roce 1995 vydávají Swans album \"Great Annihilator\" a Gira ve stejný čas nastupuje cestu sólových projektů (deska \"Drainland\", projekty „Body Lovers“). V roce 1996 spatřila světlo světa poslední nahrávka Swans, ambiciózní dvojalbum \"Soundtracks for the Blind\" a o rok později Gira kapelu z uměleckých důvodů rozpouští.\n\nIhned po rozpadu Swans Gira zakládá kapelu Angels Of Light, která je ovšem technicky vzato pokračováním Girovy sólové dráhy, neboť zakladatel je zároveň jediným stálým členem. V Angels Of Light Gira dále rozvíjí trend přechodu k melodickému písničkaření. Na rozdíl od předchozí skupiny si v AOL zakládá na používání živých a často exotických nástrojů, takže výsledný produkt je často na pomezí folku, alternativy a world music. V posledních letech si Gira oblíbil alternativně folkrockovou skupinu Akron/Family, kterým nejenže vydává alba ve svém nakladatelství, ale využívá je i jako doprovodnou kapelu na turné (do Prahy zavítali 11.10.2005) a k nahrávání vlastních alb (\"Akron/Family & Angels Of Light\" (2005), \"We Are Him\" (2007)). Na posledním počinu z roku 2007 však Gira nebyl s výsledným zvukem příliš spokojen a tak opět, jako v začátcích Angels Of Light, přizval k nahrávání řadu dalších hostů.\n\n\n\n"}
{"id": "78744", "url": "https://cs.wikipedia.org/wiki?curid=78744", "title": "Bitva v Ardenách", "text": "Bitva v Ardenách\n\nBitva v Ardenách (též bitva o výběžek – \"Battle of the Bulge\") je souhrnný název, který se používá pro označení německé protiofenzívy a její následné eliminace v prosinci 1944 až lednu 1945 na západní frontě. Jednalo se o poslední pokus nacistického Německa zvrátit průběh války. \n\nBitva v Ardenách si získala mnoho dalších populárních jmen. Německé kódové označení celé operace bylo Stráž na Rýně (\"Wacht am Rhein\"), v anglosaském světě se prosadily názvy bitva o výběžek (\"battle of Bulge\"), zimní válka (\"Winter War\", neplést si se Zimní válkou, kde se střetlo Finsko se SSSR) a Rundstedtova ofenziva. Poslední jméno má pro znalce poněkud humorný nádech – Rundstedt strašlivě zuřil, že po něm byla nepřítelem pojmenována ofenziva, kterou zarputile odmítal a které de facto ani nevelel, byť formální velitel, působil jen jako prostředník mezi Hitlerem a svými podřízenými. Skutečnými hlavními plánovači a veliteli ofenzívy byli Adolf Hitler, Walter Model a Hasso von Manteuffel.\n\nKe konci léta 1944 se situace Německa začínala stávat kritickou. Říše byla donucena bojovat na dvou frontách současně a rozdělovat tak své omezené zdroje. Na východní frontě převzali již dávno Sověti iniciativu a postupně zatlačovali Němce z dobytých území k hranicím říše. Na západní frontě byla po vylodění Spojenců 6. června 1944 v oblasti Normandie v operaci Overlord vytvořena druhá fronta, která přinutila Němce přejít do defenzivních bojů. Ohromná materiální převaha spojenců a letecká nadvláda nad územím umožňovala po vytvoření nástupiště rychlý postup do centrálních částí Francie a k osvobození Paříže (25. srpna 1944). Po rychlé porážce Němců ve Francii začali Spojenci nabývat pocitu, že válka rychle skončí. Předpokládali, že německá armáda je na pokraji kolapsu a že Německo již nemá dostatečné síly na převzetí iniciativy a na protiútok.\n\nHitler byl ale jiného názoru. Nehodlal se smířit s defenzivní rolí a s převálcováním spojeneckou materiální převahou, ale chtěl se pokusit o protiofenzivu, která by zvrátila průběh války. Z pohledu Německa nemělo cenu podnikat protiofenzivu proti Rusku v čele se silnou Rudou armádou a ohromným průmyslovým zázemím. Němci nemohli očekávat, že úspěšná protiofenziva by rozdrtila Rusy nebo že by se podařilo s nimi vyjednat příměří, a tak se Hitler zaměřil na západ. Podle jeho mínění po úspěšném útoku a zatlačení Spojenců nastane výhodná doba pro vyjednávání o možném míru, skončení bojů na západě a přípravám na boj se společným nepřítelem Německa i Západu, a to s komunistickým Sovětským svazem. Německá generalita dále viděla výhody útoku na západ ve stále se prodlužujících zásobovacích liniích Spojenců, které přinášely značné problémy v logistice (přísun materiálu, záloh, posil).\n\nÚdajně 16. září 1944 dostal Hitler inspiraci na konferenci o západní frontě při pohledu na operační plán, když nastínil svůj plán na protiofenzivu v zalesněné oblasti Arden. Konečným cílem mělo být město Antverpy. Náhlý útok měl být veden ze zalesněné oblasti, která byla velmi obtížně průchodná pro těžkou techniku, nacházela se na pomezí mezi americkou a britskou armádou s oslabenou obranou. Ke všemu bylo zvoleno velmi výhodné načasování na zimní měsíce, kdy Spojenci nebudou moci využít své letecké převahy a kdy bude většina spojenecké armády na vánoční dovolence. Německá generalita předpokládala, že je větší pravděpodobnost špatného počasí a přízemních inverzí, které znemožní úspěšné nasazení letectva pro napadání útočných německých kolon, zásobovacích jednotek a frontových útvarů. Datum okolo Vánoc navíc zapříčinilo, že část velícího sboru nebyla v době vypuknutí útoku v oblasti. Úspěšný postup na Antverpy by přetrhal spojení mezi 21. skupinou armád polního maršála Montgomeryho v Belgii a Holandsku a zbytkem armády generála Eisenhowera. Kdyby se tento smělý plán podařil, mohlo být podle Hitlera zničeno až 20 spojeneckých divizí. Plán dostal označení „Wacht am Rhein“ (\"Stráž na Rýně\") v rámci oklamání nepřítele.\n\nPo celý měsíc vytvářel Hitler svůj plán uzavřen ve svém vlastním světě odtržen od každodenní reality. Německý průmysl sice v roce 1944 produkoval nejvíce vojenského materiálu, ale stejně nebyl schopen konkurovat spojeneckému potenciálu. Před začátkem ofenzivy tak stále neměl Wehrmacht dostatek sil pro útok v požadovaném rozsahu. Na německé straně bylo před útokem k dispozici přibližně 970 tanků pro první úder a 450 tanků pro rozvinutí útoku (němečtí velitelé udávají ještě menší číslo – asi 800 strojů s tím, že německé jednotky nebyly na plných počtech). Německé letectvo Luftwaffe se nacházelo v troskách a k dispozici bylo jen 1000 stíhacích bombardérů. Oproti tomu Spojenci disponovali ohromnými zálohami, což se projevilo i například tím, že již 4. den po útoku byli Američané schopni zdvojnásobit počty svých vojáků na 180 tisíc mužů ve zbrani. Hitler původně vybral pro začátek operace 25. listopad, ale po přesvědčování generálů souhlasil a posunul datum operace na 10. prosince a později až na 16. prosince, což mělo jeho jednotkám dát více času na přesun k frontě a přípravám na útok. Změnil se také název operace z Wacht am Rhein na Herbstnebel (\"Podzimní mlha\"). Pro doplnění nutno zmínit, že celá generalita byla proti Hitlerově plánu, shledávala ho nereálným. Německo v té době již nemělo dostatečné lidské ani materiální zásoby (včetně paliva) pro tak rozsáhlou operaci jakou byl plán Podzimní mlha. Plán proto předpokládal velké využívání spojeneckého materiálu, který bude získán během postupu německých jednotek. Přesněji palivových stanic, benzinu, muničních skladů atd.\n\nPodle plánu měla nově zformovaná 6. tanková armáda SS pod velením SS-Oberstgruppenführera Josefa Dietricha a 5. tanková armáda Hasso von Manteuffela s podporou 7. armády generála Ericha Brandenberga prorazit americké obranné pozice. Tanky měly prorazit frontu o šířce 150 kilometrů od města Monschau na severu po Echternach na jihu. 6. tanková divize měla tvořit pravé křídlo, 5. tanková křídlo levé a od jihu měla krýt úder 7. armáda. Hitler předpokládal, že za příznivého počasí, kdy nebudou moci spojenecká letadla vzlétnout, dosáhnou jeho tanky břehů řeky Mázy či Maasy za dva dny. Po překonání řeky měla 6. tanková armáda postupovat na Antverpy a 5. tanková divize postupovat přes Brusel k přístavnímu městu na březích La Manche.\n\nHitlerův plán předpokládal vysazení řady diverzantů oblečených do spojeneckých uniforem a hovořícími perfektně anglicky za frontovou linii. Diverzanti měli vnášet zmatky do spojeneckých přesunů, vyřazovat spojení, zaměňovat ukazatele na křižovatkách atd. Úkolem vést diverzní útok byl pověřen SS-Obersturmbannführer Otto Skorzeny, který dokázal osvobodit Mussoliniho po pádu jeho režimu v roce 1943. Mezi jeho další úkoly mělo patřit i vyslání malých motorizovaných jednotek k mostům přes Mázu. Tyto jednotky měly za úkol mosty obsadit a udržet je do příjezdu německých čelních jednotek. Množství německých vojáků bylo před útokem vysazeno za spojeneckými liniemi.\n\n6 dní před začátkem ofenzivy 10. prosince přenesl Hitler svůj hlavní stan z Vlčího doupěte do Orlího hnízda (\"Adlershorst\") v pohoří Taunus poblíž Bad Nauheimu v Porýní odkud chtěl osobně řídit průběh nadcházející bitvy.\n\nV listopadu zaútočili Američané na tzv. Západní val (sérii opevnění), kterou se jim podařilo prolomit severně od Arden. Následoval rychlý postup na Aachen (Cáchy), které se staly prvním větším dobytým německým městem. Operace na obou křídlech Ardenského sektoru byly prováděny slabými, nezkušenými a neúplnými americkými jednotkami 12. skupiny armád generála Omara Bradleyho. 129 kilometrů dlouhý úsek v Ardenách bránily jen čtyři divize amerického VIII. sboru generálmajora Troye Middletona. Vlivem špatné práce spojenecké výzvědné služby nebyl tento sektor považován za důležitý. V sektoru se tedy nacházely pouze 28. a 4. divize, které zde byly na zotavení po těžkých bojích, a 106. pěší a 9. obrněná divize, které se ještě nezapojily do žádných bojů.\n\nI přes následné množení se informací o kumulaci německých vojsk na belgicko-lucemburské hranici nebyla do oblasti přesměrována žádná další pomoc. Eisenhowerův zpravodajský štáb špatně odhadl německé záměry, když se domníval, že se bude jednat o nevýznamný protiútok v oblasti obsazených Cách.\n\nNutno ovšem dodat, že postoj Spojenců byl pochopitelný. Německo nemělo dost sil k provedení nebezpečné ofenzivy v jakémkoliv sektoru, mohlo dosáhnout pouze dočasné převahy a i to pouze za cenu neospravedlnitelného oslabení ostatních důležitých úseků fronty. Hitlerův plán velkého útoku tedy dosáhl momentu překvapení zejména proto, že byl naprosto iracionální, nesmyslný a neuskutečnitelný. Stejný názor zastávali koneckonců nejen Američané a Britové, ale i Němci. Proti plánu opakovaně protestovali oba hlavní stratégové, kteří jej měli doladit a provést (maršál Model a maršál Rundstedt). Oba jej považovali za zcela nesmyslný hazard, který nemá sebemenší šanci na jakýkoliv rozumný výsledek a musí nutně vyústit v strašlivé ztráty. Naději si podrželi pouze někteří z polních velitelů, i ti však museli nakonec pod tlakem okolností vystřízlivět.\n\nRundstedt se po válce vyjádřil takto: \"Byl jsem šokován. Hitler mne vůbec nekonzultoval ohledně možností plánu. Bylo mi jasné, že dostupné síly jsou na tak mimořádně ambiciózní plán až příliš nedostatečné. Model byl téhož názoru. Ve skutečnosti žádný voják nevěřil, že cíl dospět k Antverpám je v praxi proveditelný.\"\n\nDalším problémem bylo absolutně nedostatečné zásobování palivem. Už podle plánů bylo na hranici, ovšem OKW je stanovilo podle tabulek udávajících potřebu paliva k přesunu, ačkoliv je polní velitelé i Rundstedt upozorňovali, že pro boj v zasněžené krajině může jeho spotřeba vzrůst až šestinásobně a že je bezpodmínečně třeba minimálně dvojnásobku, má-li zde být šance na úspěšný dlouhodobější postup.\n\nÚtok začal 16. prosince 1944 v 5:35 hodin ráno, kdy zakaboněnou oblohu rozzářila mohutná dělostřelecká příprava 2 000 německých děl, která měla za úkol vytvořit palebnou přehradu pro postupující německé jednotky. Američané byli absolutně zaskočeni počátkem a místem útoku. Hitlerovy diverzní jednotky sice neměly takový úspěch, jaký předpokládal plán a podstatná část diverzantů byla rychle dopadena a později byla část zajatých postavena před popravčí četu bez soudu a zastřelena (běžné zacházení se špióny), ovšem jejich nasazení i tak způsobilo velký zmatek a do jisté míry Spojence paralyzovalo. Američané po objevení prvních diverzantů začali provádět masové kontroly, každé auto bylo zastavováno a všichni včetně velitelů byli podrobováni podrobným dotazům z amerického způsobu života. Kontroloři byli ovšem natolik důslední, že jen v prvních dvou dnech zatkli 3× víc mužů, než kolik bylo skutečně diverzantů (mnozí britští důstojníci toho o americkém způsobu života věděli asi tolik, co Němci, a koneckonců i některým Američanům dělalo potíže vyjmenovat správně vítěze deseti posledních ročníků nejvyšší americké baseballové soutěže). Obavy z hrozby atentátu navíc částečně paralyzovaly štáby nejvyšších velitelů. Velkou výhodou Němců se v prvních dnech stalo počasí, které znemožnilo Spojencům nasadit proti německým kolonám letectvo a nemohlo ani pořídit strategické informace o velikosti útoku. Ovšem v okamžiku, kdy se počasí zlepšilo, bylo rozhodnuto. Spojenecké letectvo německé jednotky rychle rozdrtilo.\n\nBěhem prvního dne se německým jednotkám podařilo místy prorazit spojenecký odpor a postoupit, což umožnilo vytvořit německý klín až do hloubky 80 kilometrů. Jednotky německé 5. tankové armády se probojovaly přes pozice americké 28. a 106. divize a postupovaly dál na cílové místo. Ze všech německých jednotek se dokázaly probojovat nejblíže k cíli. Dostaly se dokonce až ke Celles, pouhých 10 kilometrů od řeky Mázy (Maas). Během rychlého postupu Němců však byla vytvořena obklíčená oblast Spojenců v oblasti strategické křižovatky cest v prostoru městečka Bastogne. Strategické místo bránilo ve vytvoření zásobovací trasy postupující 5. tankové armády a vázalo další útočné jednotky Němců.\nOblast Bastogne statečně bránili příslušníci 101. vzdušné výsadkové divize pod vedením amerického generála Anthonyho McAuliffa, kteří ji dokázali v náporu německých útoků udržet. V odříznutém městě dokázali výsadkáři bez dodávek munice, zásob, materiálu a záloh odrážet německé útoky. Němci dokončili obklíčení Bastogne 20. prosince. Po obklíčení započala nemilosrdná palba německých děl a útoky zbytku Luftwaffe. Díky leteckému zásobování 101. divize při vhodném počasí se její příslušníci dokázali udržet až do doby vyproštění 101. výsadkové 4. obrněnou divizí generála Pattona. Samotné prolomení proběhlo útokem tří amerických kolon na německou 5. parašutistickou divizi jižně od města. Bojové velitelství R4 podporované 94. obrněným dělostřeleckým plukem a 37. tankovým praporem postupovalo na Bastogne. Od 4:45 26. prosince byly německé pozice pod těžkou spojeneckou palbou. Po skončení palby následoval tankový útok na vesnici Assenois, který skončil úspěchem a rozdrcením německé posádky. Později toho dne bylo Bastogne osvobozeno z obklíčení. Boj o město stál 12 000 německých vojáků a 3900 Američanů. Bylo zničeno 150 obrněných vozidel na americké straně a 200 na německé. (Nikdo ze 101. výsadkové divize nikdy nepřiznal, že potřeboval zachránit z obklíčení v Bastogne.)\n\nNa jižním křídle německého postupu byla 7. armáda zastavena, aniž by se jí podařil větší průlom do spojeneckých linií. Podobná situace se odehrála i na severním křídle 6. tankové armády SS. Tanková armáda se nedokázala dostat přes Elsenbornský hřeben, i když některé její části postoupily do značných hloubek. Materiální situace 6. tankové armády byla žalostná převážně po stránce paliva a narůstajícího odporu Spojenců. Tankisté SS byli 19. prosince stále ještě daleko od svých cílů, kterých měli dosáhnout již 17. prosince. Vedoucí německý generál Gerd von Rundstedt navrhoval tedy Hitlerovi přesunout jednotky SS do sektoru 5. tankové armády, kde by mohly podpořit mnohem úspěšnější útok. Spojenečtí vojáci před postupujícími Němci zapalovali tankovací stanice, ničili muniční sklady, znehodnocovali zásoby a další.\n19. prosince proběhlo setkání spojeneckých generálů pod patronací generála Eisenhowera ve Verdunu. Na poradě bylo rozhodnuto o přesunu Pattonovy 3. armády z východu na sever a zahájení přesunu o 250 kilometrů do výchozích pozic k útoku na levém křídle výběžku. 20. prosince byly zmobilizovány veškeré možné spojenecké jednotky v oblasti a nasazeny proti 17 německým divizím. Bylo přerozděleno velení mezi spojeneckými veliteli. Jižní části fronty velel generál Bradley a severní oblasti maršál Montgomery, který dostal část Bradleyho jednotek k velké nelibosti amerického generála.\n\n21. prosince zaznamenala německá strana jeden z posledních úspěchů, když se po urputných bojích podařilo vypudit americkou 7. obrněnou divizi brigádního generála Roberta Hasbroucka z městečka St. Vith. Von Rundstedtovi bylo již tehdy jasné, že Němci nemají více síly na další postup, a proto druhého dne požádal Hitlera o stáhnutí jednotek. Hitler ale nesouhlasil a trval na nasazení strategických záloh a oživení skomírajícího útoku. Jediným výsledkem ale bylo pouze několik dalších dní zbytečných bojů, množství zmařených životů a vyčerpání německých záloh. V následujících dnech se vyjasnila obloha, což Američanům a Britům umožnilo nasadit letectvo. Oslabená Luftwaffe nemohla zabránit Spojencům v napadání zásobovacích jednotek a postupujících kolon, což začalo působit Němcům značné ztráty.\n\n24. prosince měli již Spojenci v sektoru 32 divizí, které začaly na německé pozice velmi tvrdě útočit a zatlačovat Němce zpět. Von Rundstedt i Manteuffel znovu žádali Hitlera, aby mohli své jednotky stáhnout, avšak Hitler to naprosto odmítal povolit, což vedlo k tomu, že německý ústup, který se mohl obejít bez větších ztrát, byl vykonán až pod bezprostředními údery nepřítele a za zničení podstatné části německých sil. Rundstedt to nazval \"druhým Stalingradem\".\n\nSpolu s pozemním útokem Němci připravovali i letecký úder na letecké základny Spojenců. I když byla pozemní ofenzíva již zastavena, byl 31. prosince vydán rozkaz k provedení operace Bodenplatte následujícího dne v 9:20. 1. ledna 1945 tak Luftwaffe uskutečnila svůj poslední velký úder na západní frontě, který byl zároveň labutí písní německé ofenzívy v Ardenách.\n\nPočátkem ledna 1945 se Spojencům podařilo vrátit hranice linií přibližně do oblasti, kde byly před zahájením ofenzivy. Marný německý pokus zvrátit výsledek na západní frontě stál německou stranu minimálně 67 461 mužů, Američané přišli minimálně o 80 987 mužů a Britové o 1408. Materiální ztráty byly na obou stranách obrovské, ale oproti Němcům mohli Američané ztráty rychle nahradit. Ofenziva na jedné straně na několik měsíců zpomalila spojenecký postup na západní frontě, na druhé straně ale vedla k naprostému vyčerpání Německa, které se již do konce války v květnu 1945 nepokusilo na západní frontě o žádnou významnou útočnou protiakci.\n\nV boji byly nasazeny nové zázračné zbraně Německé říše, bohužel pro Němce přišlo jejich nasazení příliš pozdě a v malém měřítku, takže nemohly významně ovlivnit situaci na frontě. Spojenecká početní převaha tyto moderní zbraně převálcovala. V boji se například objevil první proudový stíhač s označením Messerschmitt Me 262, který létal rychlostí až 896 km/h, dále například nejtěžší tank své doby PzKpw VI Tiger II či nejtěžší sériově vyráběné obrněné vozidlo, stíhač tanků JgdPz VI Jagdtiger.\n\nPo znovudobytí Ardenské oblasti se začala objevovat strašlivá mementa německého postupu. Německé jednotky byly podle Peipera instruovány, aby zbytečně nebraly zajatce. Pokud to tak bylo, většina velitelů tuto instrukci ignorovala. Jedinou jednotkou, která se během ofenzivy systematicky chovala tímto způsobem, byla právě Peiperova, která spáchala mimo jiné i tzv. Malmédský masakr, během něhož došlo k povraždění několika desítek kapitulujících amerických vojáků. Když ho spojenečtí vojáci objevili, byl okamžitě zveřejněn, což mělo za následek zvýšení nenávisti mezi vojáky proti Němcům.\n\nBitva v Ardenách se stala námětem pro mnohé filmy, počítačové hry a knihy. Za mnohé připomeňme filmy \"Přežili jsme Ardeny\", část seriálu \"Bratrstvo neohrožených\", \"Bitva v Ardenách\" a mnohé další. Mezi hrami například \"Call of Duty\" a zejména \"\" a také strategická hra \"1944: Bitva v Ardenách\" (v originále \"1944: Battle of the Bulge\"). Mezi knihami \"Hlídka v Ardenách\" a \"Ardeny: Operace Litice\". Dále se stala námětem pro píseň \"Screaming Eagles\" od švédské skupiny Sabaton.\n\nBěhem bitvy v Ardenách byl zajat Kurt Vonnegut, své zážitky začlenil do románu Jatka č. 5.\n\n\n"}
{"id": "78748", "url": "https://cs.wikipedia.org/wiki?curid=78748", "title": "Melodram", "text": "Melodram\n\nMelodram je hudební forma, ve které je namísto zpěvu použita recitace za doprovodu hudby.\n\nRozlišujeme\n\nMelodram vznikl v 18. století. Autorem prvních melodramů byl Jean-Jacques Rousseau (\"Pygmalion\" – 1770), který vycházel z přesvědčení, že francouzský jazyk není vhodný pro zpěv. Rousseaovu koncepci pak uvedl v život Jiří Antonín Benda (\"Ariadna na Naxu\" – 1774, \"Medea\" – 1775).\n\nVzkříšení a velký rozvoj zaznamenal žánr na konci 19. století díky dílu Zdeňka Fibicha (po roce 1870, řada koncertních melodramů na texty K. J. Erbena a scénická trilogie \"Hippodamie\"). Oblíbený zůstal i během století dvacátého (Arnold Schoenberg: \"Pierot Lunaire\", Arthur Honegger: \"Jana z Arku na hranici\", Igor Fjodorovič Stravinskij: \"Persefona\", Luboš Fišer: \"Istanu\") až do současnosti.\n\nV Praze se od roku 1997 každoročně pořádá Mezinárodní festival koncertního melodramu, na kterém se kromě klasických děl repertoáru premiérují i díla nová.\n"}
{"id": "78749", "url": "https://cs.wikipedia.org/wiki?curid=78749", "title": "Malmédský masakr", "text": "Malmédský masakr\n\nMalmédský masakr byl válečný zločin mezi vesnicemi Malmédy a Ligneuville v Belgii, při němž bylo zavražděno 71 neozbrojených amerických válečných zajatců. \n\nUdálost se stala 17. prosince 1944 během německé ofenzivy v Ardenách. Během útoku 1. tankové divize SS narazila jednotka, jíž velel Jochen Peiper na část příslušníků 285. polního dělostřeleckého pozorovacího praporu (Field Artillery Observation Battalion), kteří svedli s jednotkou SS krátký boj, po kterém se vzdali do německého zajetí. Následovalo jejich odzbrojení a s dalšími zajatými Američany (přibližně 150 lidí) byli posláni na blízké pole nedaleko silniční křižovatky.\n\nPodle výpovědí a vyšetřování vytáhl najednou jeden z důstojníků SS pistoli a zastřelil amerického zdravotního důstojníka a potom muže stojícího vedle něho. Ostatní němečtí vojáci se k němu připojili a spustili palbu ze samopalů. Do dnešního dne není zcela jasné, jaká příčina vedla ke střelbě do zajatců. Podle jedné z verzí došlo ke střelbě poté, co se skupinka zajatců pokusila sebrat stráži zbraň a pokusit se o útěk. V nalezených záznamech neexistuje jediná zmínka, že by některý z důstojníků SS vydal rozkaz k postřílení zajatců.\n\nPo americkém osvobození místa masakru se zpráva velmi rychle (i za přispění generálního štábu) roznesla mezi spojenecké jednotky, což mělo za následek vydání příkazu, že příslušníci zbraní SS a padákoví myslivci (Fallschirmjäger) mají být stříleni na potkání. Po válce se odehrál s vojáky SS a jejich velitelem Peiperem vojenský soud za vraždu 308 spojeneckých vojáků a 111 belgických civilistů. Peiper byl uznán odpovědným za zavraždění 71 zajatců u Malméd a odsouzen k trestu smrti. V roce 1948 mu byla udělena milost a jeho trest zmírněn na doživotí a 22. prosince 1956 byl propuštěn. V šedesátých letech koupil na jméno své manželky pozemek ve francouzské obci Traves, postavil zde domek, a pod svým původním jménem zde žil. V roce 1976 vyšel v novinách l'Humanité článek, který odhalil jeho skutečnou totožnost, načež byl na jeho dům proveden žhářský útok a Peiper zemřel v plamenech.\n\nCelý masakr přežilo asi 40 vojáků, patrně nejznámějším z nich byl pozdější herec Charles Durning. Přeživší, kterým se podařilo utéci a ukrýt, o celém incidentu později podali spojeneckému velitelství zprávu. Americké jednotky znovu dobyly místo 13. ledna 1945. Mrtvá těla byla vyzvednuta mezi 14. a 15. lednem. V dnešní době je na místě masakru (naproti přes silnici) postaven památník americkým vojákům zde zavražděným.\n"}
{"id": "78750", "url": "https://cs.wikipedia.org/wiki?curid=78750", "title": "Emgeton", "text": "Emgeton\n\nEmgeton je česká značka výrobků z oblasti digitálních technologií. Byla založena roku 1951 a v té době patřila podniku Československý filmový průmysl. Mezi její nejznámější výrobky na českém trhu patří krom klasických magnetofonových pásek a disket také audio kazety, které byly oproti tehdejší konkurenci (z černého trhu, např. Sony) mnohem robustnější, esteticky méně zajímavé, ale výrazně levnější a proto velmi využívané. \n\nad.\n\n"}
{"id": "78755", "url": "https://cs.wikipedia.org/wiki?curid=78755", "title": "Vanua Balavu", "text": "Vanua Balavu\n\nVanua Balavu je jedním z největších fidžijských ostrovů souostroví Lau. Je to korálový ostrov vulkanického původu. Má rozlohu 53 čtverečních kilometrů a maximální výšku 283 m. Je charakteristický svými strmými erodujícími svahy úrodné sopečné půdy. Ostrov má dostatek vodních zdrojů a několik horkých pramenů. Ostrov má rozsáhlou síť pobřežních ostrůvků a útesů včetně ostrůvků zátoky Qilaqila.\n\nVanua Balavu se honosí Yanuyanu ostrovním resortem, přistávací plochou, přístavem a malou nemocnicí.\n\nNejznámějším rodákem z Vanua Balavu je Laisenia Qarase, od roku 2000 fidžijský premiér, pocházející z vesnice Mavana.\nDalší prominentní rodák z Vanua Balavu je akademička, Esther Williams, rodačka z Levukany.\n"}
{"id": "78756", "url": "https://cs.wikipedia.org/wiki?curid=78756", "title": "T-64", "text": "T-64\n\nT-64 je sovětský hlavní bojový tank druhé generace. Byl vyvíjen současně s typem T-72, ale na rozdíl od něj se nikdy nevyvážel. Vyvinut byl 60. letech 20. století a sériově se vyráběl od roku 1969 nadále s spolu s tanky T-55 a T-62. Konstrukce typu T-64 je oproti T-72 složitější. Ve své době představoval novou revoluční konstrukci (automatický nabíječ, laserový dálkoměr, kompozitní pancíř, rakety odpalované skrz hlaveň kanónu apod).\n\nPočátkem 60. let byl odpovědí na nové západní konstrukce tanků sovětský typ T-62 se 115mm kanónem s hladkým vývrtem. Tato konstrukce odvozená z tanku T-55 však nebyla považována za perspektivní. Vývojem nového tanku se v polovině 60. let 20. století zabýval kolektiv Charkovské konstrukční kanceláře závodu č. 75 pod vedením Alexandra Morozova.\n\nPředchůdci budoucího T-64 byly prototypy Objekt 430 a 432. Prototyp T-64 byl testován v polovině 60. let 20. století. Stroj měl hmotnost 36,5 t a byl vybaven novým 115mm kanónem a vznětovým motorem o síle 700 k. Hlavní zbraň představoval kanón 2A21 (D-68) ráže 115 mm a spřažený kulomet PKT ráže 7,62 mm. Kanón měl efektivní dostřel do 2 km a jeho protipancéřové střely průbojnost 450 mm. V roce 1969 byl T-64 poprvé modernizován. Vznikla verze T-64A se 125mm kanónem a novým motorem. V roce 1976 se začala vyrábět novější verze T-64B s modernějším systémem řízení palby, zvýšenou ochranou a zadymovacím zařízením. Modernizovaná verze T-64B je schopna z kanónu odpalovat protitankové střely AT-8. Po roce 1979 byl použit nový 125mm kanón 2А46.\n\nTank představuje významnou pokrokovou konstrukci ve výrobě tanků. Jako první sériově vyráběný tank v dějinách měl instalován automatický nabíječ, který zcela nahradil jednoho člena osádky, takže tank mohli obsluhovat pouze 3 členové osádky (řidič, velitel, střelec). Automatický nabíječ zvýšil kadenci palby až na 10 ran za minutu. Představoval také první sovětskou konstrukci tanku s instalovaným laserovým dálkoměrem a jako první sériově vyráběný tank měl kompozitní (vícevrstvý) pancíř.\n\nDo výzbroje sovětských ozbrojených sil byl oficiálně zařazen 20. května 1968. Přestože nikdy nebyly spolehlivě vyřešeny problémy s novým motorem (pětiválcový dvoudobý vícepalivový boxer), samonabíjecím systémem a zavěšením podvozku, bylo jich vyrobeno přes 10 tisíc. Vyzbrojeny jím byly nejdůležitější divize (např. skupiny v NDR). Výroba T-64 byla ukončena v roce 1987.\n\nPoslední modernizace byla vyvinuta v 90. letech pro tanky T-64 B/BV a B1/B1V. Jedná se o použití PTŘS 9M119 Reflex a vylepšený systém palby u modernizace označené T-64BM2. Druhá modernizace, označená T-64U, používá Reflexy a systém palby z T-80UD a T-84.\n\nUkrajina modernizovala i pohonnou jednotku. Naftový dvoutaktní boxermotor byl nahrazen spalovací turbínou.\n\nPřestože nebyl příliš spolehlivý, je T-64 považován za velký pokrok v konstrukci tanků.\n\n\n\n"}
{"id": "78757", "url": "https://cs.wikipedia.org/wiki?curid=78757", "title": "Wailagi Lala", "text": "Wailagi Lala\n\nWailagi Lala je nejsevernějším ostrovem fidžijského souostroví Lau. Tento malinký ostrov s rozlohou pouhých 3 kilometrů čtverečních leží na 16,75° jižní šířky a 179,18° východní délky.\n\nJe na něm obydlený maják.\n"}
{"id": "78759", "url": "https://cs.wikipedia.org/wiki?curid=78759", "title": "Česká filharmonie", "text": "Česká filharmonie\n\nČeská filharmonie je český symfonický orchestr, sídlící v Praze. Založena byla roku 1896 a svou koncertní činnost zahájila vystoupením v Rudolfinu pod vedením Antonína Dvořáka. \n\nV říjnu 2017 byl jmenován šéfdirigentem a hudebním ředitelem americký dirigent ruského původu Semjon Byčkov, a to na pětileté období s účinností od sezóny 2018/2019. Hlavními hostujícími dirigenty se stali Jakub Hrůša a Tomáš Netopil.\n\nHistoricky první koncert České filharmonie se konal 4. ledna 1896 v pražském Rudolfinu. Řídil ho sám Antonín Dvořák. Prvním šéfdirigentem se stal v roce 1901 Ludvík Čelanský, v letech 1903-1918 orchestr vedl Vilém Zemánek, kterému se podařilo jej stabilizovat i přes značné finanční problémy. Po vzniku samostatného Československa se v roce 1919 stal šéfdirigentem Václav Talich. Ten vedl těleso až do roku 1941. Talich uskutečnil téměř 1 000 koncertů a je považován za zakladatele interpretační tradice orchestru. \n\nV období 1942-1948 stál v čele orchestru Rafael Kubelík, než po Únoru emigroval. Dalších dvacet sezón, do emigrace v roce 1968 po invazi vojsk Varšavské smlouvy, byla role šéfdirigenta svěřena Karlu Ančerlovi, pod jehož vedením získal orchestr na světové hudební scéně pověst špičkového orchestru. Orientace směřovala na českou klasickou a zejména soudobou hudbu. Ančerl nejen navázal na tradici svých předchůdců, ale obohatil repertoár o díla zahraničních autorů (Igor Stravinskij, Richard Strauss, Béla Bartók, Dmitrij Šostakovič, Sergej Prokofjev). Léta Ančerlova vedení filharmonie jsou považována za období největšího uměleckého rozkvětu orchestru. Po jeho emigraci převzal dirigentské vedení Václav Neumann, s nímž je spjata dlouhotrvající etapa do roku 1990.\nPo sametové revoluci se v 90. letech v krátkých intervalech na postu šéfdirigenta vystřídali Jiří Bělohlávek (1990–92), Gerd Albrecht (1993–1996), Vladimir Ashkenazy (1996–2003) a od roku 2003 orchestr vedl Zdeněk Mácal, který se předtím působil v emigraci. Mácal svou kariéru začínal v roce 1966 právě v České filharmonii a na vrcholu svých uměleckých a životních zkušeností se k ní vrátil zpět, tentokrát již v roli šéfdirigenta. V roce 2007 však rezignoval na základě špatných ohlasů ze strany tisku, kterých přibývalo. Své koncerty však nezrušil a následně působil jako stálý dirigent. \n\nŠéfdirigentem se od 114. koncertní sezony 2009/10 stal Elijahu Inbal, který v čele setrval do roku 2011. Pak jej nahradil znovu Jiří Bělohlávek, jenž 1. ledna 2017 prodloužil svou smlouvu až do roku 2022. Bělohlávek však 31. května 2017 zemřel.\n\nRenomé orchestru pomohlo zvýšit od počátku jeho existence i hostování mezinárodně uznávaných osobností (Grieg, Ysaye, Rachmaninov, Milhaud, Honegger). Jedním z nich byl Gustav Mahler, který v Praze s filharmonií řídil roku 1908 světovou premiéru své \"Sedmé symfonie\". Orchestr pravidelně spolupracoval se světovými dirigenty, jakými byli Klemperer, Kleiber, Klecki, Munch, Stokowski, Z. Mehta, B. Haitink, C. Abbado, Muti a mnoho jiných. Na výstavbě repertoáru se podíleli Antonio Pedrotti, Wolfgang Sawallisch, Igor Markewitch, André Cluytens, Gennadij Roždestvenskij, Franz Konwitschny, Lovro von Matačič, ale i další dirigentské osobnosti.\n\nMezinárodní pověsti filharmonie přispívalo velkou měrou také účinkování za hranicemi země. Svou pověst na evropských scénách si orchestr budoval již před válkou, výrazně se prosazoval ve Velké Británii (již od 1902), kde hostuje dodnes, především na BBC Proms a na festivalu ve skotském Edinburghu.\n\nPrvní zámořský zájezd – tehdy vůbec nejrozsáhlejší koncertní turné, které kdy jakýkoli orchestr uskutečnil – směřoval v roce 1959 do Austrálie, Japonska, na Nový Zéland, do Číny, Indie a Sovětského svazu. Zatímco do Číny se filharmonie vrátila poprvé po 42 letech až roku 2001, v Japonsku již orchestr natolik zdomácněl, že jeho každoroční účinkování v sálech včetně Suntory Hall v Tokiu se stalo již pravidelnou součástí tamních koncertních sezón.\n\nPrvní turné do USA a Kanady se uskutečnilo v roce 1965 pod taktovkou Ančerla. Jubilejní desáté turné ve Spojených státech absolvovala pod vedením Andreje Borejka v roce 2004 se skladbami Dvořáka a Janáčka.\n\nFilharmonie pravidelně koncertuje na zahraničních turné, včetně účasti na festivalech ve Vídni, Salcburku, Londýně či Budapešti.\n\nPrvní gramofonové nahrávání České filharmonie se uskutečnilo v roce 1929, kdy Václav Talich natočil pro světoznámé hudební vydavatelství His Master's Voice Smetanův cyklus symfonických básní \"Má vlast\". Po několika nahrávkách pro tuto značku začala po válce ČF budovat svou rozsáhlou diskografii u firmy Supraphon. Prvními snímky byly nahrávky s Václavem Talichem a poté tzv. zlatý fond nahrávek s Karlem Ančerlem, jehož snímky, dokumentující interpretační vývoj orchestru, vydává Supraphon od června 2002 v digitalizované podobě v unikátní řadě 42 CD jako Karel Ančerl Gold Edition. \n\nVydána byla též kompletní edice Beethovenových symfonií, nahraná v šedesátých letech pod taktovkou Paula Kleckiho. S Václavem Neumannem natočila filharmonie kompletní cykly symfonií Dvořáka, Martinů a Mahlera. Šéfdirigent Vladimir Ashkenazy obohatil diskografii orchestru o 13 titulů. Nová souborná nahrávka všech symfonií Bohuslava Martinů byla připravena podle skladatelova autografu znalcem jeho hudby, dirigentem Jiřím Bělohlávkem.\n\n\n\n\n\n"}
{"id": "78762", "url": "https://cs.wikipedia.org/wiki?curid=78762", "title": "Heinrich Himmler", "text": "Heinrich Himmler\n\nHeinrich Luitpold Himmler (7. října 1900, Mnichov – 23. května 1945, Lüneburg) byl říšský vůdce SS, šéf gestapa, velitel Algemeine SS, na konci války z pověření Hitlera velel Waffen SS na severozápadní straně Německa, říšský ministr vnitra a organizátor hromadného vyvražďování Židů (holokaustu). Za své zločiny nebyl nikdy souzen, krátce po konci 2. světové války v Evropě, spáchal sebevraždu kyanidovou kapslí, kterou měl ukrytou v umělém zubu.\n\nNarodil se 7. října 1900 v Mnichově v rodině zbožného přísného římsko-katolického učitele, který určitou dobu vychovával bavorského korunního prince. Vzdělání získal na gymnáziu v Landshutu. V roce 1917 nastoupil jako dobrovolník do armády. Koncem první světové války sloužil v armádě jako kadet u 11. bavorského pluku. V roce 1918 byl demobilizován a začal pracovat jako praktikant na statku v Ingolstadtu. V roce 1919 složil maturitní zkoušku a do roku 1922 studoval na zemědělské fakultě vysokého učení technického v Mnichově, kterou úspěšně absolvoval s akademickým titulem Diplomlandwirth.\n\nV roce 1922 nastoupil jako asistent u firmy na výrobu umělých hnojiv ve Schleissheimu u Mnichova. V roce 1922 vstoupil také do Röhmovy polovojenské organizace Reichsflagge. V srpnu 1923 vstoupil do NSDAP a zúčastnil se neúspěšného pokusu o převrat v listopadu 1923. Jeho stranický průkaz měl číslo \"14 303\". V roce 1924 byl bez zaměstnání a v roce 1925 nastoupil jako sekretář Gregora Strassera v župní služebně NSDAP v Landshutu. V roce 1926 přešel do ústředí NSDAP v Mnichově. V roce 1927 se oženil. \n\nV dubnu 1925 dal Adolf Hitler příkaz jednomu z příslušníků své ochranky (Stosstrupp-Hitler) Juliu Schreckovi, aby zřídil ozbrojené jednotky na ochranu představitelů politického vedení. O několik týdnů později se jim dostalo názvu ochranné oddíly, (Schutzstaffel – SS).\n\nNa počátku SS stálo osm mužů, mezi nimi amatérský zápasník Ulrich Graf, bývalý hodinář Emil Maurice, drogista Julius Schaub, bývalý armádní poručík Erhard Heiden a bývalý koňský handlíř Weber. Julius Schreck byl prvním šéfem SS. 21. září 1925 rozeslal oběžník číslo 1, v němž žádá všechny místní organizace NSDAP, aby zřídily podle vzoru centrály místní SS. Podle oběžníku mělo jít o bojeschopné elitní skupiny 1+10 mužů, v Berlíně a Mnichově 1+20 mužů. Požadavek elitnosti se týkal spíše fyzické zdatnosti. O vypěstování naprosté oddanosti vůdci se měl postarat vnitřní výchovný řád SS.\n\nV lednu 1929 byl jmenován Reichsführerem SS (Schutz Staffel), která v té době měla 200 mužů. Formálně spadalo SS pod SA a Ernsta Röhma\n\nV roce 1930 byl zvolen poslancem Říšského sněmu za NSDAP pro oblast Weser-Ems. Himmler se soustředil na rozšíření SS. V roce 1933 měly SS již 52 tisíc mužů a proto se snažil získat jejich nezávislost na SA Ernsta Röhma. \n\nV roce 1931 založil v rámci SS původně ideologickou zpravodajskou službu strany, poté bezpečnostní službu SD (Sicherheitsdiest), jejímž vedením pověřil Reinharda Heydricha. Společně s ním tak do roku 1933 upevnil moc nacistů v Bavorsku. Rok předtím, v roce 1932 se dostal do sporu s Brunem Geschem, Obersturmbannführerem-SS, který jej kritizoval. Pokoušel se ho zničit, což mu ale nevyšlo.\n\nV březnu 1933 se stal mnichovským policejním prezidentem a krátce poté velitelem politické policie v Bavorsku. V září 1933 byl jmenován velitelem všech jednotek politické policie kromě Pruska, kde byl formálně podřízen Hermannu Göringovi. 20. dubna 1934 se stal šéfem pruské policie a tajné státní policie gestapo (\"Geheime Staatspolizei\"). Rozhodujícím přelomem jeho kariéry se stala „Noc dlouhých nožů“ 30. června 1934, kdy bylo násilně odstraněno celé původní velení SA včetně Ernsta Röhma. Jemu se tak uvolnila cesta k vybudování skutečně nezávislé organizace SS, která by plně hájila nacionálně socialistickou myšlenku a převedla by rasistické myšlenky režimu v dynamický princip rozhodné akce.\n\n17. června 1936 úspěšně dosáhl převzetí politické a kriminální policie v celé Třetí říši, stal se šéfem tajné státní policie gestapo ke svému postavení Říšského vůdce SS (SS-Reichsführer). Byl velmi schopným organizátorem a správcem, byl pracovitým a výkonným úředníkem, který přivedl k dokonalosti všechny metody organizovaného státního terorismu proti politickým a ostatním odpůrcům režimu.\n\nV roce 1933 zřídil první koncentrační tábor v Dachau u Mnichova. V následujících několika letech s Hitlerovým souhlasem podstatně rozšířil okruh osob, které byly internovány v těchto táborech.\n\nVyznával filozofický mysticismus, byl posedlý názory mesmerismu, zajímal se o okultismus, přírodní léčitelství, homeopatii. Současně s tím byl fanatickým rasistou a prosazoval \"árijský\" mýtus o nadčlověku. Ve své řeči v lednu 1937 Himmler prohlásil, že \"neexistuje lepší živý důkaz dědičnosti a rasových zákonů, než koncentrační tábor, kde se nacházejí hydrocefalici, šilhající a deformovaná individua, položidé – nezanedbatelný počet podřadných podlidí.\" Úkolem německého lidu je \"bojovat za likvidaci těchto podlidí všude na světě, kde se sdružují proti Německu, které je jádrem nordické rasy, proti Německu, jádra germánského národa, proti Německu, nositele lidské kultury.\"\n\nZáhy přeměnil rasovou otázku z \"negativního konceptu založeného na antisemitismu\" na \"organizační princip pro výstavbu jednotek SS\". Rasovou teorii v rasovou praxi. Koncentrační tábory se pod jeho vedením staly tábory smrti. \"Árijská\" nadvláda byla upevňována systematickým a organizovaným vyhlazováním Židů, Slovanů a Romů v Polsku a Sovětském svazu.\n\nSvůj romantický sen o modrookých blonďatých hrdinech uvedl do praxe kultivací elity pomocí \"zákonů výběru\", na základě kritérií vzhledu, mentálních a fyzických testů, charakteru a ducha. Jeho aristokratické představy vůdcovství mělo být dosaženo úmyslným křížením rasově vybraných jedinců a kombinací jejich charismatické autority s byrokratickou disciplínou. Příslušník SS měl být představitelem nového člověka: bojovníka, správce, učitele a vůdce, aby byl připraven pro kolonizaci východních území. Tato syntetická aristokracie měla být trénována v polouzavřené společnosti a podporována nacistickým systémem jako celkem.\n\nMalý nenápadný muž s brýlemi vypadající spíše jako bankovní úředník než jako diktátor německé policie, představoval kuriózní směsí bizarnosti, romantické fantazie a chladné vědomé výkonnosti. Byl popisován jako muž bez emocí a bez nervů. Ve skutečnosti nesnášel pohled na utrpení a krev a zhroutil se, když byl přítomen popravě stovky východních Židů na východní ruské frontě. Uvádí se, že po této zkušenosti nařídil, aby popravy Židů probíhaly \"lidštějším\" způsobem s použitím plynu ve speciálně upravených vozidlech, které vypadaly jako stěhovací vozy. \n\nŠlo o maloměstského excentrika, jehož přirozené snobství vedlo k tomu, že umožnil vstup do SS také příslušníkům starých aristokratických rodů. Vyznával primitivní náboženství ve spojení s kosmologickými dogmaty a spojoval příslušníky SS s jejich vzdálenými germánskými předky. Pěstoval romantické představy \"návratu k půdě\" a německého \"branného rolníka\", který zušlechťuje půdu na Východě. Na druhé straně byl velmi výkonným tvůrcem racionalizovaných moderních metod vyhlazování. Sám sebe považoval za převtělení předkřesťanského Sasa Jindřicha Ptáčníka. V roce 1936 Himmler zorganizoval oslavu tisíce let od Jindřichovy smrti. Heinrich Himmler byl zároveň i nadšeným vegetariánem. Velitelům SS dokonce nařizoval pojídání vegetariánské stravy. \n\nHimmlerova osobnost dokonale vyjadřovala všechny rozpory nacionálního socialismu. Pro něj byly jednotky SS spojením starého řádu německých rytířů s novou aristokracií Herrenvolk na základě tradičních hodnot cti, poslušnosti, odvahy a věrnosti.\n\nProto, jako Říšský vůdce SS, zavedl princip rasového výběru příslušníků SS a zavedl zvláštní pravidla pro sňatky příslušníků SS tak, aby se zajistilo párování lidí s \"vysokou hodnotou\". Založil státem řízenou lidskou farmu, „Lebensborn“, kde mladé dívky s dokonalými nordickými vlastnostmi byly k dispozici mladým příslušníkům SS za účelem početí dokonalého nordického potomka, který by byl vychováván podle národně socialistického ideálu. Himmler byl posedlý vytvořením rasy \"superlidí\" pomocí křížení. 29. října 1939 prohlásil, že je povinností německých žen a dívek s dobrou krví přistupovat k mateřství s morální vážností a že by se měly stát matkami dětí vojáků pro další bitvy. Požadoval, aby váleční hrdinové mohli uzavřít druhý sňatek.\n\nPříslušníci SS brzy tvořili privilegovanou kastu nacistické imperiální politiky v Evropě a stali se jádrem nového státního aparátu, který brzy prorostl celou společností a ovlivnil život všech obyvatel ve Třetí říši. Do jednotek Waffen-SS začali být v průběhu války přijímáni i \"Árijci\" jiných národností, aby tak přispěl k vybudování \"Německé říše německého národa\", která měla být založena na feudálních principech vládnoucí kasty.\n\nKoncem 30. let 20. století se myšlenka Velké germánské říše pro něj stala reálnější, když on sám dosáhl vrcholu moci. V říjnu 1939 jej Adolf Hitler jmenoval Říšským komisařem pro upevnění německého území (Reichskommissar für die Festigung des Deutschen Volkstums). Získal tak absolutní moc nad nově anektovaným územím v Polsku. Touto funkcí zodpovídal za návrat německých obyvatel na neněmeckém území zpět do Říše. Vypracoval plány na záměnu Poláků a Židů na území Polska německými obyvateli (Volksdeutschen) z baltických zemí a dalších částí vně Polska. Během jediného roku bylo více než milión Poláků a 300 tisíc Židů odsunuto na východ. Informoval příslušníky jednotky SS-Leibstandarte Adolf Hitler, že \"je mnohem snazší ve většině případů jít společně do bitvy než potlačovat překážející populaci lidí nižší kulturní úrovně, provádět popravy, transportovat tyto lidi pryč nebo násilně vystěhovat plačící a hysterické ženy.\"\n\nJeho velkým úspěchem bylo to, že dokázal příslušníky SS přesvědčit svým apokalyptickým „idealismem“ o tom, že nemají žádnou vinu ani odpovědnost za masové vyvražďování tisíců lidí a že dokázal o této nevině přesvědčit i sebe.\n\n4. října 1943 hovořil k velitelům SS v Poznani. Mimo jiné uvedl: \n\nV letech 1940 až 1941 formuloval základy východního generálního plánu (Generalplan Ost), který počítal s likvidací nebo deportací pěti slovanských národů, a v roce 1941 byl Hitlerem pověřen „konečným řešením židovské otázky“. V roce 1943 byl jmenován říšským ministrem vnitra.\n\nV únoru 1944 mu byla podřízena armádní zpravodajská služba a 20. července 1944 byl jmenován velitelem týlové armády. Z titulu této funkce pod něj spadalo potlačení varšavského povstání. On sám osobně byl zodpovědný za masakry, které německé jednotky v tomto městě rozpoutaly. Na jeho příkaz nerespektovaly Ženevské konvence a masově vraždily bez rozdílu zajaté bojovníky i ošetřovatelky, jakož i všechny civilní obyvatele (muže, ženy, nemluvňata).\n\nV listopadu téhož roku byl pověřen velením skupiny armád Horní Rýn a v lednu 1945 byl ustanoven velitelem skupiny armád Visla. 20. dubna 1945 nabídl Spojencům jednání o separátní kapitulaci a 29. dubna ho Adolf Hitler zbavil všech funkcí a vyloučil z NSDAP. 5. května 1945 se admirál Karl Dönitz, který se stal nástupcem po Hitlerovi, zřekl jeho služeb.\n\nV tajných dokumentech britské zpravodajské služby v Londýně byly nalezeny záznamy o tom, že se koncem 2. světové války pokusil získat politický azyl pro sebe a 200 předních nacistů výměnou za 3500 Židů v koncentračních táborech. Podle dokumentů byli vězni z jednoho koncentračního tábora odesláni do Švýcarska ve dvou nákladních vlacích.\n\nKrátce po ukončení války prchal na západ společně se svými dvěma pobočníky směrem přes Labe v přestrojení za rotmistra vojenské politické policie (Geheime Feldspolizei) a s padělaným dokladem na jméno Heinrich Hitzinger. Na půli cesty mezi Brémami a Hamburkem byl dne 21. května 1945 britskými vojáky zajat, nebyl ale poznán a dva dny byl považován za bezvýznamného zajatce.\n\nTeprve 23. května kolem poledne se sám, bez donucení v internačním táboře v Bertfeldu přiznal ke své pravé totožnosti, o pravých důvodech tohoto jeho kroku však není nic známo, jde o tajemství, které si vzal s sebou do hrobu. Ještě téhož dne po převozu do Lüneburgu v britském zajetí spáchal sebevraždu kyanidem, který měl ukryt mezi svými zuby a který britský lékař při prohlídce neobjevil (poznámka: jeden z britských zpravodajských důstojníků, který byl 21. května svědkem jeho zatčení, výslechu a internace, byl i pozdější izraelský prezident Chaim Herzog).\n\nPohřben byl o dva dny později pouze jedním britským seržantem zcela anonymně na Lüneburském vřesovišti do neoznačeného hrobu, z jeho osobních věcí se do dnešních dob dochoval pouze monokl, který se nachází v muzeu v dánské Kodani.\n\n\n\n"}
{"id": "78764", "url": "https://cs.wikipedia.org/wiki?curid=78764", "title": "Hudební vydavatelství", "text": "Hudební vydavatelství\n\nHudební vydavatelství je podnik v oboru hudebního průmyslu, který se zabývá vydáváním a prodejem hudebních nosičů s hudebními nahrávkami různých hudebníků a hudebních skupin, hudebnin a hudební literatury.\n\nDůležitou postavou každého hudebního nakladatelství je A&R manager (artist & repertoire), jehož úkolem je objevovat nové hudebníky. A&R manager poslouchá různé demonahrávky a sleduje i další zdroje (média, koncerty) a rozhoduje, zda je tvorba daného umělce vhodná pro vydání.\n\nDalší fází je vytvoření zdrojové nahrávky v nahrávacím studiu. Tato nahrávka pak slouží jako předloha pro výrobu hudebních nosičů (CD). Jakmile jsou vyrobené datové nosiče, stará se hudební vydavatelství o distribuci nahrávek do jednotlivých obchodů.\n\nI v okamžiku výroby datových nosičů zabezpečuje hudební vydavatelství propagaci nové nahrávky, prezentuje skupinu nebo hudebníka v různých médiích potenciálním zákazníkům. Používají se různé prostředky – televize, rozhlasové vysílání, tištěná média a další. Prezentace nemá za úkol zajistit pouze prodej hudebních nosičů, ale vytváří i pozitivní dojem o hudebníkovi nebo skupině.\n\n\n"}
{"id": "78768", "url": "https://cs.wikipedia.org/wiki?curid=78768", "title": "Pšánky", "text": "Pšánky\n\nPšánky () je obec, která se nachází asi 20 km severozápadně od krajského města Hradec Králové a asi 7 km jižně od města Hořice v Podkrkonoší. Žije v nich obyvatel.\n\nJméno obce znělo původně \"Blšany,\" postupem času se měnilo na \"Bšany,\" později \"Pšany\" až nakonec na \"Pšánky.\"\n\nPrvní písemná zmínka o obci pochází z roku 1393. K založení obce však došlo již dříve asi ve 12. nebo 13. století. Obec spadala do majetku zemanů ze sousedních Petroviček. V roce 1511 prodal tehdejší majitel tvrze v Petrovičkách Hašek Zvířetický z Vartemberka tvrz spolu s vesnicí Pšánky Janovi Krupému z Probluze a ten ji připojil k panství Bašnice. Na počátku 19. století odkoupili vesnici hrabata z Harrachu a připojili ji k velkostatku v Stračově. V roce 1924 byl Harrachovský velkostatek v rámci pozemkové reformy rozparcelován.\n\n"}
{"id": "78772", "url": "https://cs.wikipedia.org/wiki?curid=78772", "title": "Supraphon", "text": "Supraphon\n\nSupraphon je česká obchodní hudební značka. Původně sloužila k označování některých exportních nahrávek německo-českého hudebního vydavatelství Ultraphon, později také jako značka gramofonových přehrávačů. Během šedesátých let 20. století se z této značky postupně stalo největší hudební vydavatelství té doby.\n\nOznačení \"Supraphon\" bylo v meziválečném Československu úředně zaregistrováno roku 1932. Tuzemský Ultraphon značku zpočátku používal pro své exportní nahrávky. O dva roky později uvedl Ultraphon na trh gramofon stejného názvu. Výroba gramofonů s označením \"Supraphon\" pokračovala i po druhé světové válce, kdy došlo ke znárodnění původního českého Ultraphonu a k jeho transformaci na státem ovládané \"Gramofonové závody\". \n\nDůležitým krokem ke vzniku samostatného hudebního labelu, tj. hudebního vydavatelství, byl rok 1961, kdy zestátněné \"Gramofonové závody\" začaly působit pod novým názvem \"Gramofonové závody – Supraphon\". Samostatné hudební vydavatelství Supraphon pak vzniklo v roce 1969. Během normalizace vydávalo většinu české hudební produkce.\n\nVedle Supraphonu existovaly na československém trhu v té době ještě dvě další státní vydavatelství. – Panton, vydavatelství Českého hudebního fondu, se specializoval na menšinové žánry českého původu. Slovenský gramofonový trh ovládalo hudební vydavatelství Opus.\n\nNěkolik úspěšných tuzemských hudebníků sice už před rokem 1989 vlastnilo vlastní nahrávací studia (např. Petr Janda svou \"Propast\" a podobně i jiní), ve kterých pořizovali a mixovali své nahrávky. Oficiální vydání nahrávek však bylo možné (po příslušném schválení) jen v některém ze tří státem ovládaných vydavatelství.\n\nSoučasná společnost SUPRAPHON a. s. vznikla privatizací státního hudebního vydavatelství po roce 1989. Do rukou nových soukromých vlastníků tím přešel i rozsáhlý archiv Supraphonu, který je nejbohatším hudebním archivem v České republice. Celkový počet archivních snímků přesahuje hranici 100 000, z čehož je přibližně 55 000 skladeb populární hudby, 30 000 nahrávek vážné hudby, 8 000 skladeb folklórních nebo dechovky, 3 000 nahrávek jazzu a 5 000 nahrávek mluveného slova.\n\n\n\n"}
{"id": "78783", "url": "https://cs.wikipedia.org/wiki?curid=78783", "title": "Old Firehand", "text": "Old Firehand\n\nZálesák a slavný lovec Old Firehand je jednou ze známých postav z románů Karla Maye \"Poklad ve Stříbrném jezeře\" (1890–1891) a \"Vinnetou\" (1893). Jeho válečné jméno znamená v překladu „Ohnivá ruka“ a počáteční „Old“ je přidáno, protože to May považoval za typicky americké a navíc symbolizující, že hrdina je zkušený, protřelý, či zasloužilý. \n\nPoprvé se však Old Firehand objevil již roku (1875) jako titulní postava Mayovy stejnojmenné novely vydané v týdeníku \"Deutsches Familienblatt\". Jde o první autorovo dílo, ve kterém se objevuje postava apačského náčelníka Vinnetoua). Tato novela se později v dosti přepracované podobě stala podstatnou částí druhého dílu románu \"Vinnetou\". \n\nOld Firehand je původem Němec, je mohutného růstu a má jistou ruku při střelbě. Je přítelem apačského náčelníka Vinnetoua, se kterým kdysi soupeřil o lásku dívky Ribanny z kmene Assiniboinů. Ta mu dala před Vinnetouem přednost a stala se jeho ženou. Později byla Ribanna zavražděna bílým padoušským náčelníkem indiánského kmene Ponců Parranohem, což oba muže spojilo ke společné pomstě.\n\nJiž jako starší muž se seznamuje s Old Shatterhandem, s jehož pomocí je pomsta na Parranohovi dokonána. V boji je sice Old Firehand těžce zraněn, ale Poncové jsou rozprášení a Parranoh zabit. Později se Old Firehand setká s Old Shatterhandem ještě jednou na cestě ke Stříbrnému jezeru.\n\nFilmové osudy Old Firehanda se od knižních dosti liší. Ve filmu \"Poklad na Stříbrném jezeře\" vůbec nevystupuje. Namísto toho byl pro něj vymyšlen úplně nový příběh, který roku 1966 natočil německý režisér Alfred Vohrer pod názvem \"Vinnetou a jeho přítel Old Firehand (Winnetou und sein Freund Old Firehand)\", ve kterém ještě žije Vinnetouova sestra Nšo-či. V tomto filmu hraje Old Firehanda kanadský herec Rod Cameron.\n\n\n\n"}
{"id": "78784", "url": "https://cs.wikipedia.org/wiki?curid=78784", "title": "T-55", "text": "T-55\n\nSovětské tanky T-54/55 byly vyvinuty během 40. let jako náhrada za T-34. Tanky T-54 a T-55 jsou si velmi podobné a na první pohled nerozeznatelné. Mnoho T-54 bylo přestavěno na verzi T-54M, z hlediska bojového nasazení ekvivalentní T-55. Tank má velmi nízkou siluetu, díky které je méně zranitelný, síla čelního pancíře je v rozmezí 120–200 mm. Bez přípravy se tank může brodit v hloubce 1,4 m (5,5 m s přípravou). Nevýhodou je omezený prostor pro posádku, dále řidič, střelec i velitel sedí v jedné řadě, případný zásah by tak vyřadil většinu posádky.\n\nTanky T-54/55 byly vyvinuty ve 40. letech jako náhrada za zastarávající T-34. Vývoj začal v Charkovské konstrukční kanceláři O. O. Morozova v roce 1943, kdy začaly práce na vylepšené verzi T-34m. Úsporou hmotnosti, lepším motorem a dalšími změnami mohli konstruktéři na nový podvozek instalovat silnější pancíř. Zůstalo uložení pojezdových kol na kyvných ramenech, ale šroubové pružiny podle Christieho pojetí byly nahrazeny torzními tyčemi uloženými nad podlahou tanku. Nový tank byl označen T-44. První tanky T-54 byly vyrobeny v roce 1945 a v roce 1947 nahradily ve výrobě nástupce tanků T-34, kterým byl typ T-44. Ten však stále používal věž tanku T-34/85, do které nebylo možné instalovat nový silnější kanón, který by podstatně překonával německý 88 mm kanón tanku Tiger nebo dlouhý 75 mm kanón tanku Panther. Série prototypů vedla k výrobě tanku T-54 se 100 mm kanónem D-10, stejným, jakým byla vyzbrojena samohybná děla SU-100.\n\nV roce 1947 se začala sériová výroba v továrně Uralvagonzavod (UHT) v Nižním Tagilu. Od roku 1948 v Charkovském závodě na výrobu lokomotiv V. O. Malyševa. Od roku 1951 začala modernizace i tohoto nového typu. Byl instalován lepší optický zaměřovač, filtry paliva, oleje a vzduchu. V roce 1958 začala výroba typu T-55. Výroba skončila až v roce 1981. Vzniklo mnoho variant s různými modifikacemi. V SSSR bylo vyrobeno kolem 50 tisíc kusů a licenčně se tank vyráběl i v Československu, Polsku, v Číně jako typ 59. Mnoho strojů bylo exportováno do zahraničí.\n\nV Československu probíhaly přestavby T-54A na T-54M, tedy na standardy T-55A, od roku 1968. V 80. letech byly tanky modernizovány a vybaveny mikroprocesorovým systémem řízení střelby „Kladivo“, který zvyšoval pravděpodobnost zásahu první ranou 3-4x. Modernizace dále obsahovala podstatné zesílení pancéřové ochrany na čele korby i věže, vykonější motor, detektor ozaření laserem a další řadu vylepšení, tank nesl označení T-55M2. Výroba probíhala od roku 85. I přes velice zdařilou modernizaci zcela zastaralého tanku, nebyl stroj vzhledem k nástupu tanku T-72 perspektivní. Vyrobeno proto bylo pouze něco málo přes 450 kusů.\n\nZ tanku T-55 byl vyvinut model T-62 či BTR-T.\n\nT-54-1, T-54-2, T-54, T-54A, T-54B\n\nTanky T-54/55 se zúčastnily mnoha konfliktů, hlavně v době studené války, např. v Maďarsku 1956, ČSSR 1968, ve válkách na Blízkém východě, ve Vietnamu, Afghánistánu, Jugoslávii aj. Dodnes slouží asi v 50 státech, většinou v zemích tzv. \"třetího světa\". Tisíce takových tanků jsou stále zakonzervovány a připraveny k opětovnému uvedení do provozu.\n\n\n"}
{"id": "78787", "url": "https://cs.wikipedia.org/wiki?curid=78787", "title": "Fulaga", "text": "Fulaga\n\nFulaga je srpkovitě tvarovaný korálový ostrov fidžijského souostroví Lau. Patří do jižního souostroví Lau. Nachází se 19.17° jižní šířky a 178.65° východní délky. Má rozlohu 18,5 km² a maximální výšku 79 m.\n"}
{"id": "78792", "url": "https://cs.wikipedia.org/wiki?curid=78792", "title": "Iva Bittová", "text": "Iva Bittová\n\nIva Bittová (* 22. července 1958 Bruntál) je česká zpěvačka, houslistka a herečka. Patří k nejvýraznějším osobnostem české alternativní hudební scény. Je sestrou zpěvačky Idy Kelarové a dramaturgyně Reginy Bittové.\nJe matkou dvou synů Matouše Bitta a Antonína Fajta.\n\nPochází z národnostně smíšené rodiny – otec Koloman Bitto byl známý muzikant, původem z jižního Slovenska; matka Lidmila, učitelka v mateřské školce, pocházela ze Slovácka.\nVystudovala hudebně dramatický obor na konzervatoři v Brně, zpěv a houslovou hru. Vedle toho spolupracovala jako zpěvačka s Brněnským rozhlasovým orchestrem lidových nástrojů. Od roku 1978 byla členkou Divadla na provázku (dnes Husa na provázku), kde na sebe upozornila rolí Eržiky ve hře \"Balada pro banditu\". Od roku 1984 vystupovala jako zpěvačka a houslistka s vlastními písněmi na lidové texty, také se známou brněnskou formací Dunaj a později se Škampovým kvartetem. Ve spolupráci se skladatelem a bubeníkem Pavlem Fajtem dosáhla mnoha úspěchů na evropských scénách progresivní hudby. Rozsah jejích aktivit je pozoruhodný – v hudbě od vlastních interpretací lidových písní přes experimentální jazz, rock až po houslové aplikace skladeb vážné hudby a operní zpěv. V roce 2004 účinkovala v newyorské Carnegie Hall v roli Elvíry v Mozartově opeře \"Don Giovanni\". Na tuto spolupráci pak navázala několika koncerty s tamní formací Bang On A Can All Stars, které vyvrcholily vydáním alba \"Elida\". Účastní se též nejrůznějších projektů performativního zaměření, programů pro děti, atd.\nV roce 2007 si zahrála hlavní roli ve filmu Tajnosti. V letech 2012 - 2015 studovala na FF MU v Brně na Ústavu hudební vědy, obhájila svou bakalářskou práci a 15. července 2015 byla promována jako bakalář. V letech 2015 - 2018 pokračovala tamtéž v navazujícím magisterském studiu hudební vědy a v únoru 2018 úspěšně obhájila svou diplomovou práci s názvem Luca Antonio Predieri: Missa in C. Sacratissimi Corporis Christi a získala titul magistr.\n\n\n\n\n\nOcenění Masarykovy univerzity Brno - Udělení medaile Brno 2019\n\n\n"}
{"id": "78796", "url": "https://cs.wikipedia.org/wiki?curid=78796", "title": "Kabara", "text": "Kabara\n\nKabara je ostrov fidžijského souostroví Lau. Patří do jižního souostroví Lau. Má rozlohu 31 km².\n\nOstrované jsou známi svým mistrovským řezbářstvím. Dřevo Merbau ze stromu Vesi (Intisia bijuga), které na ostrově rostou, je tradičním materiálem pro dřevořezby. Kácení dřeva obnažilo ostrov zanechajíc pouhých 8 % ostrova pokrytých stromy Vesi. V poslední době byl spuštěn program opětovného zalesnění ostrova, ale stromům trvá 70 – 80 let, nežli vyrostou do své přirozené výšky, a řezbáři používají tak malé stromky, jak je to jen možné. Santálové dřevo, místně nazývané yasi, se nabízí jako alternativa. Na rozdíl od Vesi dorůstá již za 30 až 40 let.\n\nZnámý rodák z Kabary je řezbář Jone Lupe, jehož rodina se zabývala řezbářstvím po generace.\n"}
{"id": "78797", "url": "https://cs.wikipedia.org/wiki?curid=78797", "title": "Ogea Driki", "text": "Ogea Driki\n\nOgea Driki je atol fidžijského souostroví Lau. Patří do jižního souostroví Lau. Má rozlohu 91 m².\n\nJe pouze lehce oddělen od sousedního Ogea Levu, 10 km východně od ostrova Fulaga. Ostrůvek nemá trvalé obyvatele, ale je občasně využíván rybáři.\n"}
{"id": "78798", "url": "https://cs.wikipedia.org/wiki?curid=78798", "title": "Ogea Levu", "text": "Ogea Levu\n\nOgea Levu je korálový ostrov bariérového útesu fidžijského souostroví Lau. Patří do jižního souostroví Lau. Má rozlohu 13,3 km² a maximální výšku 82 m n. m. Nachází se 19,18° severní šířky a 178,47° východní délky, 10 km východně od ostrova Fulaga.\n"}
{"id": "78799", "url": "https://cs.wikipedia.org/wiki?curid=78799", "title": "Anni-Frid Lyngstad", "text": "Anni-Frid Lyngstad\n\nAnni-Frid Synni Lyngstad, známá jako Frida (* 15. listopadu 1945 v norském Ballangenu nedaleko Narviku), je švédská zpěvačka, známá hlavně jako členka skupiny ABBA. Dcera odsunutého německého vojáka Alfreda Haaseho a Norky Synni Lyngstadové. Po matčině smrti ji vychovávala babička, se kterou se odstěhovala do Švédska. Frida byla vdaná za Bennyho Anderssona. V letech 1992–1999 byla vdaná za prince Heinrich Ruzzo Reuß von Plauen, který v roce 1999 zemřel na rakovinu. Od roku 1986 žije ve Švýcarsku. Nyní se věnuje charitě a ochraně životního prostředí. Svatbou získala titul princezna Reuß. Vydala úspěšná sólová CD před i po kariéře ve skupině ABBA. Její švédské album z roku 1996 \"Djupa Andatag\" zaznamenalo velký úspěch v Evropě, samozřejmě hlavně ve Skandinávii.\n\n\nV dětství prožila snad jedny z nejsmutnějších let svého života než kdokoli jiný, angažovaný ve skupině ABBA. To proto, že byla dcerou německého vojáka, za což (kvůli okupaci Norska za 2. světové války) její matka Synni Lyngstadová sklízela mnoho posměchu a pohrdání. Lidé v její vesnici na ni plivali a pokřikovali nadávky, protože chodila s německým vojákem, se kterým měla dítě. I proto Synni zemřela velmi předčasně, ve svých 21 letech.\n\nFridina babička si roku 1947 vzala Fridu do Švédska a byla to ona, kdo ji přivedl ke zpívání. Poprvé zpívala na veřejnosti v 10 letech na večírku Červeného kříže a od 13 let zpívala profesionálně s taneční skupinou v restauraci v Eskilstuně, přestože musela lhát o svém věku – řekla, že jí je 16 let.\n\nZpívat začala s velkou skupinou vedenou Bengtem Sardlindem a zamilovala se do jiného člena skupiny, Ragnara Frederikssona, který s ní založil skupinu Ann-Frid 4. Vzali se a měli dvě děti – Hanse a Liselotte. Avšak stále nebyla spokojená, pročež se účastnila mnoha místních talentových konkursů, až vyhrála. To ji vedlo k účasti na soutěži talentů v SVT's Hyland's Corner. Opět vyhrála a podepsala smlouvu s vydavatelstvím EMI.\n\nNavzdory tomu stále nezaznamenala mnoho úspěchů, dokud roku 1969 nepotkala Bennyho Anderssona, který se stal jak jejím snoubencem, tak i producentem. Její první hity přišly v roce 1971 a zaznamenala dokonce sólový úspěch během několika prvních let, když už zpívala se skupinou ABBA (podobně jako Agnetha). Po rozpadu skupiny ABBA vydala několik sólových alb, ale později se kvůli tragickým událostem v osobním životě (její dcera zemřela při autonehodě a manžel na rakovinu) vytratila z hudebního světa. Poté ještě několikrát spolupracovala s různými hudebníky. Její poslední aktivita v hudebním průmyslu byla zaznamenána roku 2004.\n\n\n\n"}
{"id": "78801", "url": "https://cs.wikipedia.org/wiki?curid=78801", "title": "Praha 10", "text": "Praha 10\n\nPraha 10 označuje jednotku několika způsobů členění hlavního města Prahy, které mají pokaždé jiné územní vymezení.\n\nMěstská část Praha 10 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části. Prahu 10 v tomto rozsahu tvoří celé katastrální území Vršovice a části katastrálních území Strašnice, Malešice, Záběhlice, Michle, Vinohrady, Hrdlořezy, Hloubětín a Žižkov.\n\nSprávní obvod Praha 10 je území, na kterém vykonává městská část Praha 10 (jednotka územní samosprávy) určitý rozsah státní správy v přenesené působnosti.\n\nMěstský obvod Praha 10 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 10). Městský obvod Praha 10 tvoří městské části Praha 10, Praha 15 (k. ú. Horní Měcholupy a Hostivař), Praha 22 (k. ú. Uhříněves, Hájek u Uhříněvsi, Pitkovice), Praha-Benice, Praha-Dolní Měcholupy, Praha-Dubeč, Praha-Kolovraty, Praha-Královice, Praha-Křeslice, Praha-Nedvězí, Praha-Petrovice a Praha-Štěrboholy. Obvod se spádovým centrem ve Strašnicích existoval v letech 1949–1960 jako jeden z 16 městských obvodů. Zákonem o územním členění státu s účinností od 1. července 1960 byl ustanoven nový obvod Praha 10 se spádovým centrem ve Vršovicích, utvořený v podstatě sloučením dosavadních obvodů Praha 13 a Praha 10, tedy obdobný původnímu obvodu XIII. V letech 1968 a 1974 bylo území obvodu výrazně rozšířeno o obce nově připojené k Praze. Od roku 1990 byl předefinován výčtem městských částí.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nJejí území zahrnuje centrální část městského obvodu Praha 10, bez obcí připojených od roku 1968, k 18. listopadu 1994 byla městská část Praha 10 zmenšena o Hostivař, která byla přičleněna k dosavadní městské části Praha-Horní Měcholupy, přejmenované současně na Prahu 15.\n\nÚzemí městské části Praha 10 tak tvoří katastrální území Vršovice, část Vinohrad, většina Strašnic, téměř celé Malešice, nepatrná část Hrdlořez, nepatrná část Hloubětína, část Záběhlic, část Michle, nepatrná část Žižkova. Sídlo úřadu městské části je ve Vršovicích.\n\n\nNa území městské části Praha 10 bylo v roce 2001 evidováno 6786 domů a 55 860 bytů. Z celkového počtu cca 109 000 obyvatel připadá 36 000 na Vršovice, 38 000 na Strašnice, 12 000 na Malešice, 19 500 na Záběhlice, 7 tisíc na část Vinohrad v Praze 10, 2 tisíce na část Michle v Praze 10.\n\nOd 1. ledna 1995 byla na městskou část Praha-Horní Měcholupy (nově nazvanou Praha 15) přenesena z městské části Praha 10 rozšířená působnost státní správy i pro městské části Praha-Petrovice, Praha-Dolní Měcholupy, Praha-Štěrboholy, Praha-Uhříněves, Praha-Dubeč, Praha-Královice, Praha-Nedvězí, Praha-Kolovraty, Praha-Benice a Praha-Křeslice. Současně byly na městskou část Praha-Uhříněves přeneseny vybrané kompetence státní správy i pro městské části Praha-Dubeč, Praha-Královice, Praha-Nedvězí, Praha-Kolovraty, Praha-Benice a Praha-Křeslice. Od 1. ledna 2002 byl Obvodní úřad Praha 10 přejmenován na Úřad městské části Praha 10. Rozšířená působnost státní správy všech ostatních městských částí v obvodu Praha 10 byla rozdělena na městské části Praha 15, Praha 22 a Praha 11. Městská část Praha 10 má tak některé rozšířené působnosti státní správy jen pro své vlastní území a je tak jedním z 22 pražských správních obvodů podle systému zavedeného 1. ledna 2002.\n\nPoprvé existoval obvod Praha 10 označený arabskou číslicí v rámci šestnáctiobvodového uspořádání Prahy v období 1. dubna 1949 – 30. června 1960 na základě vládního nařízení č. 79/1949 Sb. Tvořily jej Hostivař, Malešice, Staré Strašnice, část Záběhlic (Zahradní Město). Sousedním obvodem byla Praha 13, kterou tvořily Vršovice a části Michle a Záběhlic.\n\nZákladem tohoto obvodu Praha 10 byl dosavadní obvod Praha XX – Strašnice, který vznikl ke 14. listopadu 1947 na základě vládního nařízení číslo 187/1947 Sb. vyčleněním z dosavadního obvodu Praha XIII. Odštěpení Zahradního Města od zbytku Záběhlic přitom bylo prvním případem, kdy jedno katastrální území v Praze bylo rozděleno do více obvodů. Do nového obvodu Praha 10 byly zároveň začleněny i Malešice, které doposud patřily k Žižkovu do obvodu Praha XI.\n\nOd 11. dubna 1960 zákon č. 36/1960 Sb. vymezil v Praze 10 obvodů. Jedním z nich je i obvod Praha 10. Ten vznikl v podstatě sloučením dosavadních obvodů Praha 13 a Praha 10 (viz výše) a jihovýchodní části Královských Vinohrad ze zaniknuvšího obvodu Praha 12, Spořilov (část Záběhlic) však byl zařazen do nuselského obvodu Praha 4. Obvod tedy tvořily Vršovice, Strašnice, Hostivař, Malešice, Záběhlice bez Spořilova a jihovýchodní část Vinohrad.\n\nK 1. lednu 1968 se obvod rozšířil o nově připojené obce Dolní Měcholupy, Horní Měcholupy, Petrovice a Štěrboholy. V rámci rozšiřování Prahy zákonem ČNR č. 31/1974 Sb. od 1. července 1974 přibyly do Prahy 10 Benice, Dubeč a Dubeček, Hájek, Kolovraty, Královice, Křeslice, Lipany, Nedvězí, Pitkovice a město Uhříněves.\n\nV současné době obvod zahrnuje městské části Praha 10, Praha 15 (Horní Měcholupy a Hostivař), Praha-Dolní Měcholupy, Praha-Petrovice, Praha-Štěrboholy, Praha-Dubeč, Praha 22 (Uhříněves), Praha-Benice, Praha-Kolovraty, Praha-Královice, Praha-Nedvězí, Praha-Křeslice.\n\nOd roku 1990 není obvod jednotkou územní samosprávy ani obecné státní správy, ale je značen na tabulích územní orientace a jsou podle něj nadále organizovány například justice, pošta nebo finanční úřady. Do jeho území spadají 3 z 22 správních obvodů podle systému zavedeného 1. ledna 2002 (obvody 10, 15 a 22), městská část Praha-Křeslice spadá do správního obvodu městské části Praha 11, ležící mimo obvod Praha 10.\n\nV roce 2012 získala Praha 10 titul Město stromů. Pořadatel soutěže, Nadace Partnerství, tak ocenil pokračování Prahy 10 v projektu Strom za narozené dítě, soutěž Dvorek roku, vytvoření naučné Zelené stezky Vršovic a Vinohrad, odborné semináře a přednášky a oblíbené vlastivědné vycházky. Během roku 2012 se Praha 10 rovněž umístila na třetím místě soutěže Město pro byznys.\n\nOficiální bezplatné noviny Praha 10, které vydávala městská část, byly zrušeny zastupitelstvem pod vedením starostky Radmily Kleslové v září roku 2015.\n\n\n\n"}
{"id": "78802", "url": "https://cs.wikipedia.org/wiki?curid=78802", "title": "Ymir", "text": "Ymir\n\nYmi, též Ymir nebo Argelmir (staroseversky \"šterkový křikloun\") je oboupohlavní obr ze severské mytologie, předek ostatních obrů – Jotunů a důležitá postava stvoření světa. Zmiňuje jej především Vědmina píseň, ale také Píseň o Grímnim a Píseň o Vaftrúdnim, obsažené v Poetické Eddě. Je po něm pojmenován měsíc Saturnu Ymir.\n\nNa počátku existoval jen Ginnungagap \"zející hlubina\", na sever od ní chladný Niflheim, z kterého vyvěralo jedenáct řek a na jihu žhavý Múspell. Ze setkání ledu a ohně z těchto dvou světů vznikla tekutá substance zvaná eitr a tak se zrodila spící bytost jménem Ymi. Během obrova spánku mu vyrostli pod paží z jeho potu bezejmenný obr a obryně a jedna jeho noha zplodila s druhou obra Trúdgelmira. Ymi byl živen mlékem krávy Audhumly, která se zrodila z tajícího ledu. Kráva olizovala slaný led a tak vznikl muž jménem Búri, ten zas zplodil syna jménem Borr, který pojal za manželku Bestlu, dceru obra Bolthorna, který byl potomkem Ymiho. Borrovi a Bestle se narodili tři synové, Ódin, Vili a Vé.\n\nTři bratři se rozhodli Ymiho zabít, jeho krev pak způsobila obrovskou potopu při níž zahynuli všichni obři až na Trúdgelmira, Bergelmira a jeho ženu, kteří se schovali v dutém stromě. Pak dopravili jeho tělo doprostřed Ginunngagap a stvořili z něj svět. V Písni o Grímnim stojí:\n\n\"Z Ymiho masa země stvořena byla\"\n\"a z jeho krve moře,\"\n\"z kostí skály, stromy z vlasů\"\n\"a z lebky nebe;\"\n\"a z jeho brv bozi vlídní\"\n\"lidem zbudovali Midgard;\"\n\"z jeho mozku mraky chmurné\"\n\"po obloze plují.\"\n\nNa lebku pak posadili čtyři trpaslíky, Nordri - Sever, Sudri - Jih, Austri - Východ a Vestri - Západ. Červi, kteří vylezli z jeho hnijícího těla se změnili v trpaslíky - Dvergar.\n\nJméno Ymi má stejný etymologický základ jako jméno indického boha smrti Yamy a římské postavy Rema. Vychází z proto-indoevropského kořene \"*Yema\" \"dvojče\", proto-Indoevropané měli představu o dvou předcích lidstva, sourozencích, z nichž první je označován jako \"*Manu\" (muž, germánský Mannus, indický Manu) a druhý právě \"*Yema\". Ten byl svým bratrem obětován a použit ke stvoření lidstva. Indickou obdobou *Yemu a Ymiho je Puruša. Tento motiv je znám i v jiných světových mytologiích, prvotní bytostí umírající či obětovanou a použitou ke stvoření světa je i akkadská Tiamát a čínský Pchan-ku. Ymi bývá také spojován s mýtickým předkem Germánů Tuistem, který podle svého jména také měl být oboupohlavní.\n"}
{"id": "78815", "url": "https://cs.wikipedia.org/wiki?curid=78815", "title": "Ohrobec", "text": "Ohrobec\n\nOhrobec je příměstská obec v okrese Praha-západ na jih od Prahy. Žije zde obyvatel a tvoří ji vesnice Ohrobec a osada Károv.\n\nObec je členem svazku obcí Mikroregion Dolnobřežansko. Dobré spojení do Prahy zajišťují autobusy Pražské integrované dopravy 331 a 333 na stanici metra Kačerov nebo s přestupem do Modřan k nádraží. Obec je obklopena lesy.\n\nObec byla založena v období tzv. kolonizace za vlády Přemysla Otakara II., kdy se zde započalo s odlesňováním. První písemná zmínka o vsi pochází z roku 1355, kdy se o ní zmiňuje Karel IV. ve smlouvě mezi Henslem Menharttovým a biskupem triburierienským úroky za vesnice Zvole, Ohrobec a Břežan.\n\nDne 5. dubna 1919 požádalo obecní zastupitelstvo ministerstvo vnitra o ustanovení Ohrobce jako samostatné obce; dosud patřila pod politickou obec Zvole. Dne 3. dubna 1922 došlo k rozdělení Ohrobce a Zvole. V roce 1921 proběhlo sčítání lidu – 34 popisných čísel, 220 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\n\nV obci se nachází pekárna, samoobsluha, pneu servis, tenisové hřiště a několik restauračních zařízení. Pro veřejnost zde slouží jízdárna a kulturní sál obecního úřadu, kde se konají společenské akce a pravidelná cvičení. Při obecním úřadu funguje knihovna. Na návsi se příležitostně konají představení místního ochotnického spolku. Na rybnících na návsi se v zimě bruslí. V roce 2009 započala výstavba nového dětského hřiště.\n\nDopravní síť\n\nVeřejná doprava 2011\n\n"}
{"id": "78817", "url": "https://cs.wikipedia.org/wiki?curid=78817", "title": "T-70", "text": "T-70\n\nTank T-70 byl navržen, aby nahradil nedostatky typu T-60. Vyráběn byl od března roku 1942 až do října 1943 a bylo vyrobeno 8 226 kusů, které postupně nahrazovaly tank T-60. Jeho 45mm kanon však na střední tanky, které již tehdy ve výzbroji nepřítele převažovaly, nestačil, proto byl tank nasazován zejména jako průzkumný. Ve službě byl až do roku 1948.\n\nNa začátku druhé světové války neměla sovětská armáda žádná protiletadlová vozidla. První pokus bylo umístění dvojčete těžkých kulometů DŠK 1938 na podvozek tanku T-60. V té době ale začal být dostupný T-70, a proto se rozhodlo použít podvozek a korbu tanku T-70 jako základ pro T-90.\n\nT-80 byla pokročilejší verze stroje T-70 s dvoumístnou věží, ale byl vyroben jen v nízkých počtech, protože výroba lehkých tanků byla mezitím zastavena.\n\n\n"}
{"id": "78818", "url": "https://cs.wikipedia.org/wiki?curid=78818", "title": "Aktobská oblast", "text": "Aktobská oblast\n\nAktobská oblast (, ) je oblast na západě Kazachstánu. Byla založena 10. března 1932 v rámci Kazašské ASSR. V letech 1962-64 byla součástí Západokazašského kraje. Má rozlohu 300 600 km². Má 678 900 (2005) obyvatel a nachází se v ní 7 měst a 4 sídla městského typu. Je rozdělena na 13 administrativních okresů. Hlavním městem je Aktobe.\n\nOblast hraničí s šesti oblastmi \"Kazachstánu\" (Západokazašskou na severozápadě, Atyrauskou na západě, Mangystauskou na jihozápadě, Kostanajskou na severovýchodě, Karagandskou na východě a Kyzylordskou na jihovýchodě), na severu s Orenburskou oblastí Ruska a na jihu přes vysychající Aralské jezero s Karakalpackou republikou v Uzbekistánu.\n\nOblast leží mezi Přikaspickou nížinou na západě, plošinou Ustjurt na jihu, Turanskou nížinou na jihovýchodě a jižními výběžky Uralu na severu. Velkou část oblasti tvoří rovina o nadmořské výšce 100 – 200 m, rozčleněná dolinami řek. V prostřední části se nacházejí hory Mugodžary (nejvyšší bod hora Velký Bakty-baj – 657 m). Západní část oblasti vyplňuje Poduralská plošina, která na jihozápadě přechází do \"Přikaspické nížiny\". Na jihovýchodě jsou masivní písečné duny (Přiaralské Karakumy, Velké, a Malé Barsuky). Na severovýchod oblasti zasahuje Turganská plošina členěná roklemi.\n\nOblast se skládá z 12 rajónů:\nCelkem se v ní nachází 8 měst (Aktobe, Alga, Žem, Kandyagaš, Temir, Chromtau, Čelkar, Emba) a 4 sídla městského typu (Šubarkuduk, Šubarši..).\n\nKlima je ryze kontinentální s horkým, suchým létem a chladnou zimou. V létě jsou časté větry s vysokou teplotou vzduchu (suchověje – \"суховеи\") a pylové bouře, v zimě chumelenice. Průměrná teplota v červenci na severozápadě je 22,5 °С na jihovýchodě 25 °С a v lednu -16 (na severozápadě) a -15,5 °С (na jihovýchodě). Množství srážek za rok je 300 mm na severozápadě a 125 až 200 mm uprostřed a na jihu.\n\nVšechny řeky oblasti náleží k bezodtokému povodí Kaspického moře a nevelkých jezer. Největší řeky jsou Emba, přítoky Uralu Or a Ilek a dále Irgiz, Uil, Turgaj a Sagiz. Většina řek má málo vody, v létě vysychají nebo se rozpadají na oddělená jezírka. V oblasti se nachází více než 150 jezer, především mělkých a slaných. Některá z nich vysychají a mění se na slaniska (např. Šalkarteniz) a vodou se zaplňují pouze na jaře.\n\nSeverozápadní část oblasti je pokryta kavylem a pelyňkovo-travnatou stepí na černozemních a tmavě kaštanových půdách se skvrnami slanisek. V dolinách řek převládá luční rostlinstvo, háje topolů, osik, bříz a křoviny. Střední a severovýchodní část je pokryta travnato-pelyňkovou suchou stepí na světle kaštanových a šedých mírně slaných půdách. Na jihu se rozkládají pelyňkové slané pustiny a polopustiny na hnědých slaných půdách s písečnými dunami a slanisky.\n\nPo celém území jsou zastoupeni hlodavci (pestrušky, sysli, frčci, tarbíčci) a savci (vlci a korsaci), žijí zde také antilopy (sajga tatarská, gazela perská).\n"}
{"id": "78821", "url": "https://cs.wikipedia.org/wiki?curid=78821", "title": "Sasykköl", "text": "Sasykköl\n\nSasykköl ( [Sasykköl] [Sasykkol] nebo [Gniloje ozero] „Prohnilé jezero“) je jezero na hranici Almatinské a Východokazašské oblasti v Kazachstánu východně od jezera Balchaš. Nachází se v Balchašsko-alakolské pánvi. Má rozlohu 736 km² (při vysoké úrovni hladiny), průměrnou hloubku 3,3 m a maximální hloubku 4,7 m. Leží v nadmořské výšce 347 m.\n\nBřehy jsou nízké, porostlé rákosem.\n\nZdroj vody je smíšený. Rozsah kolísání hladiny je 3 m. Zamrzá v listopadu a rozmrzá na začátku dubna. Ústí do něj řeky Tentek a Karakol. Voda odtéká průtokem do jezera Ujaly.\n\nNa jezeře je rozvinuté rybářství (marinka, okoun, kapr, gubáč) a chov ondatry.\n"}
{"id": "78825", "url": "https://cs.wikipedia.org/wiki?curid=78825", "title": "Šaglyteniz", "text": "Šaglyteniz\n\nŠaglyteniz nebo také zvané Cagylteniz je bezodtoké sladkovodní jezero na hranici Akmolské a Severokazašské oblasti v Kazachstánu. Má rozlohu 240 km² (je proměnlivá, v letech s velkým množstvím vody až 380 km²). Dosahuje hloubky až 2 m. Leží v nadmořské výšce 135 m.\n\nZdroj vody je převážně sněhový. Periodicky vysychá. Ústí do něj řeka Čaglinka.\n"}
{"id": "78826", "url": "https://cs.wikipedia.org/wiki?curid=78826", "title": "Teke", "text": "Teke\n\nTeke je hořkoslané jezero v Akmolské oblasti v Kazachstánu. Má rozlohu 265 km² (je proměnlivá v průběhu roku). Průměrnou hloubku má 0,5 m a maximální hloubku 1 m.\n\nPobřeží je prudké a strmé, místy členité. Jsou u něj nevelké ostrovy. Je obemknuto širokým pásem slanisek.\n\nZdroj vody je sněhový a zčásti podzemní. Periodicky vsázka soli.\n"}
{"id": "78827", "url": "https://cs.wikipedia.org/wiki?curid=78827", "title": "Société nationale des chemins de fer français", "text": "Société nationale des chemins de fer français\n\nSociété nationale des chemins de fer français (zkracováno téměř vždy jako SNCF) je národní železniční dopravce ve Francii.\n\nSpolečnost je vlastněná státem. Provozuje 32 000 km železničních tratí (z nich je 1500 vysokorychlostních a 14 500 elektrifikovaných), denně vypraví 14 000 vlaků a zaměstnává 150 000 lidí. Sídli v Paříži a jejím současným předsedou je Guillaume Pepy.\n\nSNCF provozuje téměř všechny železniční tratě na území Francie, včetně vysokorychlostních vlaků TGV a pařížské příměstské železnice RER (spolu s RATP). Dříve zajišťovala i provoz traťové infrastruktury, od roku 1997 však toto již neexistuje z důvodu nových regulací Evropské unie. Byla tedy zřízena společnost Réseau Ferré de France, kterou řídí přímo stát. Takové uspořádání umožňuje zavedení podmínek volného trhu do železniční dopravy, zatím to však nebylo realizováno.\n\nSNCF vznikla sloučením několika menších společností, operujících v jednotlivých částech země, v roce 1938. Novou společnost vlastnil již stát a investoval do ní nemalé sumy. V 70. letech 20. století pak byl zahájen projekt na výstavbu vysokorychlostní trati (LGV) z metropole na jih, do Lyonu a tak se zrodila první LGV roku 1981. Na konci 80. let a v 90. letech přibyly další LGV, technologie TGV se rozšířila i do dalších zemí. Roku 2006 se vyjádřil prezident republiky Jacques Chirac že do dvaceti let má být železnice již nezávislá na fosilních palivech. Pravděpodobně tak bude pokračovat elektrifikace tratí.\n\n"}
{"id": "78829", "url": "https://cs.wikipedia.org/wiki?curid=78829", "title": "Tengiz", "text": "Tengiz\n\nTengiz popř. Dengiz ( , ) je hořkoslané jezero v severní části Kazašské pahorkatiny v Kazachstánu. Leží v tektonické propadlině. Má rozlohu 1590 km², délku 75 km a maximální hloubku 8 m.\n\n16. listopadu 1976 sovětská vesmírná loď Sojuz 23 neúmyslně přistála na hladinu v severní části částečně zamrzlého jezera. Posádka lodi byla zachráněna při velice komplikované záchranné operaci.\n\nPobřeží je převážně nízké, východní břeh je velmi členitý a podél něj se nachází několik ostrovů. Na severovýchodě je mělký záliv. Dno je rovné, místy tvořené černým jílem, který je vhodný k léčebným účelům.\n\nVoda je mineralizovaná (slanost 3 až 12,7 ‰, v zálivu 18,2 ‰). Zamrzá v prosinci a rozmrzá v dubnu.\n\nZdrojem vody je převážně sníh. V některých letech část jezera vysychá. Do \"Tengizu\" ústí řeky Nura a Kulanutpes.\n"}
{"id": "78832", "url": "https://cs.wikipedia.org/wiki?curid=78832", "title": "Ulken-karoj", "text": "Ulken-karoj\n\nUlken-karoj ( ) je hořkoslané jezero v Akmolské oblasti v Kazachstánu. Má rozlohu 4,6 km². Má kruhový tvar a uprostřed je ostrov.\n\nPobřeží jezera je ploché, mírně členité, obemknuté pásem slanisek. Jezero je mělké, dno je bažinaté a jílové.\n\nZ jihu do jezera ústí řeka Karasu. V letech s malým množstvím vody jezero vysychá.\n"}
{"id": "78834", "url": "https://cs.wikipedia.org/wiki?curid=78834", "title": "Klastr (ekonomika)", "text": "Klastr (ekonomika)\n\nKlastry jsou místní koncentrace vzájemně propojených firem a institucí v konkrétním oboru. \n\nKlastry zahrnují skupinku provázaných průmyslových odvětví a dalších subjektů důležitých pro hospodářskou soutěž. Obsahují např. dodavatele specializovaných vstupů, jako jsou součásti, stroje a služby, a poskytovatele specializované infrastruktury. Klastry se často rozšiřují směrem dolů k odbytovým kanálům a společnostem v průmyslových odvětvích příbuzných z hlediska dovedností, technologií nebo společných vstupů. Mnoho klastrů také zahrnuje vládní či jiné instituce, jako např. univerzity, normotvorné agentury, výzkumné týmy či obchodní asociace, které poskytují specializovaná školení, vzdělávání, informace, výzkum a technickou podporu.\n\nOECD definuje klastry jako sítě vzájemně závislých firem, institucí produkujících znalosti, přemosťujících institucí a zákazníků propojených do výrobního řetězce, který vytváří přidanou hodnotu. Koncept klastrů je dále než síťová spolupráce firem, jelikož postihuje veškeré formy sdílení a výměny znalostí … a také jde dále než tradiční sektorová analýza.\n\nNázev je odvozen od anglického slovíčka cluster- shluk, chumel, hromada, skupina.\n\nZúčastněné společnosti si navzájem konkurují, ale současně jsou nuceny řešit řadu obdobných problémů (vzdělávání zaměstnanců, přístup ke stejným dodavatelům, spolupráce s výzkumnými a vývojovými kapacitami, nedostatečné zdroje na výzkum apod.). Díky spolupráci v těchto oblastech mohou řadu svých omezení překonat a získat konkurenční výhodu, která se těžko napodobuje. \n\nKlastr může: \n\nV současné době existuje poměrně velký počet organizací jako například státní nezisková organizace Czechinvest (resp. z ní 1. 6. 2016 oddělená Agentura pro podnikání a inovace), která se majoritně zaměřuje na podporu rozvoje těchto uskupení.\n\n\n"}
{"id": "78837", "url": "https://cs.wikipedia.org/wiki?curid=78837", "title": "Lexovisaurus", "text": "Lexovisaurus\n\nLexovisaurus (\"ještěr kmene Lexoviů\") byl rod tyreoforního dinosaura z čeledi Stegosauridae, který žil v období střední až svrchní jury (asi před 165 až 151 miliony let). Je tak jedním z nejstarších dosud známých stegosauridů. Pravděpodobně dorůstal délky 5 až 6 metrů a hmotnosti asi 2000 kg. Na hřbetě měl zčásti trny s oblou špičkou, které rostly především v zadní části trupu a na ocase. Měl však také \"klasické\" ploché desky.\n\nFosílie lexovisaura byly nalezeny v severní Anglii a Francii. Přestože byl popsán až v roce 1957, první zkameněliny tohoto druhu byly pod názvem \"Omosaurus\" popsány již o 70 let dříve. Zkamenělé kosti jedince, který byl nalezen ve Francii, nám ukazují značnou podobnost mezi lexovisaurem a jeho africkým příbuzným kentrosaurem.\n\n"}
{"id": "78841", "url": "https://cs.wikipedia.org/wiki?curid=78841", "title": "Lakeba", "text": "Lakeba\n\nLakeba je ostrov fidžijského jižního souostroví Lau. Má rozlohu 58,9 km² a maximální výšku 219 m. Celkem má 32 km pobřeží. Ostrov, desátý největší na Fidži, je vulkanického a korálového původu. Je charakteristický 76 m vysokými útesy. Ostrov je úrodný a je na něm dostatek sladké vody. Obývá ho 2100 obyvatel v osmi vesnicích z nichž nejdůležitější je Tubou. Ostrov obepíná 29 km dlouhá silnice.\n\nPřibližně 9 km dlouhý a 8 km široký ostrov má tvar oválu. Severní a severozápadní pobřeží je lemováno korálovými vápencovými útesy a jeskyněmi poblíž vesnice Nasaqalau. Díky programu znovuzalesnění Lakeby jsou dříve holé vrcholky porostlé borovicemi.\n\nVesnice Nasaqalau je známa několika jeskyněmi, nejznámější Oso Nabukete, také známá jako Pregnant Women's Cave (Jeskyně těhotné ženy). Podle legendy žena, snažící zatajit své těhotenství, nemohla uniknout z těsného vchodu jeskyně. Podle jiné legendy byla jeskyně Qara Bulu použita jako vězení při kmenové válce. Třetí jeskyně, Koro ni Vono, byla jednou použita jako izolace pro nemocné tuberkulózou, kteří tam byli odneseni zemřít. Další pozoruhodnou jeskyní je Tubou.\n\nLakeba je znám jako náčelnický ostrov. Je domácím ostrovem náčelnického klanu Vuanirewa který sídlí v Tubou. Náčelník tohoto klanu užíval titul Tui Nayau a byl vrchním náčelníkem souostroví Lau. Posledním Tui Nayau byl Ratu Sir Kamisese Mara (1920–2004), fidžijský premiér a prezident, nejdéle působící fidžijský politik (více než 30 let).\n\nLakeba leží na historickém pomezí mezi Fidži a Tongou. Tonžský vliv je patrný z mnoha ohledů. Lakebská architektura používá spíše kulatých tvarů domů nežli, na Fidži jinak běžně používaných, tvarů čtyřhranných. Lakebský dialekt má rovněž poukazuje na značný tonžský vliv. Tonžská hymna je oblíbená při polotu (večerní bohoslužbě), tonžský styl oblékání je patrný z proužků ovázaných kolem pasu při společenských slavnostech. Tonžské lidové tance lakalaka jsou také velmi oblíbené.\n\nObyvatelé Nasaqalau jsou proslulí schopností jednoho z jejich klanu přivolávat z moře žraloky. Klan pochází z vesnice Wainikeli z ostrova Taveuni.\n\nNejvýznamnější činností je produkce kopry. Jsou zde kokosové mlýny, 4 km od Tubou. Turistika má menší význam nežli na ostatních Fidžijských ostrovech.\n\nArcheologické výzkumy v 90. letech 20. století objevily masivní pevnosti postavené před tisíci lety. Byly dost velké pro 2500 lidí (více než dnešní populace). Věří se že pevnosti byly postaveny na obranu před tonžskými nájezdníky.\n\nEnele Ma'afu, tonžsko-fidžijský válečník, který dobyl většinu fidžijského území v 19. století, je pohřben ve vesnici Tubou, stejně tak jako Ratu Sir Lala Sukuna (1888–1958) první novodobý fidžijský státník a Ratu Sir Kamisese Kapaiwai Tuimacilai Mara (1920–2004), fidžijský první premiér a druhý prezident.\n"}
{"id": "78842", "url": "https://cs.wikipedia.org/wiki?curid=78842", "title": "Malesická skála", "text": "Malesická skála\n\nMalesická skála je přírodní památka severně od Malesic v okrese Plzeň-město. Nachází se v údolí Chotíkovského potoka asi 1,5 kilometru od vesnice. Důvodem ochrany je malá skalní věž v karbonských usazeninách říčního proudu, kde různá rychlost toku zapříčinila odlišné složení usazených vrstev s rozdílnou odolností vůči zvětrávání. Věž má na vrcholu náznak pokličky.\n\nMalesická skála a její nejbližší okolí pravděpodobně nikdy nebylo zemědělsky obhospodařováváno ani odlesněno. Je možné, že zde v minulosti mohla probíhat lesní pastva dobytka, ale les na lokalitě je ovlivněn především lesnickým hospodařením. Samotná skála bývala a je využívána horolezci.\n\nChráněné území poprvé vyhlásil okresní národní výbor Plzeň-sever dne 12. července 1974 v kategorii chráněný přírodní výtvor. Podruhé byla přírodní památka vyhlášena 6. října 2009 Krajským úřadem Plzeňského kraje. V Ústředním seznamu ochrany přírody je evidována pod číslem 611.\n\nChráněné území měří 0,0329 hektaru a nachází se v nadmořské výšce 367–376 metrů v katastrálním území Malesice. Okolo přírodní památky se rozkládá vyhlášené ochranné pásmo s rozlohou 0,3143 hektaru.\n\nGeologické podloží tvoří svrchnokarbonské pískovce a slepence. Ve stavbě skalní věže se střídají slepence a písčité arkózy týneckého souvrství. Jednotlivé vrstvy hornin dosahují mocnosti až několika decimetrů a dokládají změny rychlosti a tím i unášecí síly vodního toku v karbonu. Těleso porušené systémem puklin prosytily hydroxidy železa (zejména limonit), čímž se sedimentární horniny zpevnily, a staly se odolnějšími vůči zvětrávání. Tzv. železivce se vytvořily na styku vrstev hornin, ale pronikají i napříč vrstvami.\n\nV geomorfologickém členění Česka leží lokalita v Plaské pahorkatině, konkrétně v podcelku Kaznějovská pahorkatina a v okrsku Hornobřízská pahorkatina. Skála se nachází na levé straně asymetrického údolí Malesického potoka. Zatímco výška pravého břehu se pohybuje okolo tří metrů, levý břeh dosahuje výšky asi dvacet metrů. Ve spodní části je svah strmý a v horní příkře ukloněný. Z ohybu svahu vybíhá vejčitá skalní věž s rozměry 7 × 15 metrů a výškou asi dvacet metrů. Polohy železivců ovlivňují rychlost zvětrávání, a na povrchu skály tak vznikají drobné jamky a hrbolky nebo mohutnější římsovité a lištovité výčnělky. Barevné odstíny slepenců jsou způsobené oxidy a hydroxidy železa, které se sráží z látek rozpuštěných prosakující vodou. Ve vrcholové části se nacházejí odolnější vrstvy hornin, které vytváří náznak pokličky. Povrch skály je poškozován turisty a horolezci, kteří odlamují vrstvy železivců a drolí méně odolné slepence.\n\nJediným půdním typem, který se v okolí skály vyvinul, je kambizem typická a místy kambizem rubefikovaná.\n\nÚzemí odvodňuje Malesický potok, který je levostranným přítokem Mže, a patří tedy k povodí Berounky. V rámci Quittovy klasifikace podnebí se přírodní památka nachází v mírně teplé oblasti MT11, pro kterou jsou typické průměrné teploty −3 až −4 °C v lednu a 15–16 °C v červenci. Roční úhrn srážek dosahuje 850–1000 milimetrů. V období 1961–1990 byla průměrná teplota 7,1–8 °C a normál ročních srážkových úhrnů se pohyboval v rozmezí 501–550 milimetrů.\n\nPředmětem ochrany je geologická lokalita, na které nebyl proveden žádný inventarizační průzkum druhů fauny ani flóry. Chráněné území pokrývá dubový bor borůvkový.\n\nMalesická skála je přístupná po žlutě značené turistické trase z Malesic do Chotíkova.\n"}
{"id": "78847", "url": "https://cs.wikipedia.org/wiki?curid=78847", "title": "Malý Kosatín", "text": "Malý Kosatín\n\nMalý Kosatín je přírodní památka ev. č. 982, která se nachází v okrese Písek západně od obce Boudy. Důvodem ochrany je vlhká slatinná louka s bohatou květenou, kde roste velice početná populace (až 400 jedinců) prstnatce májového (\"Dactylorhiza majalis\") a několik desítek jedinců tolije bahenní (\"Parnassia palustris\"). Vyjma těchto dvou významných druhů zde bylo popsáno 8 druhů ostřice, mj. ostřice Davallova (\"Carex davalliana\"), dále pak například suchopýr širolistý (\"Eriophorum latifolium\") a suchopýr úzkolistý (\"E. angustifolium\"), pampeliška Nordstedtova (\"Taraxacum nordstedtii\") a další druhy. Z fauny zde nebyly popsány významnější druhy, i když je lokalita značně bohatá na luční druhy hmyzu. Území spadá pod správu AOPK České Budějovice. Louka je pravidelně kosena ve snaze zamezit zarůstání náletovými dřevinami a rákosem obecným (\"Phragmites australis\").\n\nPamátka se nachází nedaleko Alšovy naučné stezky, která vede z Mirotic do Čimelic. Na okraj památky se dá snadno dostat po silnici, nicméně samotné území není volně přístupné veřejnosti.\n\nChráněná louka se nachází v jihočeském kraji v okrese Písek severně od města Mirotice v katastru obce Boudy. Od zmiňované obce leží přibližně ve vzdálenosti 1 km severozápadně. Louka se rozprostírá v lesích na úpatí kopců \"Velký Kosatín\" (548 m n.m.) a \"Malý Kosatín\" (500 m n.m.). Celkově se rozprostírá na území o velikosti 0,9691 ha v nadmořské výšce 476 až 480 m n.m(i když jiný zdroj uvádí výšku 490 m n.m.) k jihu mírně ukloněným svahem.\n\nOkolo lokality není zvláště vyhlášeno ochranné pásmo, proto je jako ochranné pásmo brán 50 metrový pruh okolo hranice území dle §37 odst. 1 zákona\nČNR č. 114/92 Sb. Pásmo zahrnuje v jižní a západní části lesní pozemky, na východě silnici a na severu přilehlé zemědělsky využívané louky.\n\nVlhká louka se rozkládá uvnitř rozsáhlého lesního komplexu, které byly pravidelně a stabilně v minulosti koseny. Dne 4. prosince 1985 bylo území vyhlášeno vyhláškou plenárního zasedání Okresního národního výboru Písek s účinností od 1. února 1986. Průzkum z roku 1994 zmiňuje, že o péči o louku se staral starší manželský pár z obce Boudy, kteří pravidelně kosili louku ručně. Hospodářsky využívané louky nad tímto územím byly naproti tomu obhospodařovány soukromníkem, který k tomu využíval hnojení, vápnění a kosení za pomoci mechanizace. Od té doby došlo ke změně vlastníků a v současnosti kosení louky zajišťuje Krajský úřad Jihočeského kraje.\n\nV roce 2006 došlo k novému zaměření hranic přírodní památky, aby odpovídala reálnému stavu. K znovupřehlášení přírodní památky došlo nařízením Krajského úřadu Jihočeského kraje ze dne 8. března 2011 s účinností od 13. dubna 2011. Dne 15. září 2009 byl Krajským úřadem Jihočeského kraje schválen plán péče pro období 1. ledna 2009 až 31. prosince 2018 vypracovaný společností \"EIA Servis České Budějovice\".\n\nÚzemí spadá do klimatické oblasti MT11, pro které je charakteristické mírně teplá zima a dlouhé, teplé a suché léto. Průměrná teplota se pohybuje okolo 7,5 °C s průměrným úhrnem srážek 600 mm. Z geomorfologického pohledu se místo nachází v soustavě Česko-moravské, geomorfologického celku Benešovské pahorkatiny a okrsku Mirovické vrchoviny.\n\nPřírodní památka se rozkládá v oblasti mirovického metamorfovaného ostrova, kde je podloží tvořené biotit-amfibolickou ortorulou a překryté vrstvou deluviofluviálních hlinitých písků a jílovotopísčitých hlín holocenního stáří. Tento pokryv je rozšířen převážně v jižní části území v okolí potoka. Nad horninovým podložím se nachází půdní pokryv tvořený vrstvou vlhké kambizemě typické kyselé až silně kyselé s přechodem ke gleji typickému. Místy se vyskytuje vrstva organozemě glejové.\n\nV bezprostředním okolí jihovýchodního okraje území je kontakt zmiňovaných hornin s tělesem amfibol-biotitického granodioritu a granitu kozárovického typu spadající již do středočeského plutónu.\n\nÚzemí je odvodňováno Kostareckým potokem protékajícím východní částí památky. Potok ústí do řeky Lomnice a ta následně do Otavy, tedy oblast náleží do úmoří Severního moře.\n\nNa přibližně 90 % území se rozkládá vlhká louka svazu \"Calthion\" s prvky svazu \"Caricion fuscae\" a \"Molinion\". Jedná se tedy o druhově bohatý luční porost trvale podmáčených pcháčových luk s oky krátkostébelných ostřicových porostů, které protkávají oblasti střídavě mokrých luk. V tomto porostu se hojně daří prstnatci májovému (\"Dactylorhiza majalis\") a silně ohrožené toliji bahenní (\"Parnassia palustris\"), které zde mají bohaté populace. V případě tolije čítající desítky jedinců, u prstnatce dosahující stovek rostlin.\n\nVzácně rostou v centrální části louky i zástupci ostřic (celkem popsáno 8 druhů); konkrétně velmi vzácná ostřice Davallova (\"Carex davalliana\"), ostřice přioblá (\"Carex diandra\"), ostřice Hartmanova (\"C. hartmanii\"), ostřice ježatá (\"C. echinata\"), ostřice prosová (\"C. panicea\"), ostřice obecná (\"C. nigra\"), ostřice bledavá (\"C. palescens\"), ostřice zaječí (\"C. leporina\"). Taktéž zde byly zde nalezeni i zástupci suchopýrů: konkrétně suchopýr úzkolistý (\"Eriophorum angustifolium\") a suchopýr širolistý (\"Eriophorum latifolium\"). Dále zde roste upolín nejvyšší (\"Trollius altissimus\"), hadí mord nízký (\"Scorzonera humilis\"), kozlík dvoudomý (\"Valeriana dioica\"), svízel severní (\"Galium boreale\"), blatouch bahenní (\"Caltha palustris\"), pryskyřník zlatožlutý (\"Ranunculus auricomus\"), vrbina obecná (\"Lysimachia vulgaris\"), škarda bahenní (\"Crepis paludosa\"), kozlík dvoudomý (\"Valeriana dioica\"), krvavec toten (\"Sanguisorba officinalis\"), přeslička poříční (\"Equisetum fluviatile\"), mochna nátržník (\"Potentilla erecta\"), čertkus luční (\"Succisa pratensis\"), bezkolenec rákosovitý (\"Molinia arundinacea\"), či svízel severní (\"Galium boreale\"). Historicky zde byl popsán taktéž výskyt pampelišky Nordstedtovy (\"Taraxacum nordstedtii\") a rozrazilu štítkovitého (\"Veronica scutellata\"), nicméně ten nebyl potvrzen výzkumem z roku 2008. V roce 2011 zde byla nalezena menší populace vítodu nahořklého (\"Polygala amarella\").\n\nOd severního okraje památky se postupně šíří rákos obecný (\"Phragmites australis\"), který tak zarůstá nejcennější partie lokality.\n\nI když zde nebyly popsány žádné zvláště chráněné druhy, lokalita je bohatá na výskyt druhů lučního hmyzu. Jedná se například o zástupce střevlíčků (jako např. \"Pterostichus diligens\"), dále zástupci čeledi drabčíkovitých \"Encephalus complicans\", \"Euaestethus ruficapillus\" či \"Ochthephilum fracticorne\". Z ploštic se pak jedná o zástupce rašelinatky \"Hebrus pusillus\". Z pavouků zde byla pozorována například maloočka smaragdová (\"Micrommata roseum\"). Byl zde popsán taktéž zástupce dvoukřídlého hmyzu nápadná krátkokřídlá zelenuška \"Elachiptera brevipennis\".\n\nVyjma zástupců hmyzu existuje taktéž pozorování teplomilného měkkýše závornatky \"Alinda biplicata\".\n\nNejvětší nebezpečí pro lokalitu v současnosti představuje zarůstání rákosem obecným (\"Phragmites australis\") šířícím se od severního okraje území. Když není porost rákosu pokosen několikrát ročně (jako například v roce 2008), během léta vytváří souvislý spojitý porost o výšce až dvou metrů, který efektivně stíní ostatním vzácným druhům rostoucí na nejcennější části území. Rákos postupně expandoval téměř na polovičku rozlohy přírodní památky. Nicméně z dostupné fotodokumentace se zdá, že souvislý porost rákosu se na území vyskytoval již od 90. let 20. století. Plán péče doporučuje, aby byl rákos navíc kosen křovinořezem začátkem července ve výšce přibližně 30 cm, tedy aby se dosáhlo kosení rákosem zasažených částí minimálně dvakrát za rok.\n\nDalší nebezpečí přibližně pro 10 % pramení z ruderalizace území, kdy dochází k zarůstání běžnými druhy jako například ostřicí třeslicovitou (\"Carex brizoides\") či kopřivou dvoudomou (\"Urtica dioica\"). Nejvíce ohrožené jsou oblasti podél potoka, silnice a na jižním okraji památky. Dále se z jihu do oblasti šíří třtina křovištní (\"Calamagrostis epigeios\"), která hojně roste na nové pasece vzniklé po vykácení smrkového lesa.\n\nDle záznamů Rezervační knihy je louka od roku 2005 pravidelně kosena v období mezi 20. srpnem až 20. zářím. Záznamy taktéž naznačují, že v průběhu let dochází k postupnému nárůstu kvetoucích jedinců tolije bahenní naznačujících vhodnost podzimního kosení.\n\nPřírodní památka je přístupná po neudržované cestě mezi obcemi Pohoří a Boudy nedaleko Alšovy naučné stezky vedoucí z Mirotic do Čimelic. Na jedné ze zastávek je možné spatřit Kosatínský viklan nacházející se nedaleko památky. Samotné území je ale veřejnosti nepřístupné.\n\n"}
{"id": "78848", "url": "https://cs.wikipedia.org/wiki?curid=78848", "title": "Alicia Keys", "text": "Alicia Keys\n\nAlicia Keys, rodným jménem Alicia J. Augello-Cook (* 25. ledna 1981, Manhattan, New York, USA) je americká zpěvačka R&B a soulu, skladatelka, klavíristka, producentka, filantropka a příležitostná herečka a spisovatelka. Alicia je uznávanou umělkyní, která prodala 28 milionů alb a singlů a vyhrála mnoho cen - čtrnáct cen Grammy, jedenáct cen Billboard Music Award a tři ceny American Music Award.\n\nNarodila se irsko-italské matce Terri Augello a jamajskému otci Craigovi Cookovi v newyorském Manhattanu. Terri byla herečka a pomocnice v právnické kanceláři, proto vyrůstala v chudém prostředí v tzv. „Hell’s Kitchen“ v jednopokojovém bytě. V roce 1985 se s několika dalšími dívkami dostala příležitost si zahrát malou roličku v jednom díle seriálu \"The Cosby Show\".\nV sedmi letech začala hrát na klavír a hrála klasiku Ludwiga van Beethovena, Wolfganga Amadea Mozarta a jejího oblíbeného Frédérica Chopina. Ve čtrnácti napsala svou první píseň „Butterflyz“ , kterou později nahrála na své debutové album.\nJejí rodiče se rozešli když byla ještě malá a tak ji vychovávala pouze její matka, která ji podporovala v rozvíjení jejího hudebního talentu. V roce 2005 tisk uvedl, že se se svým otcem pokusila usmířit. Toto však popřela a řekla, že její slova byla špatně podána.\n\nVe svých šestnácti letech ukončila školu „Professional Performing Arts School“ a i přesto, že byla přijata na Columbia University se stipendiem, rozhodla se, že se bude radši věnovat své hudební kariéře. Podepsala smlouvu na nahrání dema s Jermaine Duprim a jeho nahrávací společností „So So Def“. Napsala a nahrála píseň „Dah Dee Dah (Sexy Thing)“, která se objevila na soundtracku k filmu „Muži v černém“. Toto byla její první profesionální nahrávka, avšak nikdy nebyla vydána jako singl a její smlouva byla rychle ukončena. Později se seznámila s Clivem Davisem, který s ní podepsal smlouvu u „Arista Records“, později však přešla k jeho vlastní nahrávací firmě „J Records“. Nahrála písně „Rock wit U“ a „Rear View Mirror“, které se objevily na soundtracku k filmům „Shaft“ a „Dr. Dolittle 2“. Alicia poté v roce 2001 vydala své debutové album \"Songs in A Minor\".\n\nTohoto alba se v prvním dni jeho prodeje (5. června 2001) prodalo více jak 50 000 kusů, v prvním týdnu přes 235 000 kusů a celosvětově víc jak 12 milionů kusů. Zajistilo jí oblíbenost jak v USA, tak i mimo ně. Ve své rodné zemi se stala nejprodávanějším nováčkem roku 2001 (stejně jako nejprodávanější R&B umělkyní). První singl „Fallin'“ byl šest týdnů na prvním místě hitparády Billboard Hot 100.\nNa akci „America: A Tribute To Heroes“ , což byl benefiční koncert uspořádaný kvůli událostem z 11. září 2001, vystoupila Alicia s písní Donnyho Hathawaye „Someday We'll All Be Free“. Další singl „A Woman's Worth“ se dostal do americké top 10. Alicia v roce 2002 získala pět cen Grammy, mezi nimi cenu za nejlepšího nováčka a za píseň roku (za píseň Fallin‘). 22. října 2002 vyšlo album \"Remixed & Unplugged in A Minor\", reedice alba \"Songs in A Minor\", na kterém bylo osm remixů a sedm unplugged verzí z Aliciina debutu.\n\nKritika o albu hovořila vesměs pozitivně. Alicia dokázala zkombinovat sound soulu 70. let jako dělali například Curtis Mayfield, Marvin Gaye and Stevie Wonder a nový hiphopový sound jako například mají také Lauryn Hill, Erykah Badu a D'Angelo.\n\nJako další vydala album \"The Diary of Alicia Keys\", které vyšlo 2. prosince 2003. Album bylo kritiky vychvalováno a v USA figurovalo na prvním místě. V prvním týdnu prodeje se ho prodalo přes 618 000 kusů, což je šestá nejvyšší prodejnost u umělkyně a druhá nejvyšší prodejnost u R&B umělkyně. Zatím se ho prodalo 9 milionů kusů. Singly „You Don't Know My Name“ a „If I Ain't Got You“ se dostaly do americké top5 a singl „Diary“ do top10. Singl „Karma“ se probojoval pouze na dvacáté místo, avšak v hitparádě „Top 40 Mainstream“ se dostal až na 3. místo. Singl „If I Ain't Got You“ se stal prvním, který zůstal v hitparádě \"Billboard Hot R&B/Hip-Hop Songs\" více než rok a překonal tak píseň „Your Child“ od Mary J. Blige. Alicia se stala nejprodávanější R&B umělkyní roku 2004.\n\nNa cenách „MTV Video Music Awards 2004“ získala cenu za nejlepší R&B video (If I Ain’t Got You) a tuto stejnou cenu získala o rok později za klip „Karma“. Na cenách Grammy 2005 vystoupila s písní „If I Ain't Got You“ a také se přidala k Jamiemu Foxxovi a Quincymu Jonesovi a společně zazpívali píseň „Georgia on My Mind“, kterou proslavil Ray Charles. Toho večera získala Alicia čtyři ceny a to za nejlepší R&B album, nejlepší pěvecký výkon (za If I Ain’t Got You), nejlepší R&B píseň („You Don’t Know My Name“) a nejlepší pěvecký R&B výkon dua nebo skupiny za píseň „My Boo“, kterou zpívá s Usherem. Ceny, na které byla nominována, ale nezískala je byly např. album roku, píseň roku (If I Ain’t Got You).\n\n14. července 2005 odehrála v Brooklyn Academy of Music svůj koncert MTV Unplugged. Během tohoto vystoupení odehrála své písně, kterým dodala jiný nádech a také zazpívala několik coververzí. Mezi diváky byli i umělci, kteří s ní na tomto koncertu vystupovali. Byli to rapper Common, Mos Def, Damian Marley a zpěvák skupiny Maroon 5 Adam Levine (se kterým si zazpívala píseň skupiny The Rolling Stones „Wild Horses“).\n\nDále zazpívala například píseň „Every Little Bit Hurts“, kterou kdysi zpívaly i Aretha Franklinová nebo Brenda Holloway. Také předvedla své zbrusu nové písně: „Stolen Moments“, kterou napsala s producentem Lamontem Greenem a „Unbreakable“, která se umístila na 4. místě v hitparádě \"Billboard\" R&B/Hip-Hop a na třicátém čtvrtém místě hitparády Billboard Hot 100. V hitparádě \"Billboard\" Adult R&B Airplay se dokonce držela celých jedenáct týdnů na prvním místě. Celý koncert vyšel 11. října 2005 jak na CD, tak i na DVD a byl pojmenovaný jednoduše \"Unplugged\". V hitparádě \"Billboard\" 200 se umístilo na prvním místě a v prvním týdnu prodeje se ho prodalo 196 000 kusů. Zatím se ho v USA prodalo milion kusů. Její koncert unplugged byl nejúspěšnějším koncertem MTV Unplugged od dob Nirvany. Získalo čtyři nominace na ceny Grammy – nejlepší ženský pěvecký R&B výkon (za Unbreakable), nejlepší pěvecký výkon – tradiční R&B (za If I Was Your Woman), nejlepší R&B píseň (Unbreakable) a nejlepší R&B album.\n\nV listopadu 2007 vydala své nové album nazvané \"As I Am\", ze kterého vyšel první singl písnička No One, která se umístila na čele prestižního žebříčku Billboard Hot 100 a vydržela tam několik týdnů. Album se ihned po vydání ocitlo na nejvyšší příčce prodejnosti jak v USA tak i jinde ve světě.\n\nČtvrté studiové album The Element of Freedom vyšlo v prosinci 2009. Album figurovalo na druhém místě amerického albového žebříčku Billboard 200 a jen za první týden prodeje se ho prodalo 417 tisíc kopií. Toto album bylo také prvním, se kterým se umístila na vrcholu britské albové hitparády.\n\nDokončila natáčení filmu, kde hrají například i Ben Affleck, Ray Liotta, Common, Andy Garcia, Jeremy Piven a Ryan Reynolds, \"Smokin' Aces\". V kinech se objevil 26. ledna 2007. Hraje v něm vražedkyni Georgii Sykes. Její kolegové ji chválili, Ryan Reynolds řekl, že má přirozené herecké schopnost a byl překvapen, že nikdy předtím ve filmech nehrála.\n\nMimoto dotočila i svůj druhý film \"The Nanny Diaries\" po boku Scarlett Johanssonové. Ve filmu hrála její nejlepší kamarádku.\n\nSe svým dlouhodobým manažerem Jeffem Robinsonem podapsala smlouvu na film, který bude předělávkou filmu „Bell,Book and Candle“ z roku 1958. V něm bude hrát čarodějku. Společně s Robinsonem také založila televizní produkční společnost „Big Pita“. Jejich prvním projektem bude seriál založený na Aliciiných vzpomínkách z dětství coby mulatka vyrůstající v New York City.\n\nVe filmu \"Composition in Black and White\" zahraje dívku, která je velmi nadaná pro hru na klavír. Je to film založený na biografii Philippy Schuyler.\n\nAktivně se také věnuje dobročinnosti. Je mluvčí neziskové organizace Keep a Child Alive, která poskytuje léky africkým rodinám, které jsou postižené AIDS. Alicia nahrála spolu se zpěvákem skupiny U2 Bonem coververzi songu „Don’t Give Up“ (v originále od Petera Gabriela a Kate Bush) při příležitosti světového dne AIDS v roce 2006. Coververze však dostala trochu jiný název a to „Don't Give Up (Africa)“. Alicia a Bono tímto chtěli upozornit na to, že jen v Africe žije dvacet pět milionů lidí postižených AIDS a celosvětově jich je čtyřicet milionů.\n\nNavštívila země jako Uganda, Keňa a Jihoafrická republika, aby zde podpořila péči o děti postižené nemocí AIDS. Jako vyslankyně a spoluzakladatelka organizace „Keep a Child Alive“. Stala se také mluvčí charitativní organizace Frum tha Ground Up, která inspiruje a podporuje mladé Američany k dosáhnutí úspěchu po všech stránkách. Alicia se také podílela na různých humanitárních akcích v roce 2005. V červenci vystoupila ve Filadelfii v rámci celosvětových koncertů Live 8. Posláním těchto koncertů bylo upozornění na zhoršující se chudobu v afrických zemích a donutit představitele spolku G8, aby odpustili Africe dluhy. V srpnu 2005 vystoupila v benefičním pořadu \"ReAct Now: Music & Relief\", který vysílaly hudební stanice. Cílem bylo získat peníze pro poškozené hurikánem Katrina. O měsíc později vystoupila na podobném benefičním koncertu \"Shelter from the Storm: A Concert for the Gulf Coast\". V červenci 2007 dokonce zpívala v rámci světové koncertové šňůry Live Earth ve městě New Jersey.\n\n\n\n\n"}
{"id": "78851", "url": "https://cs.wikipedia.org/wiki?curid=78851", "title": "Specifické poruchy chování a učení", "text": "Specifické poruchy chování a učení\n\nLehké odchylky mentálního vývoje nabývají velkého sociálního významu, vývojová dyslexie je jednou z nich. Pod tento pojem zahrnujeme relativně drobné odchylky v duševním vývoji dítěte, kam řadíme problematiku lehkého intelektového podprůměru, lehkou mozkovou dysfunkci, psychickou subdeprivaci. \n\nNadále existuje problém oligofrenie, je v posledních letech překrýván problematikou lehkého intelektového podprůměru, tj. problematikou dětí, které nepatří do zvláštních škol, ale které také nemohou v normálních základních školách dobře prospívat. \nSpolečným znakem těchto odchylek je to, že postihují daleko větší počet dětí, než odchylky těžké. \n\nK tomuto je třeba připočíst děti s inteligencí průměrnou nebo i nadprůměrnou (IQ 90 a více), které z důvodů vnitřních nebo vnějších nemohou podávat ve škole odpovídající výkon, resp. nemohou inteligenci plně využít a vhodně uplatnit. Zcela postačuje průměrně nadanému dítěti snížení výkonnosti o 10 – 15 % a dostává se do pásma ohrožení, se všemi sociálními a psychologickými důsledky.\n\nK tomuto přispívají vnitřní vlivy - nepoznané nebo nedostatečně korigované smyslové vady, zvláště závažná je např. lehká nedoslýchavost, z oblasti neurologie epilepsie či lehká mozková dysfunkce, dále jakékoliv chronicky probíhající onemocnění či organická dysfunkce, způsobující zhoršenou zdravotní kondici dítěte.\n\nZ vnějších vlivů snižujících školní výkon, je to různé formy rodinných rozvratů a rodinných dysfunkcí.\nNěkteré výzkumy ukázaly, že při stejné inteligenci (IQ 80-90 u dívek, u chlapců 90-100 – na nižším stupni základní školy) jsou školním selháním ohrožení významně častěji chlapci než dívky. V tomto pásmu se hromadí případy s nejvyšším skórem maladaptace, tj. neurotickými projevy, s poruchami chování, s nepříznivým hodnocením spolužáky a ovšem i s nižším školním prospěchem.\n\nK tomuto tématu též příbuzné heslo Specifické poruchy učení.\n\nCesta za poznáním specifických poruch učení je velmi dlouhá, dle G. Oppa (1990) počíná ve starověku u Aristotela (384 – 322 př. n. l.), který si představoval funkci mozku pouze v ochlazování srdce, přes římského lékaře gladiátorů Galéna (201-131 př. n. l.), který ze zkušeností s poraněními mozku svých svěřenců poznal, že mozek je sídlem myšlení a cítění, přes středověk k dvěma výrazným postavám v novověku – Franz-Joseph Gall (1758-1828), rakouský lékař a patolog, který na podkladě své frenologie (nesprávná představa o souvislosti lebečních výstupků s duševními funkcemi a charakterovými vlastnostmi) dal podnět k pokusům o lokalizaci řečových funkcí v určitých místech kůry mozkové. Dále francouzský fyziolog Pierre Flourens (1794 – 1867), který kritikou Gallových východisek a jeho lokalizací připravil půdu k vědeckému zkoumání řečových funkcí mozku. \n\nVlastní historie dyslexie, začala objevem určitého místa v čelním laloku levé mozkové hemisféry, která řídí artikulaci, r. 1861 francouzským neurologem P. Brocou.\n\nDruhým rozhodujícím objevem bylo zjištění německého neurologa O. Wernickeho (1874), že v blízkosti Brocových center se nacházejí jiná centra, která jsou přednostně odpovědna za porozumění mluvené řeči a za obsahovou složku našeho mluvního projevu. \nOmezení schopnosti mluvit nebo porozumět řeči následkem krevního výronu, nádoru, nebo jakýmkoliv jiným poškozením v době, kdy byla řeč již vyvinuta, nazýváme afázií.\n\nDále byly rozpoznány následky poškození mozkových center, která jsou mnohem jemnější a svým způsobem „výběrovější“, netýkají se pouze řeči mluvené, ale i psané. Byla objevena nejen vývojová dyslexie, dále pak i alexie – ztráta schopnosti číst u postiženého člověka, kde bylo před tím čtení nepochybně vyvinuto. A to opět v důsledku určitého lokalizovaného poškození mozku v oblasti blízké Brocovým a Wernickeovým centrům. \nNěmecký internista A. Kussmaul (1877) jako první ve své monografii užil termínu „slovní slepota“ pro případy, kdy pacient ztratil následkem poškození mozku schopnost číst, a to i při zachované dobré inteligenci, dobrém zraku a někdy i zcela neporušené řeči. Obdobně označil Kussmalu ztrátu schopnosti v oblasti sluchového vnímání jako „slovní hluchotu“. Sám soudí, že se jedná o poruchu, kterou lze odlišit od běžných afázií.\n\nV roce 1896 v Anglii zásluhou tří zdravotnických pracovníků, jejichž osobami byly zastoupeny medicínské obory, které v té době mohly s poruchami čtení přijít do styku, a to Pringla Morgana (1896), praktického lékaře, který první popsal případ čtrnáctiletého chlapce ze své praxe a nazval jeho poruchu „vrozenou oční slepotou“, Jamese Kerraem, úředníka zdravotní služby, který ve svém pojednání o školní hygieně se zmiňuje o školních dětech, které trpí slovní slepotou nebo které při dobrých počtech píší „jako by blábolily“ a Jamese Hinshelwooda, očního chirurga, který v roce 1895 uveřejnil článek o slovní slepotě a inspirovala P. Morgana k publikaci jeho případu. \n\nNa podkladě materiálu sebraného Hinshelwoodem bylo možno mít za prokázané, že vývojová dyslexie existuje a že není zcela zvláštním ani výjimečným jevem. \n\nByl popsán její klinický obraz v hereditárních spojitostech, jednak v poškození mozkové tkáně v časných vývojových stádiích, dokonce byl již podán návrh na terapeutická opatření. \n\nNejvýznamnější osobou dyslektického bádání byl Samuel Torrey Orton (1879-1948), který se zabýval výzkumy v oblasti neuroanatomie a neuropsychologie, jeho jméno nese společnost sdružující zájemce o problematiku dyslexií – Ortonova dyslektická společnost v USA.\nNaší průkopnickou osobností byl docent chorob nervových a duševních Karlovy univerzity Antonín Heveroch (1869-1927).\nV roce 1904 uveřejnil, zřejmě jako první na evropském kontinentě, článek „O jednostranné neschopnosti naučiti se čísti při znamenité řečové paměti“, který vyšel v časopise Česká škola. \n\nPopisuje a rozebírá případ jedenáctiletého děvčete, na které jej upozornila známá učitelka a které by v naší terminologii mohlo být klasickým případem vývojové dyslexie. \n\nProfesor Heveroch definuje dyslexii jako jednostrannou poruchu, nápadně a překvapivě se odrážející na pozadí přiměřené inteligence. Její příčinu hledá v rozptýlených drobných anomáliích řečové oblasti levé poloviny kůry mozkové, konkrétně levého gyru angularis. \nV tomto článku také autor adresuje výzvu pedagogům, aby si takových poruch všímali ve své praxi, jelikož jich není tak málo, jak by se ze sporých zpráv v medicínské literatuře mohlo zdát. Do kruhů pedagogických pronikala jen velmi zvolna a s velkými těžkostmi a to nejen u nás, ale všeobecně ve světě. \n\nDocent Heveroch svým článkem „Dítě neposeda“ v Pedagogických rozhledech roku 1905 se zapsal i do dějin lehkých mozkových dysfunkcí.\n\nDefinice specifických poruch učení amerického Úřadu pro výchovu (1967) postavila lehké mozkové dysfunkce ještě do jedné řady s porušeným vnímáním, dyslexií, vývojovou dysfázií. Zřejmě nesprávně. Nerozlišovala, co je příčinou a co je projevem. Druhá definice již jednoznačně připisuje původ specifických poruch učení dysfunkci centrálního nervového systému. Ve smyslu druhého pojetí (první monografie Otakara Kučery, 1961) jsou tedy všechny specifické poruchy učení lehkými mozkovými dysfunkcemi, přičemž všechny lehké mozkové dysfunkce nemusí být poruchami učení, natož specifickými. \n\nPojem LMD je širší a všechny specifické poruchy učení do sebe pojímá. \n\nJsou lehké mozkové dysfunkce, které se projeví především nápadností v chování dítěte, ale nedotýkají s nijak významněji jeho školního prospěchu a školní výkonnosti. Neklid, impulzivita, nesoustředěnost, výkyvy v náladách apod., což jsou jedny z nejčastějších příznaků LMD mohou být velmi nápadné vnějšímu pozorovateli a vedou k diagnóze LMD, zvláště pokud neurolog současně nalezne řadu drobných poruch i nápadností ve funkci hybného aparátu nebo ve funkci smyslových orgánů. Avšak při dobrém vedení může takové dítě školsky prospívat docela dobře nebo jen s relativně malými obtížemi. \n\nPrůkopnická studie „Psychologické projevy při lehkých dětských encefalopatiích“, která vyšla v r. 1961, Otakara Kučery, primáře Dětské psychiatrické léčebny v Dolních Počernicích, vycházející z více než desetiletého zkoumání klinického materiálu, přinesla řadu originálních postřehů a poznatků. Pravý důvod LMD v jednotlivém konkrétním případě postiženého dítěte se jen velmi těžko prokazuje. \n\nNa úrovni patologicko–anatomické jsou drobná mozková poškození nebo vývojové mozkové anomálie stále ještě sotva zachytitelné. Usuzujeme spíše z anamnestických údajů, klinického obrazu vnějších projevů dítěte a ze souhlasného výskytu často jen drobných nápadností a poruch v nálezech neurologických, pediatrických, psychologických a speciálně-pedagogických apod. Původní představa - ještě Kučerova - o příčinách lehké poruchy byla koncipována analogicky podle poruch těžkých ve smyslu dětské mozkové obrny a hlubší mentální retardace. U těchto těžkých poruch je spojitost s mozkovým poškozením zřejmá. Soudilo se tedy, že podkladem lehkých encefalopatií jsou obdobná poškození, jenomže lehká rozptýlená, nevýrazná, která řádnou funkci určitého mozkové struktury a pak celého mozku ztěžují a narušují. Poškození mozkové tkáně bylo pojímáno jako rozhodující etiologický činitel. V odborné literatuře zkratka MBD z anglického „minimal brain damage“ - drobná mozková poškození. Dnes pojetí příčin lehkých mozkových dysfunkcí rozšířilo. Zahrnuje činitele genetické, činitele deprivační, emocionální, které vstupují do hry v časné interakci matky s dítětem, v době gravidity, v době kolem porodu, či v časném období novorozeneckém a mohou utvářet (i nesprávně a nevhodně) mozkovou funkci dítěte. Drobné mozkové poškození v dřívějším pojetí přestalo být jediným a stalo se jedním, stále nejvýznamnějším činitelem v souboru možných příčinných činitelů. V sedmdesátých letech bylo zjištěno, že u dětí s LMD dochází k narušení chemických pochodů v kognitivní části mozku, můžeme říci, že tyto děti trpí vývojová poruchovou neurochemický dějů, jejichž úkolem je předávání zpráv mezi buňkami v různých částech mozku, ke kterým dochází vlivem neurotransmiterů a které jsou produkovány přímo mozkovými buňkami. Neurotransmiter spojovaný se vznikem LMD nese název \"dopamin\".\n\nZnamená to, že velká většina mozkových poškození vyvolává mozkové dysfunkce. Pojem LMD se s pojmem mozkového poškození dnes z větší části překrývá. Naproti tomu jsou však mozková poškození, která vyvolávají sice mozkové dysfunkce, ale nikoliv specifické poruchy učení. Jsou mozková poškození např. ve formě dětské mozkové obrny, která mají za následek mozkovou dysfunkci projevující se však třeba jen poruchou učení. Školní výuka dítěte v takovém případě postupuje ovšem ve shodě s jeho inteligencí a podle definice nezakládá důvod k diagnóze specifické poruchy učení. \n\nPorucha pozornosti\n\n"}
{"id": "78853", "url": "https://cs.wikipedia.org/wiki?curid=78853", "title": "Malý Polec", "text": "Malý Polec\n\nMalý Polec je přírodní rezervace ev. č. 1601, která se nachází zhruba 5,5 km jihozápadně od obce Stachy v  okrese Prachatice. Chráněné území zaujímá jižní až jihozápadní úbočí Churáňovského vrchu (1119 m) v jihozápadním sousedství meteorologické stanice Churáňov a lyžařského střediska Zadov. Správa NP Šumava.\n\nDůvodem ochrany je menší vrchoviště s porosty kleče. Rašeliniště bylo v minulosti těženo pro získání rašeliny, těžba skončila na počátku 20. století.\n"}
{"id": "78858", "url": "https://cs.wikipedia.org/wiki?curid=78858", "title": "T-72", "text": "T-72\n\nT-72 je druhá generace sovětských hlavních bojových tanků. Jejich výroba začala v roce 1971 a dosud bylo vyrobeno okolo 20 tisíc kusů, čímž se tyto stroje staly po sériích T-54/55 druhými nejrozšířenějšími tanky poválečné produkce, protože byly určené převážně pro export do spřátelených zemí namísto kvalitnějších a dražších T-80. Vyvíjeny byly současně s dražším typem T-64, který ovšem rovněž nebyl určen k vývozu jako T-80. Vzniklo mnoho verzí, např. původní typy T-72 mají čelní pancíř silný 200 mm, zatímco typy T-72G a T-72M 350 až 400 mm. Později byl z typu T-72 vyvinut tank T-90.\n\nVývoj tanku T-72 byl přímým důsledkem uvedení tanku T-64. Tank T-64 (Objekt 432) byl velice ambiciózním projektem pod vedením Alexandra Morosova v Charkově, jehož cílem bylo vyrobit konkurenceschopný tank vážící maximálně 36 tun. Aby toho bylo možné dosáhnout, posádka tanku byla zredukována na tři členy (velitel, střelec, řidič). Nabíječ byl nahrazen systémem automatického nabíjení. Toto a další opatření zajistila nízkou hmotnost tanku, ale také způsobila problémy při hledání spolehlivého motoru, který by byl vhodný pro zmenšený prostor v korbě.\n\nVýroba tanku T-64 se 115mm kanónem začala v roce 1964, existovaly i plány na T-64A se silnějším 125mm kanónem. Problémy prvních vyrobeným kusů se točily především okolo motoru 5TDF a nabíjecího mechanismu. Motor byl nespolehlivý a náročný na údržbu. Okolo Morosova a T-64 vzniklo v Moskvě silné lobby, čímž se předešlo projednávání konkurenčních myšlenek a návrhů.\n\nTento model měl levnější a mnohem spolehlivější motor V-45. Výrobu převzal Uralvagonzavod, protože továrna Malyšev v Charkově nemohla poskytnout dostatečné množství motorů 5TDF pro všechny továrny. Motor 5TDF byl příliš komplikovaný a jeho výroba byla dvakrát dražší než V-45. V roce 1967 vznikla v Uralvagonzavodu „Sekce 520“, která měla zajistit sériovou výrobu T-64 pro rok 1970. Tým brzy zjistil, že silnější motor V-45 je příliš velkým zatížením pro podvozek T-64 - po určitém čase začaly vznikat praskliny. Bylo nutné najít spolehlivější řešení. Byl použit návrh z roku 1960, kdy se projednávala modifikace T-62, a to sice vylepšení podvozku a kombinace pojezdových kol. Toto provedení s velkými pogumovanými koly se stalo základem pro „mobilizační model“ T-64. Další změny se týkaly nabíjecího systému, který byl také původně použit pro vylepšení tanku T-62. Munice byla nyní skladována vodorovně ve dvou řadách, ne svisle v jedné řadě jako v T-64. Bylo řečeno, že to je spolehlivější než původní nabíjecí systém T-64. V roce 1964 byly testovány dva 125mm kanóny typu D-81 na T-62 a tak byl Uralvagonzavod připraven na jejich použití i v T-64A.\n\nV roce 1968 vyrobil Uralvagonzavod první prototyp (Objekt 172) se 125mm kanónem a motorem V-45K. Po intenzivním porovnávacím testu s T-64A byl Objekt 172 v roce 1970 přepracován z důvodů menších nedostatků. Jelikož se jednalo pouze o „mobilizační model“, sériová výroba během míru nebyla možná. Při nejasném politickém procesu byl vydán dekret č. 326-113, který umožňoval výrobu Objektu 172 v Sovětském svazu od 1. ledna 1972 a uvolňoval Uralvagonzavod od výroby T-64A. První série tanků byla vyrobena jako „Objekt 172M“. Po několika úpravách v roce 1973 následovaly další testy a tank byl dále vyráběn pod názvem „T-72“.\n\nV období 1971-1982 unikla přes polského plukovníka Ryszarda Kuklińského část technické dokumentace T-72 do CIA.\n\nT-72 byl nejpoužívanější tank států Varšavské smlouvy od 70. let až do rozpadu Sovětského svazu. Byl také vyvážen do jiných zemí, např. do Finska, Indie, Íránu, Iráku, Sýrie nebo Jugoslávie. Byly vyráběny různé kopie tohoto tanku, ať už s licencí nebo bez.\n\nLincencované verze tanku T-72 byly vyráběny v Polsku a Československu pro státy Varšavské smlouvy. Výroba byla poměrně kvalitní, avšak s horším pancířem - vrstvené pancéřování uvnitř věže a na předním plátu korby bylo nahrazeno klasickou ocelí. V Polsku vyráběné tanky T-72G měly tenčí pancíř v porovnání se standardem sovětské armády (pancíř věže 410 mm). Před rokem 1990 byly podobně ochuzené také tanky T-72 určené k vývozu do zemí mimo Varšavskou smlouvu. Mnohé součástky navíc nebyly navzájem vyměnitelné mezi ruskou, českou a polskou verzí tanku, což způsobilo logistické problémy.\n\nV 80. letech Jugoslávie přestavěla tank T-72 do pokročilého M-84 a prodala jich stovky po celém světě. Iráčané nazývali jejich verzi T-72 jako „Lev Babylonu“ (\"Asad Babil\"). Tyto tanky byly postavené z „náhradních dílů“, které jim prodalo Rusko, čímž Irák obešel zbraňové embargo OSN. Mezi modernější varianty T-72 patří např. polský PT-91 \"Twardy\". Několik zemí, zahrnujících Rusko a Ukrajinu, také nabízí modernizace pro starší tanky T-72.\n\nV průběhu let byly vyráběny různé verze T-72 a požadavky pro pancíř se značně měnily. Původní typy měly homogenní ocelový pancíř s využitím představného pancíře, což jim poskytovalo celkem dobrou ochranu co se týče standardu začátku 70. let. V roce 1979 sověti začali vyrábět modifikaci T-72 s vrstveným pancířem ve předu věže a korby, podobně jako na tanku T-64. Později v 80. letech se na tancích T-72 v sovětském svazu začal používat reaktivní pancíř.\n\nOd roku 1978 se na tancích T-72 začaly používat první laserové dálkoměry. Do té doby byly vybaveny pouze optickými dálkoměry, které nemohly být použity do vzdálenosti nižší než 1 000 metrů. Některé vývozní verze T-72 neměly laserový dálkoměr až do roku 1985 nebo ho měly pouze velitelské tanky (verze K). Po roce 1985 se standardem pro nově vyrobené T-72 stal reaktivní pancíř, silnější motor V-84 (630 kW) a vylepšený kanón, ze kterého jde vystřelit naváděné protitankové střely. S těmito vylepšeními tank T-72 nakonec téměř dosáhl úrovně dražšího T-80.\n\nOd roku 2000 byly tanky pro vývoz nabízeny s výbavou pro noční vidění francouzské výroby (Buran-Catherine termovize) a průbojnou municí z ochuzeného uranu (ráže 125 mm) ve formě projektilu BM-32 ruské výroby.\n\nT-72 Ural (1973) - Původní verze vyzbrojená 125mm kanónem s hladkým vývrtem a optickým dálkoměrem.\n\nT-72A (1979) - Byl přidán laserový dálkoměr a elektronický systém řízení palby, přípravky k montáži reaktivního pancíře, odpalovače kouřových granátů, předek a vršek věže byl výrazně posílen vrstveným pancířem.\n\nT-72M - Vývozní verze, podobná T-72A, avšak bez vrstveného pancíře a systému řízení palby. Mimo Sovětský svaz byla vyráběná také v Polsku a Československu.\n\nT-72 SIM1 - Byl použit reaktivní pancíř Kontakt-1 a pasivní pancíř Kontakt-5, nový řídící systém FALCON, navigace GPS a polský systém řízení palby SKO-1T DRAWA-T s termovizí a laserovým dálkoměrem. Také měl rozpoznávací systém přítel-nepřítel.\n\nT-72B (1985) - Byl přidán stabilizátor, zaměřovací systém, vylepšený motor (630 kW), přídavný pancíř, vylepšený kanón a systém řízení palby schopný odpálit naváděnou střelu 9M119 Svir.\n\nBMPT (\"Bojevaja mašina podděržki tankov\") – podpůrné protipěchotní vozidlo.\n\nTOS-1 (\"Ťažjolaja ogněmjotnaja sistema\") – dělostřelecký salvový raketomet. Systém řízení palby zahrnuje systém nočního vidění, laserový dálkoměr a výkonný balistický počítač. Na horní části korby se nachází otočná lafeta s raketnicí pro 30 (TOS-1M) nebo 24 (TOS-1A) neřízených raket ráže 220 mm.\n\nBREM-1 (\"Bronirovannaja remontno-evakuacionnaja mašina\") – obrněné vyprošťovací vozidlo s jeřábem, navijákem, radlicí, vyprošťovacím zařízením a nářadím.\n\nIMR-2 (\"Inženěrnaja mašina razgražděnija\") – podpůrné vozidlo s jeřábem, nastavitelnou radlicí/pluhem a systémem pro odstraňování min.\n\nMTU-72 (\"Tankovyj mostoukladčik\") – mostní tank, poskytuje most s šířkou 3,3 m, délkou 15 m a nosností 50 t.\n\nT-72 má podobné konstrukční vlastnosti jako jiné tanky sovětského původu. Většina z nich vznikla na základě praktických zkušeností a poznatků o sovětských tancích z 2. světové války. Některé prvky konstrukce jsou brány jako nedostatky v přímém porovnání s tanky NATO.\n\nV porovnání se západními tanky je T-72 velmi lehký (41 t) a malý. Některé cesty a mosty v zemích Varšavské smlouvy byly navrženy tak, že T-72 po nich mohly jezdit ve formaci, zatímco tanky NATO by se na ně vůbec nemohly, popř. by musely jet jeden po jednom za sebou, čímž by se značně snížila jejich rychlost při přesunu. Původní T-72 má relativně slabý motor o výkonu 780 k. Jedná se o vylepšenou přeplňovanou verzi motoru V-12 (500 k), který byl původně navržen pro druhoválečný T-34.\n\nT-72 má pásy široké 580 mm běžící na velkých kolech, což umožňuje snadné rozpoznání tohoto tanku, popř. jeho příbuzných.\n\nCo se týče potápění je T-72 navržen k překročení řek hlubokých max. 5 m. Používá se šnorchl, který se připojí k tanku před vjezdem do vody. Pro případ nouze je každý člen posádky vybaven dýchacím přístrojem. Pokud se motor zastaví pod vodou, musí se znovu nastartovat do 6 sekund nebo dojde k jeho zaplavení kvůli ztrátě tlaku.\n\nVnitřek korby i věže je obložen syntetickým materiálem ze sloučeniny boru, která snižuje množství radiace pronikající do tanku. Vývozní verze T-72 ochranu proti radiaci neměly.\n\nRozsáhlý systém filtrování přivádí čistý vzduch pro posádku a mírný přetlak v tanku zajišťuje, že se jedovatá látka dovnitř nedostane přes ložiska nebo spoje. Systém automatického nabíjení pro kanón umožňuje efektivnější odstraňování kouře z výstřelů v porovnání s klasickým manuálním nabíjením.\n\nPodobně jako u ostatních sovětských tanků, cenou za malé rozměry, nízký profil a efektivní využití pancíře T-72 je velice omezený prostor pro posádku. Během studené války se říkalo, že v T-72 je tak málo místa, že posádka musí být složena z menších tankistů o maximální výšce 160 cm. Podle oficiálních předpisů je však výška stanovena na 175 cm.\n\nPůvodní T-72 má velmi malé průzory a také zorné pole řidiče není zrovna rozsáhlé, zvlášť když je zavřen jeho poklop.\n\nV této tabulce jsou uvedeny odhadované hodnoty pancéřování různých typů T-72 v RHA, např. vrstvené pancéřování věže T-72B poskytuje stejnou ochranu proti střelám APFSDS jako by poskytoval ocelový pancíř o tloušťce 520 mm.\n\nTank T-72 je vybaven kanónem typu 2A46 ráže 125 mm, o mnoho větším než byl standardní 105mm kanón západních tanků a stále o něco větší než L44 (120 mm) moderních tanků. Kromě běžné tankové munice, jako jsou střely HEAT a APFSDS, je kanón schopný odpalovat i náváděné protitankové střely.\n\nStejně jako T-64 je i T-72 vybaven tímto systémem, čímž byl tank odlehčen o nabíječe a také bylo možné snížit rozměry tanku a tím i hmotnost. Průměrná rychlost střelby je uváděna mezi 6 až 8 střelami za minutu.\n\nHlavním podnětem pro modernizaci tanků řady T-72 v Československu, resp. ČR a SR se staly zkušenosti z války v Zálivu z roku 1991, kdy poslední generace západních tanků v řadě parametrů jasně deklasovala nejmodernější tanky zavedené v irácké armádě, jimiž byly právě T-72 (není bez zajímavosti, že minimálně 90 iráckých exemplářů bylo vyrobeno v osmdesátých letech v Československu).\nHlavním cílem modernizačního úsilí, jehož počátky v případě české modernizace sahají zhruba do roku 1994 byly následující položky: \n\n\n\n\n\n\nJako hlavní realizátor modernizace byla roku 1995 Ministerstvem obrany vybrána společnost VOP 025 z Nového Jičína. V únoru téhož roku byla vyhlášena výběrová řízení na dodavatele hlavních modernizovaných skupin tanku. Na začátku roku 1996 byly zahájeny konstrukční práce a do konce roku 1996 byl zhotoven první modernizovaný tank T-72M3 CZ. Hlavním rozdílem této verze oproti finální podobě je do značné míry identické pohybové ústrojí tvořené původními převodovkami a výkonnější verzí originálního motoru značenou V-46TC se dvěma turbodmychadly. Druhý prototyp, tentokrát představující konečnou variantu T-72M4 CZ, byl dokončen v dubnu 1997. Zatímco u verze M3 byla pohyblivost a manévrovatelnost téměř stejná jako u nemoderizovaného tanku, pak u provedení M4 bylo dosaženo výrazného zlepšení. \n\nZákladem modernizace tanku T-72M4 CZ se staly vozy T-72M. Při konverzi na standard M4 byl tank nejprve rozebrán, přičemž na věži a korbě došlo k zásadním úpravám (výměna zadního čela korby, výměna dna korby pod řidičem, úprava motorpřevodového prostoru pro montáž powerpacku atd.). Přes 90% dílů, skupin a podskupin je v konstrukci modernizovaného tanku buď nových, nebo upravených. Zástavbou dynamické ochrany a dalších modernizačních prvků došlo k navýšení hmotnosti tanku T-72M4 CZ (oproti nemodernizovaným verzím) zhruba o 6000 kg. Z tohoto důvodu došlo k zesílení podvozku a použití silnějších torzních tyčí. Na všechna pojezdová kola byly navíc přidány pružné dorazy. \nV české armádě je celkem 123 klasických T-72, ale armáda používá jen 30 modernizovaných tanků, které slouží u 73. tankového praporu ve verzi T-72M4CZ, Zbytek je uložen ve skladech po celé ČR.\n\nRuská modernizace má nově např. dvoudílné pásy, reaktivní pancéřování typu Kontakt-5 nebo zaměřovač Sosna-U s pasivní infračervenou kamerou.\n\nPrvní větší střetnutí se západními tanky se odehrálo během irácko-íránské války kdy během operace Nasr tři obrněné brigády složené ze starších T-62 a T-72 na hlavu porazily o mnoho početnější tři obrněné íránské divize, složené z tanků Chieftan a M60 Patton. SSSR tehdy nesouhlasil se Sadámovým napadením Íránu a přestal mu dodávat moderní průbojnou munici a to se odrazilo i v dalších konfliktech Iráku.\n\nVe střetu se západními armádami tanky M1 Abrams a Challenger 1 během války v Zálivu a operace Irácká svoboda skončilo pro irácké tanky T-72 velkým neúspěchem. Z hlediska doktríny nasazení je však třeba poznamenat, že T-72 není hlavní bojový tank, který se měl aktivně podílet na stíhání a boji s tankovými svazy vyzbrojených nejnovějšími tanky západní konstrukce - tato úloha byla ponechána pro typ T-80 a T-90. Konstrukce T-72 byla koncipována jako relativně levný hlavní bojový tank, který by byl spolehlivý a nenáročný na údržbu a mohl být široce exportován do spřátelených zemí.\n\nIrácké T-72 byly během obou konfliktů se zeměmi NATO poraženy. Bylo to jednak kvůli nižší úrovni výcviku iráckých vojsk, nedostatku moderní průbojné munice kterou SSSR nedodával, drtivé letecké a početní převaze, jakož i pro zastaralost tanků T-72. Irácké T-72 byly méně výkonné exportní verze Asad Babil (Lev babylónský), které již delší dobu neprošly modernizací. Důležitým faktem byla i nedostatečná průbojnost jejich méně kvalitní munice.\n\n"}
{"id": "78860", "url": "https://cs.wikipedia.org/wiki?curid=78860", "title": "Arthur Golden", "text": "Arthur Golden\n\nNa Harvardově univerzitě vystudoval dějiny umění se zaměřením na Japonsko. Posléze získal diplom z japonských dějin na Columbia University, kde se rovněž naučil mandarínské čínštině. Nějaký čas působil v Pekingu a Tokiu a po návratu do Spojených států amerických získal na Boston University diplom z anglického jazyka. V současnosti žije ve městě Brookline ve státě Massachusetts s manželkou a dvěma dětmi.\n\nGolden proslul hned svým prvním dílem – románem Gejša (\"Memoirs of a Geisha\"). Toto dílo vypráví o životě mladé japonské dívky, kterou v mládí vytrhli z rodné vesnice a byla jí určena role gejši v japonském Kjótu. Kniha je volně založena na životních osudech skutečné gejši Mineko Iwasaki.\n\nV roce 2005 byl román Gejša zfilmován režisérem Robem Marshallem. Hlavních role si zahráli Ziyi Zhang a Ken Watanabe.\n"}
{"id": "78864", "url": "https://cs.wikipedia.org/wiki?curid=78864", "title": "Šifra mistra Leonarda", "text": "Šifra mistra Leonarda\n\nŠifra mistra Leonarda (: , první vydání 2003) je dobrodružný román s prvky fantazie amerického spisovatele Dana Browna. Do češtiny byl přeložen hned dvakrát: v roce 2003 vyšel překlad Zdíka Duška pod názvem \"Šifra mistra Leonarda\" v nakladatelství Metafora, v roce 2005 překlad Barbory Michálkové pod názvem \"Da Vinciho kód\" vydalo nakladatelství Argo.\n\nKnihy se prodalo po celém světě několik milionů výtisků a údajně jde o největší bestseller 21. století. Způsob podání fakt vedl různé instituce i činitele katolické církve, proti které je román částečně namířen, k tomu, že ho kritizovali nebo dokonce doporučili nekupovat. Úspěch této knihy jistě reflektuje postmoderní spiritualitu, která přestože pracuje s náboženskými motivy, napadá jejich základní pilíře. Pokračování se jmenuje Ztracený symbol.\n\nV souvislosti s tímto románem musel autor čelit obvinění z plagiátorství, které proti němu vznesli Michael Baigent a Richard Leigh, dva ze tří autorů knihy \"Svatá krev a svatý grál\" z roku 1982, ve které se zabývají teoriemi, že Ježíš a Máří Magdaléna byli manželé, měli dítě a jejich potomci dodnes žijí. Britský Nejvyšší soud jejich žalobu zamítl.\n\nKniha nás společně s hlavními postavami zatahuje čím dál hlouběji do minulosti, až se nakonec dostaneme na přelom starého a nového letopočtu. Uznávaný profesor náboženské symbologie Robert Langdon je jednoho dne zaskočen zprávou, že odborník na křesťanství a správce muzea v Louvru byl zavražděn, a než se naděje, je vtažen do velké nebezpečné hry, kde se nehraje jen o jedno z největších tajemství lidstva, ale také o jeho život. Není v tom však sám, spolupracuje se správcovou vnučkou Sophií Neveuovou.\n\nPodstatou jejich poslání, jež jim přenechal Sophiin dědeček, je objevení Svatého grálu a jeho tajemství. Čím blíže jsou ale k cíli, tím se úkol stává nebezpečnější. Grál měl být totiž pod ochranou tzv. Převorství sionského, ale do organizace se dostal zrádce a celý systém se hroutí. Navíc nejde jenom o grál, dvojice se dozvídá, že grál nebyl ve skutečnosti pohár, ale žena, a to Máří Magdaléna.\n\nVzhledem k tomu, že se církev snaží tuto skutečnost zatajit, uniká Sophie s Robertem smrti několikrát skutečně jen o vlásek. Celý příběh končí nenadálým uschováním grálu, ve skutečnosti tedy ostatků Máří Magdalény, a listin, jež prozrazují pravdu o jejím životě. Sophie s Robertem nakonec zjistí, kde se posvátné relikvie nacházejí, ale pro klid světa se je rozhodnou zachovat v klidu a pod obnovenou ochranou Převorství sionského.\n\"Langdon nemohl odtrhnout oči od fotografie, kterou držel v ruce, a pocítil neurčitý strach. Obrázek byl příšerný a hluboce podivný, vyvolával zneklidňující dojem jakéhosi déjá-vu. Více než před rokem Langdon obdržel fotografii těla s podobnou žádostí o pomoc. O čtyřiadvacet hodin později ve Vatikánu málem přišel o život. Tento snímek byl naprosto odlišný, a přece na něm bylo něco povědomého. Policista se podíval na hodinky. „Můj kapitán vás očekává, pane.“ Langdon ho sotva slyšel. Očima se vpíjel do obrázku. „Ten symbol tady, a to, jak podivně je to tělo…“ „Naaranžováno?“ pomohl mu policista. Langdon přikývl a projel jím chlad. „Neumím si představit, kdo může tohle udělat jinému člověku.“ Policista vypadal zachmuřeně. „Vy to nechápete, pane Langdone. To, co vidíte na té fotografii…“ Odmlčel se. „Monsieur Sauniére si to udělal sám.“\"\n\nZa autorská práva ke zfilmování zaplatilo Brownovi studio Columbia Pictures 6 milionů dolarů. Natáčení probíhalo od května 2005 a premiéra filmu \"Šifra mistra Leonarda\" byla 17. května 2006. V režii Rona Howarda ztvárnili hlavní role Tom Hanks (Robert Langdon), Audrey Tautou (Sophie Neveu) a Jean Reno (Bezu Fache).\n\n"}
{"id": "78867", "url": "https://cs.wikipedia.org/wiki?curid=78867", "title": "Píseň o Cidovi", "text": "Píseň o Cidovi\n\nPíseň o Cidovi (\"Cantar de Mío Cid\") je španělský hrdinský epos, předávaný ústně, jehož první literární verze se objevuje kolem roku 1140. Jde o nejstarší dochované dílo španělské literatury, jemuž se odborně věnoval kupříkladu španělský hispanista Ramón Menéndez Pidal.\n\nToto středověké dílo nás zavádí do časů Rodriga Díaze z Vívaru, nazývaného Cid, který se nepohodne se svým králem Alfonsem a musí proto odjet ze země, aniž by si s sebou mohl vzít svou rodinu. Cid se v cizině proslaví především svými úspěšnými boji s Maury a dokonce se mu podaří dobýt i proslulou Valencii. Následně posílá králi dary a prosí jej, aby mohla jeho žena a dcery přijet za ním. Král k tomu svoluje. Několik následujících let je ve znamení úspěšných Cidových bojů a čím dál větší radosti krále. V době, kdy jsou Cidovy dcery dostatečně staré, o ně požádají infanti carriónští. Cid jim na přání krále vyhoví a ve Valencii se koná dvojitá velká svatba. Infanti jsou však zrádní muži a neváhají si přivlastňovat činy jiných mužů, aby získali větší slávu. Jejich nenávist vůči Cidovi vzrůstá a jednoho dne požádají, zda by si mohli své manželky odvést na svá panství. Dostávají Cidův věrný souhlas, neváží si však pohostinství svého tchána, pokusí se zradit Cidova významného spojence a nakonec skoro ubíjí jeho dcery k smrti. Ženám se ale podaří přežít. Cid je strašlivě rozezlen a domáhá se spravedlnosti u samotného krále. Don Alfonso rozhodne, že výsledek sporu určí souboj. V bitvě vyhrává Cid a jeho družina, infanti s ostudou odtáhnou na svá panství a již nemohou nikomu škodit. O Cidovy dcery tentokrát požádají španělští princové s tím, že je budou věrně ctít a navždy chránit. Cid ještě vyhraje mnoho bitev a jeho jméno se navždy zapíše do španělských dějin.\n\n„Co jsem vám udělal infanti, carriónští bratři? Ať žertem nebo vážně, kdy jsem vás slovem zranil? Hned to zde napravím, dá-li sněm dobrozdání. Proč látku mého srdce jste mi tak rozsápali. Dal jsem vám svoje dcery, když jste se domů brali, s velkými poctami a též s bohatstvím značným. Když jste mé dcery nechtěli, vy dva prašiví zrádci, proč jste je nenechali v domovské Valencii.\nProč jste … Jestli mi neodpovíte, ať sněm se o tom radí!“\n\n\n"}
{"id": "78873", "url": "https://cs.wikipedia.org/wiki?curid=78873", "title": "Bifröst", "text": "Bifröst\n\nBifröst (ve Starší Eddě Bilröst)\nje v severské mytologii duhový most spojující Midgard, zemi lidí, s Ásgardem, světem bohů. \n\nBifröst vytvořili Ásové (nazývá se proto také Asbru - Most Ásů) a každý den po něm sjíždějí k Urdině studni na setkání s ostatními bohy. Most je tříbarevný a planoucí ohně zabarvují jeho okraj do červenooranžova. Je to jediná cesta do Ásgardu, proto jej před obry musí střežit bůh Heimdall.\n\nBěhem ragnaröku se most zřítí, když přes něj přejede Surt s dalšími ohnivými obry z Múspellheimu.\n"}
{"id": "78874", "url": "https://cs.wikipedia.org/wiki?curid=78874", "title": "T-50", "text": "T-50\n\nT-50 byl lehký tank používaný pěchotou. Vyráběl se v SSSR v průběhu druhé světové války od července 1941 do února 1942 a měl nahradit tanky T-26. Jeho konstrukce se vyznačovala pokročilými rysy, ale zároveň byla složitá a nákladná, proto bylo vyrobeno pouze 69 kusů a přešlo se na výrobu jednoduššího T-70.\n\nDochovaly se pouze dva exempláře na celém světě, jeden je ve Finském vojenském muzeu v městečku Parola a druhý v ruském tankovém muzeu v Kubince.\n\nTank T-50 byl vyvinut z prototypu T-127 (vylepšená verze tanku T-126 SP). Také existoval prototyp T-50-2 (Objekt 211), který mohl mít větší výzbroj (76 mm F-34), avšak nikdy nebyl vyráběn.\n"}
{"id": "78878", "url": "https://cs.wikipedia.org/wiki?curid=78878", "title": "Akromegalie", "text": "Akromegalie\n\nAkromegalie je hormonální porucha, která se projevuje nadměrnou produkcí růstového hormonu somatotropinu v hypofýze, která neutichla ani v období dospělosti. Dochází při ní ke zvětšení koncových částí těla (nejčastěji článků prstů, nosu, brady, dolní čelisti, lícní kosti), ale i vnitřních orgánů, což negativně ovlivňuje celý organismus a může být příčinou vážných zdravotních komplikací. Nejčastější příčinou je nádor hypofýzy, ojediněle ji však způsobuje i tumor slinivky nebo plic. Nenápadné začátky a pomalý postup nemoci způsobuje její pozdní odhalení. Obvykle postihuje dospělé ve středním věku a může způsobit vážné zdravotní problémy, dokonce i předčasnou smrt. Nejedná se o dědičnou chorobu. Příčinou je spontánní mutace po porodu. Je tedy možné, že jedno z jednovaječných dvojčat bude trpět akromegalií, ale druhé ne.\n\nU žen způsobuje nepravidelnost menstruačního cyklu a může vyvolat laktaci i u negravidní ženy.\n\nAkromegalie je hormonální porucha způsobená nadměrnou tvorbou růstového hormonu v dospělosti. Tento hormon vytváří a následně vylučuje orgán uložený na spodní části mozku – tzv. podvěsek mozkový neboli hypofýza. Ta má podobu váčku spojeného stopkou s mozkem. Růstový hormon ovlivňuje celou řadu procesů v lidském těle. Především v období dospívání je nepostradatelný pro pozitivní vliv na růst kostí. V dospělosti se podílí například na tvorbě kostní a svalové hmoty, správném fungování srdečního svalu nebo na průběhu metabolismu cukrů, tuků a bílkovin. Zároveň stimuluje zadržování vody v organismu. Pokud je ale růstový hormon v dospělosti vylučován v nadbytku, způsobuje zvětšování koncových částí těla (rukou, nohou, čelisti), vnitřních orgánů člověka a vede ke změnám metabolismu a k poškození organismu na různých úrovních. Akromegalie je vzácné onemocnění, za 1 rok se objeví přibližně 2–4 nové případy na 1 000 000 obyvatel (tzv. incidence).\n\nK příznakům akromegalie patří zmohutnění lícních kostí a nadočnicových oblouků, zmohutnění dolní čelisti, nadměrný růst rukou a nohou, především do šířky, zvětšování uší, nosu, rtů, jazyka, nadměrná tvorba potu a kožního mazu. Pacienti s akromegalií mívají zvýšený krevní tlak, poruchy funkce srdečního svalu, předčasný výskyt aterosklerózy, může se u nich vyskytovat diabetes mellitus. Mezi endokrinologické projevy akromegalie řadíme nepravidelnou menstruaci, problémy s potencí, poruchy štítné žlázy. Neurologické poruchy u akromegalie mohou zahrnovat tzv. syndrom karpálního tunelu, bolesti hlavy, syndrom spánkové apnoe (chrápání s poruchami dýchání).\n\nAkromegalie je léčitelná choroba. Důležité je nepodcenit příznaky a začít se léčit včas. Akromegalie způsobuje řadu dalších poruch a vede ke zvýšené nemocnosti a úmrtnosti pacientů. Diagnostika akromegalie spočívá v odhalení klinických příznaků\na potvrzujeme jí laboratorními vyšetřeními. Výsledek krevního vzorku pacienta ukáže na přítomnost zvýšené koncentrace růstového hormonu a inzulínu podobného růstového faktoru-I (IGF-I). Při hledání příčiny nadprodukce růstového hormonu se nejčastěji prokáže nezhoubný nádor podvěsku mozkového, tzv. adenom. K zobrazení hypofýzy používáme nejčastěji magnetickou rezonanci. Součástí diagnostiky musí být i odhalení přidružených poruch.\n\nAkromegalie je léčitelná choroba. V případě, že není léčena, může výrazně snížit kvalitu a zkrátit délku života. Postižení se plně rozvíjí až po mnohaletém nadměrném působení růstového hormonu. Uvádí se, že u pacientů nad 50 let se průměrná doba od prvních příznaků do stanovení diagnózy pohybuje mezi 5-10 lety.\n\nVčas zahájená léčba snižuje výskyt komplikací, zlepšuje nebo úplně odstraňuje některé časné příznaky onemocnění, zvyšuje kvalitu života, prodlužuje délku života.\n\nV České republice se léčbou akromegalie zabývají čtyři odborná centra:\n\n\n\n\n"}
{"id": "78880", "url": "https://cs.wikipedia.org/wiki?curid=78880", "title": "T-44", "text": "T-44\n\nT-44 byl střední sovětský tank, vyráběný na konci druhé světové války. Tento následovník úspěšného T-34 se stal základem pro tank T-54.\nKoncem roku 1943 byly zahájeny práce na projektu nového středního tanku, který by vycházel z konstrukce osvědčeného typu T-34. Úkolem zadání byla zásadní přestavba a modernizace včetně odstranění nedostatků, které se u T-34 objevovaly. Mělo dojít k zesílení pancíře na kritických místech, k zlepšení ovládání a ke zvýšení rychlosti a spolehlivosti. Současně s tím měla být zvýšena palebná síla stroje, přičemž se uvažovalo o dvou výzbrojních variantách: s kanónem 85 mm a s kanónem 122 mm. Kanón 122 mm se ukázal jako nevhodný pro tento typ středního tanku, takže v tomto případě zůstalo u prototypu.\n\nÚspěšnější byl model s 85 mm kanónem, který se vyráběl od srpna roku 1944. T-44 měl motor o síle 520 koní, který dokázal udělit tanku rychlost přes 50 km/h na pevné vozovce. Podvozek tvořila dvojice kol napínacích, dvojice kol hnacích a pět dvojic pojezdových kol. Tank měl ve věži kanón ZIS-S-53 ráže 85 mm. Dále byl vyzbrojen dvěma kulomety DTM 7,62 mm. Sovětští konstruktéři se však nevzdávali možnosti řešení tanku se silnějším kanónem, takže byly v roce 1945 vyvinuty dva prototypy tanku s kanónem D-10T nebo LB-1 ráže 100 mm. Tanky T-44 se vyráběly do roku 1947, celkem bylo postaveno 1 823 kusů. Tank měl čelní pancíř korby o tloušťce 90 mm a čelní pancíř věže s tloušťkou 120 mm.\n\nTanky T-44 do bojů na východní frontě již nezasáhly, veřejnosti byly představeny až při poválečných vojenských přehlídkách.\n\n\n"}
{"id": "78887", "url": "https://cs.wikipedia.org/wiki?curid=78887", "title": "Pojezdová dráha", "text": "Pojezdová dráha\n\nPojezdová dráha (anglicky taxiway, zkracováno TWY) patří podobně jako vzletová a přistávací dráha mezi provozní plochy letiště. Je to vymezená plocha na letišti, sloužící k pojíždění letadel mezi odbavovací plochou a vzletovou a přistávací drahou. Letadla se po ní pohybují rychlostí 20–30 uzlů (37–56 km/h).\n\nVytížená letiště vytvářejí vysokorychlostní pojezdové dráhy. Ty umožňují letadlům rychleji uvolnit přistávací dráhu a umožnit jinému letadlu přistání nebo vzlet v kratším časovém intervalu. Toho se obvykle dosahuje tím, že pojezdová dráha sloužící k opuštění přistávací dráhy je delší, čímž je letadlu poskytnut větší prostor, než zpomalí.\n\nPojezdové dráhy jsou značeny žlutou barvou, na rozdíl od vzletových a přistávacích drah, které jsou značeny bíle. Pokud jsou k vyznačení pojezdové dráhy v noci užita světelná návěstidla, jsou použita zelená (středová čára) a modrá (okraje pojezdové). Pojezdové pro rychlé odbočení mají středovou čáru žlutou.\n\nPojezdové dráhy od vzletových oddělují dvě přerušované čáry následované dvěma plnými čárami. \nPojezdové dráhy jsou většinou pojmenovány písmeny nebo číslicemi, při jejich označování se používá hláskovací abeceda. Na některých letištích se pak používá speciálních názvů, například na letišti Šeremetěvo v Moskvě je jedna z pojezdových označena jako hlavní pojezdová Magistralnaja (anglicky Main taxiway), nebo na letišti London Heathrow se používá pro dvojici paralelních pojezdových, které vedou kolem dokola celého letištního terminálu označení Outer a Inner, tedy vnější a vnitřní. \nNa pojezdových drahách se rozlišují tři typy značek:\n\n\n"}
{"id": "78889", "url": "https://cs.wikipedia.org/wiki?curid=78889", "title": "Malý Uran", "text": "Malý Uran\n\nMalý Uran je přírodní památka ev. č. 1830, která se nachází na katastru Kosobody a Oráčov v okrese Rakovník. Chráněné území je v péči Krajského úřadu Středočeského kraje.\n\nPředmětem ochrany jsou skalnaté svahy nad Kosobodským potokem s porostem jalovce obecného v místech bývalé pastviny. Drobné skalky jsou roztroušené na svahu Kosobodského potoka na geologickém podloží prekambrických kyzových břidlic. Konkrétně je tento podklad tvořen algonkickými zbřidličnatělými fylity s vložkami grafitických břidlic na kontaktu s proterozoickými biotitickými žulami.\n\nPokud jde o porost jalovce obecného (\"Juniperus communis\"), při terénním průzkumu v roce 2006 bylo na lokalitě zjištěno zhruba 50 starších keřů a jen dva zmlazující exempláře. Výskyt jalovce je omezen pouze na mělké skeletovité půdy na okrajích svahů.\n\n"}
{"id": "78892", "url": "https://cs.wikipedia.org/wiki?curid=78892", "title": "Sievert", "text": "Sievert\n\nSievert (značka Sv) je jednotkou ekvivalentní dávky ionizujícího záření (HT) případně dávkového ekvivalentu (H). Je pojmenována po R. Sievertovi, průkopníkovi radiační ochrany.\n\nDávka 1 Sv jakéhokoli záření má stejné biologické účinky jako dávka 1 Gy rentgenového nebo gama záření (pro které je radiační váhový faktor \"W\" stanoven 1; viz dále). Jednotka vyjadřuje podíl množství absorbované energie v určité hmotnosti a v závislosti na daném druhu ionizujícího záření. Tedy energie/hmotnost (J/kg).\n\nEkvivalentní dávka se vypočítá jako součin \"DT × W\", kde \"D\" je střední absorbovaná dávka v tkáni nebo orgánu T a \"W\" je radiační váhový faktor (popřípadě jakostní činitel Q – pro dávkový ekvivalent – viz níže). Radiační váhový faktor \"W\" udává, kolikrát je daný druh záření biologicky účinnější než záření fotonové – X nebo gama a je různý pro jednotlivé druhy ionizujícího záření. To znamená, že zohledňuje i rozdílnou biologickou účinnost jednotlivých druhů záření. Hodnota \"W\" je bezrozměrná - tedy nemá žádnou jednotku.\n\nStarší jednotkou ekvivalentní dávky / dávkového ekvivalentu byl rem, přičemž 1 rem = 0,01 Sv.\n\nPro dávkový ekvivalent (\"H\") je opět zavedena jednotka sievert. Výpočet je následující: \"H = D · Q\", kde \"D\" je absorbovaná dávka a \"Q\" je jakostní faktor/činitel. Jakostní činitel \"Q\" koriguje dávkový ekvivalent na základě velikosti lineárního přenosu energie \"L\".\n\nPro jakostní faktor \"Q\" jsou používány následující hodnoty.\n\n"}
{"id": "78893", "url": "https://cs.wikipedia.org/wiki?curid=78893", "title": "HC Sparta Praha", "text": "HC Sparta Praha\n\nHC Sparta Praha (celým názvem: Hockey Club Sparta Praha) je český klub ledního hokeje, který sídlí v pražském Bubenči. Založen byl v roce 1903 pod názvem AC Sparta Praha. Svůj současný název nese od roku 1990. Od první sezóny 1993/94 působí nepřetržitě v Extralize a také v dalších evropských ligách. \n\nKlub získal osmkrát titul mistra republiky (naposledy v sezóně 2006/07) a dva Spenglerovy poháry, což z něj dělá jeden z nejúspěšnějších hokejových klubů v české historii. \n\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n       klub se účastní sezony 2014/15.\n\nTým HC Sparta Praha se v sezóně 2016/2017 dostal do finále hokejové ligy mistrů CHL. Finále proti švédskému týmu Frölunda HC, které se odehrálo 7. února 2017 v Göteborgu, vyhráli domácí 4:3 v prodloužení. HC Sparta Praha se tedy v roce 2017 stala vicemistrem hokejové ligy mistrů CHL.\n\n\nZdroj: \n\n\n\nZdroj: \n\nV lednu 2004 při 100. výročí založení klubu vyhlásila Sparta svůj All Star tým. Jeho podobu určili hokejoví odborníci a novináři. Na počest vybraných hráčů byly pod strop haly slavnostně vyvěšeny jejich dresy.\n\nBrankář:\nObrana:\nÚtok:\n\nV říjnu 2008 k nim přibyl dres dlouholetého kapitána Richarda Žemličky\nV únoru 2012 k nim přibyl dres dlouholeté opory Pavla Richtera\n\nJiří Látal,Ladislav Benýšek, Petr Bříza, Jiří Bubla, Luděk Bukač, Petr Buzek, Jiří Doležal, Leo Gudas, Milan Hnilička, Roman Horák, Josef Horešovský, Petr Hrbek, Tomáš Jelínek, Jiří Kochta, František Kučera, Josef Maleček, Pavel Richter, Michal Sivek, Michal Sýkora, Jaromír Šindel, Patrik Štefan, Vladimír Vůjtek, Libor Zábranský, Jiří Zelenka\n\nPozn: do výběru byli zařazeni pouze hokejisté, kteří již ukončili aktivní kariéru.\n\nLouda Auto, Billa, Daikin, hokej.cz, Tipsport, Sencor, Mastercard, Galerie Harfa Praha, Pražská Plynárenská, Bauer, CCM, NIKE, Kika, Heckl, PRE, Mercur, O2 Arena Praha\n\nVladimír Růžička, Michal Řepík, Marek Kvapil, Adam Polášek, Milan Jurčina\n\nHC Sparta Praha - HC Verva Litvínov, 4. ledna 2020 proběhl zápas pod širým nebem na fotbalovém stadionu v Drážďanech, ve kterém HC Sparta zvítězila 3:2.\n\n"}
{"id": "78894", "url": "https://cs.wikipedia.org/wiki?curid=78894", "title": "Malá Voda", "text": "Malá Voda\n\nMalá Voda je přírodní památka ev. č. 1189, která se nachází v okrese Olomouc západně od města Litovel v údolí řeky Morava. Správa CHKO Litovelské Pomoraví.\n\nDůvodem ochrany je malý úsek přirozeného toku v Litovelském Pomoraví.\n\nRozloha chráněného území činí 6,22 ha. Nachází se západně od města Litovle a severně od osady Víska v přibližné nadmořské výšce 230 metrů. Chrání asi 2,5 km přirozeného toku říčního ramene Malá voda, jednoho z paralelních ramen řeky Moravy sledujících hlavní tok s periodicky zaplavovanými odbočkami, tůněmi a přirozenými břehovými porosty. Přírodní památka Malá Voda tvoří také významný biokoridor mezi národní přírodní rezervací Vrapač a přírodní památkou Hvězda.\n\nPřírodní památka prochází čtyřmi katastrálními územími: k. ú. Litovel (p. č. 1622, 1623/1 a 1624/1), k. ú. Nasobůrky (p. č. 302), k. ú. Víska u Litovle (p. č. 110 a 111) a k. ú. Mladeč (p. č. 637).\n\nKolem toku neprochází žádná značená turistická trasa, území je dostupné pěšky po celý rok.\n"}
{"id": "78903", "url": "https://cs.wikipedia.org/wiki?curid=78903", "title": "Píseň vyšehradská", "text": "Píseň vyšehradská\n\nPíseň vyšehradská, někdy také Píseň pod Vyšehradem nebo Milostná píseň pod Vyšehradem (používaná zkratka PV) je český rukopis údajně nalezený během národního obrození, který se stal jedním z vedlejších předmětů sporu o pravost rukopisů. Patří do souboru těch památek, které nalezl buď sám Hanka, nebo někdo v jeho okruhu, a text Písně vyšehradské je také obvykle vydáván společně s texty Rukopisu královédvorského, Rukopisu zelenohorského a Milostné písně krále Václava.\n\nRukopis jako vůbec první ze sporných pergamenů objevil v roce 1816 Josef Linda. Jedná se o jeden list rozměru asi 15 x 22 centimetrů, popsaný po jedné straně. Text má 19 řádků. Prý se nacházel v deskách velké knihy nájemců domu, kde Linda bydlel, a kterou používal jako podnožku. Linda se pak údajně přiznal, že špatně čitelná písmena z neznalosti nevhodně na pergamenu obtáhl. Podle toho, že první část útržku básně opěvuje Vyšehrad, se odvozovaly názvy pergamenu. V Národním muzeu je uložen pod označením \"Píseň pod\" \"Vyšehradem.\" Pod stejnou signaturou 1 A b 4 je v Národním muzeu uložen také rukou psaný opis textu Písně pod Vyšehradem, jehož původ není známý, ale je u něj i německo-latinská poznámka připisovaná Josefu Dobrovskému, že \"19 řádků na pergamenovém listu objevil Linda\".\n\nPřepis textu publikoval Lindův tehdejší spolubydlící a údajný objevitel \"Rukopisu královédvorského\" Václav Hanka v prvním svazku \"Starobylých skládání\" roku 1817; tím ho zařadil do období 13. až 14. století. Následně text roku 1818 otiskl i Josef Dobrovský jako ukázku staročeské poezie ve svém německy psaném díle \"Dějiny české řeči a literatury\". \n\nObdobný text byl Národnímu muzeu později předán ještě dvakrát: v roce 1856 německý překlad, nalezený údajně ve městě Raabu a antedatovaný do roku 1724 (s označením „Alt-böhmisches Lied“, staročeská píseň), a v roce 1933 takzvaný Negativní otisk, objevený údajně ve Štýrském Hradci v roce 1891. \n\nUž v roce 1824 označil Josef Dobrovský svůj dřívější názor za omyl a označil \"Píseň vyšehradskou\" za podvrh. Pravost rukopisu zkoumala koncem 50. let 19. století komise, jejíž práce se zúčastnil i Pavel Josef Šafařík a která dospěla k závěru, že jde o padělek.\n\nV roce 1886 zkoumala \"Píseň vyšehradskou\" další muzejní komise s profesory Vojtěchem Šafaříkem a Antonínem Bělohoubkem: mimo jiné potvrdila, že písmo má dvojité tahy (což mohl způsobit Linda), ale hlavně konstatovala, že se při chemických zkouškách – na rozdíl od Rukopisu královédvorského - rukopis \"Písně vyšehradské\" choval podobně jako rukopisy nedávného původu, nikoliv jako rukopis středověký.\n\nV roce 1897 se dokonce objevil názor, že exemplář \"Písně vyšehradské\" uchovávaný v Národním muzeu je „padělek padělku“, tedy že bylo původní falzum nahrazeno jiným, které mělo být věrohodnější.\n\n\"Píseň vyšehradská\" byla zkoumána také v Kriminalistickém ústavu takzvaným Ivanovovým týmem v letech 1968 – 1971 s jednoznačným závěrem: exemplář z Národního muzea je palimpsest.\n\nPokud jde o obsah textu, je \"Píseň vyšehradská\" fragmentem písně, připomínající středověkou milostnou lyriku. Začíná vlasteneckou oslavou Vyšehradu a pokračuje citovými výlevy zamilovaného mladíka. V české kultuře nenašel tento text větší odezvu, na rozdíl od tetů Rukopisu královedvorského či Rukopisu zelenohorského (líbil se prý Karlu Hynku Máchovi).\n\nAutorství textu je obvykle připisováno Václavu Hankovi, i když např. podle Julia Enderse může být text \"Písně vyšehradské\" opravdu opisem nebo zápisem nějakého textu vzniklého dříve. I u německé verze dodané do Národního muzea v roce 1856 je označení „stará česká píseň“. Případná znalost podobného, již existujícího textu není v rozporu ani s hypotézou Zdenka F. Daneše, že \"Píseň vyšehradská\" mohla vzniknout jako pokus začínajícího písaře, který si pergamen jako poměrně vzácný materiál uchoval pro možné další použití.\n\n\n\n"}
{"id": "78907", "url": "https://cs.wikipedia.org/wiki?curid=78907", "title": "Maják", "text": "Maják\n\nMaják je budova, která slouží k navigaci lodí ve zrádných oblastech. Bývá to většinou věž, na jejímž vrcholu se nachází optická soustava, která vysílá paprsek světla na velké vzdálenosti a upozorňuje tak lodě na blížící se pevninu, či skaliska. Maják má tvar věže, aby byl vyvýšen nad hladinu moře a byl tak dobře viditelný na větší vzdálenosti. Často je stavěn na útesech, aby se ještě více zvětšila jeho výška. Světlo z majáku je viditelné až na vzdálenosti desítek kilometrů. Věda, která se majáky zabývá, se jmenuje farologie.\n\nV dřívějších dobách byly majáky většinou osazeny stálou posádkou, která měla za úkol obsluhovat světelnou jednotku majáku, ale v dnešních dobách jsou majáky většinou modernizovány a automatizovány, takže obsluha není nadále potřebná.\n\nOptická soustava majáku pracuje buď s reflektorem, Fresnelovou čočkou nebo kombinací obojího. Cílem těchto systémů je koncentrace světla do jednoho směru, zvýšení jeho intenzity a vzdálenosti, ze které lze maják pozorovat.\n\nNejstarší stavbou tohoto typu, o které se dochovaly písemné záznamy, byl maják na ostrově Faru. Římané postavili kolem 30 majáků ve Středomoří a na pobřeží Atlantského oceánu ve Španělsku a Francii. Byl to například maják v Ostii, Tour ďOrdre v Boulogne-sur-Mer nebo Herkulova věž v galicijském přístavu A Coruña, která dosud stojí. Po pádu Říše římské výstavba majáků v Evropě stagnovala, zatímco v Číně bylo pro tento účel vybudováno několik vysokých pagod (například roku 874 na řece Moa). V Itálii byl postaven první maják roku 1157 v Melorii a následovaly stavby v Benátkách, Messině a Janově. V 17. století nastal evropský rozmach majáků. V 18. a 19. století se postupně zlepšovala konstrukce věží. Vynález Augustina Fresnela zvýšil efektivnost osvětlení.\n\nVzhledem k tomu, že v některých případech je vidět několik majáků najednou, mají majáky různou barvu světla a charakteristiku záblesků. Tyto informace lze porovnat s námořní mapou nebo soupisem světel. Soupis světel navíc obsahuje i popis majáku pro jeho identifikaci ve dne. Následující tabulka uvádí základní charakteristiky:\n\n\"Pobřežní majáky\" jsou umisťovány velmi vysoko a mají velmi silné zdroje světla, většinou bílé barvy, takže jsou viditelné z velkých vzdáleností. Slouží především k orientaci při přibližování k pobřeží, z toho důvodu bývají většinou stavěny na místně významných bodech (např. nejvíce do moře vybíhající výčnělky skal).\n\nMajáky sloužící k lokální navigaci jsou nižší a jejich zdroje světla jsou menší. Tyto majáky se dále dělí na \"sektorové majáky\" a \"liniová světla\". Sektorový maják svítí do různých směrů různými barvami a většinou bílé světlo značí bezpečný sektor, zatímco červená a zelená barva značí odchylku od správného kursu na levobok nebo pravobok. Světla v linii slouží k navigaci úzkými kanály. Jedná se o dva majáky stejné charakteristiky umístěné za sebou v různé výšce. V případě, že jsou vidět nad sebou, projíždí loď kanálem správně, jinak se nachází mimo plavební dráhu. O praktickém použití liniových světel se můžete dočíst například v dětské dobrodružné knize \"Boj o ostrov\" od Arthura Ransome.\n\nMimo majáků jsou používány také majákové lodě a majákové plošiny (LANBY - Large Navigational Buoy). Jedná se o lodě, respektive větší konstrukce, stabilně ukotvené na moři vybavené světelným zdrojem. Suplují funkci majáku tam, kde maják umístit nelze, a kde není vhodné použít bóji, například pro zajišťování navigačních bodů pro TSS (Traffic Separation Scheme).\nMajáky se nachází v Bretani, Francii.\n\n"}
{"id": "78908", "url": "https://cs.wikipedia.org/wiki?curid=78908", "title": "Ropovod Družba", "text": "Ropovod Družba\n\nRopovod Družba ( \"Дружба\" нефтепровод, přeložitelné do češtiny jako ropovod \"Přátelství\") je nejdelší ropovod na světě (následuje jej ropovod Baku-Tbilisi-Ceyhan). Družba spojuje státy bývalé RVHP se zeměmi bývalého SSSR.\n\nRopovod vystavěly státy RVHP v čele se Sovětským svazem, jeho hlavním účelem bylo zásobovat státy socialistické soustavy ropou a zemním plynem z oblasti středního Ruska. Surovina na své cestě urazí trasu dlouhou 4 000 km. Ropovod jednak zajišťuje zemím východní Evropy dodávku suroviny, potřebnou zejména pro výrobu paliv, současně však v minulosti tyto země učinil de facto ekonomicky závislými na SSSR. Dodnes je stále využíván – Rusko jako nástupnický stát SSSR stále dodává do Evropy velké množství ropy právě pomocí ropovodu Družba.\n\nV 90. letech 20. století iniciovaly tehdejší vlády České republiky vybudování dalšího ropovodu z jihozápadu – ropovod Ingolstadt z německého Bavorska (kde původně končil ropovod vedoucí sem z italského Terstu), tak aby se Česko stalo méně závislé na dodávkách této suroviny z Ruska. Tato ropa se zpracovává výhradně v Kralupech nad Vltavou.\n\nRopovod začíná v Samaře, v jihovýchodní části evropského Ruska, kam se sbíhají další ropovody ze Sibiře, Uralu a Kazachstánu. Poté pokračuje západním směrem až do běloruského města Mazyr, kde se rozdvojuje na severní větev (vedoucí do Polska a Německa) a na jižní (spojující Ukrajinu, Maďarsko, Slovensko a Česko). Ropovod byl budován v letech 1961 až 1971 (do Záluží u Mostu byl doveden v roce 1965). První dodávka ropy dorazila do bývalé Československé republiky 3. února 1962 (Bratislava).\n\nDenně ropovodem proteče mezi 1,8 až 2 miliony barelů ropy (z toho 1,4 až 1,6 milionů barelů plyne do EU), probíhají práce na dalším zvýšení jeho kapacity. Správcem celého systému je ruská společnost Transněft.\n\nNa území ČR je provozovatelem ropovodu Družba i IKL akciová společnost MERO ČR (MEzinárodní ROpovody). Celková průběžná délka trasy je 357 km, celková délka trasy včetně zdvojení a odboček dosahuje 505 km, průměr potrubí je 528 mm, rychlost proudění ropy v potrubí je cca 1,0 - 1,4 m/s, ročně proteče kolem 9 milionů tun ropy.\n\nCentrální tankoviště ropy je umístěno poblíž Nelahozevsi.\n\n"}
{"id": "78909", "url": "https://cs.wikipedia.org/wiki?curid=78909", "title": "Alexandr Flek", "text": "Alexandr Flek\n\nAlexandr Flek (* 3. dubna 1968 Hradec Králové) je český evangelikální teolog, kazatel, vydavatel a překladatel, od roku 1994 iniciátor a vedoucí překladatelského týmu v projektu Bible 21. V současnosti se věnuje přednáškové činnosti, vede nakladatelství Biblion a působí jako hostující kazatel. V letech 1988–1995 působil v Praze jako pastor charismatického evangelikálního sboru Voda života.\n\nAlexandr Flek se narodil v ateistické intelektuální rodině. Během dospívání hledal osobní naplnění ve filosofii, umění, vztazích i alkoholu. Počátkem roku 1987 se poprvé seznámil s biblickým příběhem o Ježíši Kristu a stal se křesťanem. V té době se obracela k víře také řada jeho přátel z pražských bohémských kruhů.\n\nV únoru 1987 až srpnu 1988 byl Alexandr Flek členem skupiny mladých křesťanů. V srpnu 1988 se stal vůdčí postavou této skupiny a v lednu 1989 se skupina vyhlásila jako Nezávislá křesťanská společnost Voda života a dále vystupovala pod tímto názvem.\n\nPod jeho vedením sbor Voda života vyrostl ze zakládajícího počtu 22 členů v roce 1989 na počet okolo 400 členů v roce 1995. Alexandr Flek byl zároveň šéfredaktorem jeho časopisu a překladatelem a autorem řady publikací. V letech 1993–1994 působil jako ředitel biblické školy Slovo života.\n\nV letech 1995–1998 vystudoval Alexandr Flek biblistiku a získal titul BA (Bachelor of Arts) na Livets Ord University, Uppsala (Švédsko). Studia biblických jazyků dokončil v letech 1998–2003 na Mezinárodním baptistickém teologickém semináři v Praze, kde obdržel titul MTh (Master of Theology). V této době přehodnotil a změnil některé své dřívější postoje a názory.\n\nJazykovému a teologickému vzdělání předcházelo studium na UK v letech 1988–1990 (PedF, Vychovatelství osob vyžadujících zvláštní péči) a 1986–1987 (FF, Divadelní a filmová věda).\n\nKoncem devadesátých let Flek opustil hnutí Slovo života a začal se angažovat v jiných křesťanských denominacích. Spolupracoval např. se Zdeňkem Vojtíškem, odborníkem na sekty a nová náboženská hnutí. V roce 2011 založil pražské evangelické společenství Ta Cesta, které do roku 2016 vedl. V současnosti káže a přednáší na půdě sborů Církve bratrské, Jednoty bratrské, Apoštolské církve, Křesťanských společenství, Křesťanských sborů, baptistických sborů, Církve československé husitské, Církve adventistů sedmého dne a dalších. Vystupuje také ve veřejných diskusích, v médiích, knihovnách, školách a na kulturních festivalech. Je aktivním členem, překladatelem proslovů mezinárodních řečníků a finančně přispívá na chod spolku Meziprostor, který pořádá festival Meziprostor pro levicové křesťany.\n\nJe aktivním členem Evangelikální teologické společnosti, kde působí v pracovní skupině biblických překladů. Od roku 1991 přispívá do různých křesťanských periodik.\n\nOd roku 1994 se Alexandr Flek věnoval na plný úvazek překládání Bible. Jím vedený překlad pod názvem Bible, překlad 21. století (dříve NBK) zaznamenala řada médií. Překlad Nového zákona byl dokončen v roce 1998, překlad Starého zákona v roce 2008.\n\nOd roku 1998 Flek pracuje jako předseda občanského sdružení Biblion, které vydává překlad Bible21. Nového zákona v tomto překladu bylo již vydáno a distribuováno přes 100 000 kusů (cca 20 000 na audio CD). Překlad Starého zákona vycházel postupně v jednotlivých svazcích, podobně jako i některé jiné rozsáhlejší překlady. V roce 2009 bylo vydáno přes 117 000 výtisků kompletního překladu Bible 21 v jednom svazku. S více než 73 700 prodanými výtisky se titul stal bestsellerem roku v ČR.\n\nV roce 2018 vydal parafrázované příběhy z Bible pod jménem \"Parabible\".\n\nAlexandr Flek je od července 1989 ženatý, má dvě dospělé dcery a dva syny.\n\n27. ledna 2013 při setkání v Pražském evangelickém společenství Ta Cesta, které do roku 2016 vedl, zakončil rozhovor s Ladislavem Heryánem na téma prezidentských voleb kritikou demokratické vyzrálosti křesťanů a v tom kontextu se vyjádřil, že křesťané by měli opustit totalitní způsob myšlení a připustit možnost více názorů i v politicky vyhraněných a kontroverzních otázkách, jakými jsou například potraty a sňatky homosexuálních párů.\n\n\n\n\n\n\n"}
{"id": "78913", "url": "https://cs.wikipedia.org/wiki?curid=78913", "title": "Berchtesgadenská dohoda", "text": "Berchtesgadenská dohoda\n\nBerchtesgadener Abkommen (česky Berchtesgadenská dohoda) byla smlouva uzavřená 12. února 1938 na Hitlerově soukromém sídle v Obersalzbergu. Rakouský kancléř Kurt Schuschnigg byl přinucen ustoupit Hitlerovi a amnestovat vězněné rakouské nacisty a vzít do svého kabinetu jednoho nacistu (Arthura Seyß-Inquarta). Dalším požadavkem významně omezujícím rakouskou suverenitu bylo odvolání náčelníka generálního štábu rakouské armády Alfreda Jansy. 17. února Jansa rezignoval a náčelníkem štábu se stal Franz Böhme.\n\nMěsíc po této smlouvě však německá armáda vtrhla do Rakouska — viz anšlus.\n"}
{"id": "78914", "url": "https://cs.wikipedia.org/wiki?curid=78914", "title": "Amonledková trhavina", "text": "Amonledková trhavina\n\nAmonledkové trhaviny, česky též \"\"dusičnan amonný + palivo\"\" (zkráceně DAP), jsou směsné trhaviny, kde dusičnan amonný působí jako okysličovadlo. Nejjednodušší taková směs je dusičnan amonný s naftou nebo rostlinným olejem, v poměru přibližně 95:5..\n\nPro iniciaci potřebují jinou silnější trhavinu, bez silné počinové náložky (desítky gramů brizantní trhaviny, např. hexogen s trochou vosku) jednoduché DAP nedetonují.\n\nJsou využívány pro svou nízkou výrobní cenu, jejich společenským rizikem tudíž je jejich snadná zneužitelnost.\n"}
{"id": "78916", "url": "https://cs.wikipedia.org/wiki?curid=78916", "title": "Gerd von Rundstedt", "text": "Gerd von Rundstedt\n\nKarl Rudolf Gerd von Rundstedt (12. prosince 1875, Aschersleben – 24. února 1953, Hannover) byl jeden z nejschopnějších německých velitelů druhé světové války. Z jejího hlediska byl příslušníkem tzv. „staré školy“ generálů, kteří měli zkušenosti z první světové války; věkem i služebně byl vůbec jedním z nejstarších a nejzkušenějších vojevůdců. Úspěšně velel skupině armád Jih při obsazení Polska a jako velitel armádní skupiny B je společně s Mansteinem a Guderianem považován za dobyvatele Francie. Dne 19. července 1940 dosáhl nejvyšší vojenské hodnosti polního maršála (\"Generalfeldmarschall\"). Při operaci Barbarossa velel skupině armád Jih, která dobyla a obsadila většinu Ukrajiny a postoupila až k řece Don.\n\nSvou velmi úspěšnou vojenskou kariéru nastoupil již na konci 19.století. Během první světové války byl vojenským poradcem turecké armády. Po válce byl od roku 1919 až do roku 1935 ve službách německé říšské obrany - Reichswehru. V roce 1938 však odešel do výslužby, neboť se cítil uražen falešným obviněním z homosexuality. \n\nDo aktivní služby se vrátil až v září 1939, kdy velel úspěšně skupině armád Jih při útoku na Polsko. Po úspěšném dobytí Polska v následujícím roce podpořil Mansteinův \"plán Fall Gelb\" na dobytí a porážku Francie. \n\n19. července 1940 byl povýšen do hodnosti polního maršála a byla mu svěřena skupina armád Jih při operaci Barbarossa. Od počátku důrazně odmítal Hitlerův plán rozpracovat ofenzívu do nitra Ruska v průběhu následujícího zimního období. Rundstedt odmítal jeho rozkaz neustupovat z dosažených pozic a striktně požadoval stažení svých jednotek směrem na západ. Na přímý rozkaz Hitlera, však úspěšně pokračoval v ofenzívě a koncem října dobyl strategicky významný Charkov. Jeho armádní skupina byla poté stále úspěšná a do konce listopadu dosáhla k Azovskému moři a obsadila Rostov na Donu. Sověti však brzy toto město rychle osvobodili. Následně Rundstedt požádal Hitlera, aby mu opět povolil ústup. Tato další intervence však vůdce natolik rozzuřila, že jej zbavil velení skupiny armád a nahradil jej velitelem 6.armády Waltrem von Reichenauem.\n\nV březnu 1942 byl však povolán z výslužby zpět a jmenován velitelem obrany na západě, kde vedl budování Atlantického valu. Zpočátku rozpracoval hlavní strategii sám, později za spoluúčasti maršála Erwina Rommela. Během plánování další mohutné německé ofenzívy v létě 1942 operace Blau, nesouhlasil společně s dalšími generály staré školy s rozdělením útoku na dva hlavní směry - Kavkaz a Stalingrad. Považoval frontové linie za příliš dlouhé a rozsáhlé. Z tohoto důvodu považoval za velmi rizikové obranu a krytí útočících křídel, které měly zajistit vojska druhého sledu, což se později nejen u Stalingradu plně prokázalo. \n\nPo spojenecké invazi 6. června 1944 se Rundstedt s Rommelem i přes prudké profesionální spory v oblasti strategie a také osobní nevraživosti shodovali na tom, že je válka ztracena a že je nutné co nejrychleji uzavřít separátní mír. Za tyto své opakované požadavky, byl krátce po spojeneckém vylodění odvolán z funkce a nahrazen polním maršálem Klugem. \n\nPo neúspěšné operaci Valkýra 20.července 1944, byl společně s Keitelem a Guderianem členem tzv. důstojnického soudu, který měl nařízeno, aby označil všechny důstojníky podezřelé ze spiknutí, nebo potenciální nesympatizanty Adolfa Hitlera. Na základě mnoha neověřených podkladů, pomluv a domněnek, bylo tímto způsobem předáno k lidovému soudu Rolanda Freislera stovky důstojníků, který podezřelé osoby odsoudil převážně k trestu smrti. \n\nKdyž se v srpnu 1944 fronta začala hroutit a Günther von Kluge spáchal sebevraždu, byl povolán zpět do služby. Brzy dosáhl svého posledního velkého vítězství, když zmařil Montgomeryho příliš velkoryse naplánovanou a špatně provedenou operaci Market Garden. I přes počáteční úspěch si byl dobře vědom toho, že jde o labutí píseň jeho armády. Přestože vedl bitvu v Ardenách, nevěřil jí a zoufale se pokoušel Hitlera přesvědčit, že je odsouzena k neúspěchu. Bitva v Ardenách nakonec skutečně skončila porážkou. V březnu 1945, poté co spojenci obsadili železniční most přes Rýn ve městě Remagen, byl Hitlerem definitivně odvolán pro údajné „poraženectví“.\n\nDne 1.května 1945 byl polní maršál zajat americkou armádou. Poté byl předán sovětům a následně deportován do Walesu, kde jej vyslýchali také Britové. Přestože byl v říjnu 1941 nadřízeným Walthera von Reichenaua, který vydal rozkaz k vyhlazení části Bílé Cerekve včetně žen a malých dětí, nebyl Rundstedt obviněn a postaven před mezinárodní soud v Norimberku. Jedním z důvodů byl zřejmě také jeho vážný zdravotní stav, neboť již před dobytím Rostova prodělal srdeční záchvat. Podle vrchního velitele spojeneckých armád Dwighta Eisenhowera se jednalo vůbec o nejschopnějšího německého vojevůdce za celé období války. Ze zajetí byl propuštěn na svobodu v roce 1948 a dne 24.února 1953 zemřel ve věku 77 let v německém Hannoveru.\n\n\n\n"}
{"id": "78918", "url": "https://cs.wikipedia.org/wiki?curid=78918", "title": "Hegel (rozcestník)", "text": "Hegel (rozcestník)\n\nHegel může znamenat:\n\n\n\n"}
{"id": "78919", "url": "https://cs.wikipedia.org/wiki?curid=78919", "title": "Komunistický manifest", "text": "Komunistický manifest\n\nManifest Komunistické strany, jehož autory jsou Karl Marx a Friedrich Engels, byl sepsán na popud mezinárodní dělnické organizace, Svazu komunistů, který si tímto kladl za cíl představit širší veřejnosti jak svůj teoretický, tak i praktický program (viz Úvod).\n\nByl vydán ponejprve (roku 1848) v němčině, v kterémžto jazyce byl publikován v Německu, v Anglii a ve Spojených státech. Krátce před červnovými událostmi téhož roku byl přeložen do francouzštiny. První anglický překlad, jehož autorkou byla slečna Helen Macfarlane a jenž vyšel v listu Red Republican, se datuje do roku 1850. První vydání v ruském jazyce se objevilo v Ženevě v šedesátých letech.\n\nProgram Manifestu je rozvržen ve čtyřech kapitolách (Buržoové a proletáři, Proletáři a komunisté, Socialistická a komunistická literatura a Stanovisko komunistů k různým opozičním stranám).\n\n„Dějiny, jak jsme je poznali“, mohli říct Marx s Engelsem, „byly vždy dějinami třídních bojů“ – v historii proti sobě pokaždé stáli na jedné straně utlačovatel, na druhé straně utlačovaný (např. svobodný a otrok ve starověku, feudál a nevolník ve středověku), kteří spolu vedli, tu skryté, tu otevřené boje, jež bez výjimek ústili v revoluce, ve změny společenských pořádků.\n\nNa moderní společnosti (společnosti 19. století) lze demonstrovat, že neplatí zákonitě, jak by se snad mohlo zdát, že každá změna je nutně změnou k lepšímu. Tato moderní společnost, jež stojí na zániku feudální společnosti, třídní protiklady nejenže neodstranila, ona naopak přinesla nové formy útisku a poroby. Je jí typické, že celou společnost štěpí na dva velké, přímo proti sobě stojící tábory: buržoazii a proletariát.\n\nBuržoazii, tedy třídu velkokapitalistů, kteří vlastní prostředky společenské výroby a používají námezdní práce, a proletariát, tedy třídu námezdních dělníků, kteří nemají své výrobní prostředky a jsou nuceni, pokud chtějí přežít, prodávat svou pracovní sílu.\n\nTímto štěpením si však buržoazní společnost produkuje svého vlastního hrobaře, její zánik a vítězství proletariátu se jim stává nevyhnutelným.\n\nV jakém vztahu jsou komunisté k proletariátu?\n\nOproti ostatním dělnickým stranám hájí komunisté zájmy proletariátu vůbec, nezávisle na národnosti jednotlivých proletářů, v cíli se však od nich neodlišují – i komunisté chtějí svržení panství buržoazie a vydobytí politické moci pro proletariát.\n\nProto se snaží o zrušení soukromého vlastnictví. Po výtce, že komunisté chtějí odstranit osobně nabyté, vlastní práci získané vlastnictví, vlastnictví, které je základem veškeré osobní svobody, činnosti a samostatnosti, následuje tato obhajoba: dnešní situace je taková, že pro devět desetin členů společnosti soukromé vlastnictví neexistuje; pokud nějaké soukromé vlastnictví existuje, tak jen proto, že právě pro oněch devět z desíti členů společnosti neexistuje.\n\nNadto ještě přichází s těmito ideálními opatřeními:\nMarx a Engels od sebe v politické literatuře odlišují literaturu tzv. reakčních socialistů (feudálů, maloburžoazie a Němců jakožto „pravých“ socialistů), literaturu konzervativců, neboli buržoazních socialistů a literaturu kritickoutopických socialistů a komunistů.\n\nReakční socialisté v posledku nedělají nic jiného, než že básní o starých dobrých časech (tak třeba aristokracie pyšnící se tím, že za jejího panství proletariát neexistoval, zapomínající se zmínit, že moderní buržoazie je plod jejich společenského řádu).\n\nKonzervativní socialisté jsou ti, kteří se snaží společnosti pomoci od sociálních neduhů, avšak proto, aby zajistili trvání buržoazní společnosti. Věří, že jsou buržoy v zájmu dělnické třídy.\n\nTypické pro utopisty je, že „místo společenské činnosti má nastoupit jejich osobní vynalézání, místo historických podmínek osvobození podmínky vysněné, místo ponenáhlého organizování proletariátu ve třídu organizace společnosti podle jejich receptu, budoucí dějiny celého světa se pro ně redukují na propagaci a praktické uskutečňovaní jejich společenských plánů“.\n\nKomunisté vždy a všude podporují každé revoluční hnutí, které se staví proti dosavadním společenským a politickým poměrům.\n\nA vždy a všude staví do popředí otázku vlastnictví.\n\n\n"}
{"id": "78921", "url": "https://cs.wikipedia.org/wiki?curid=78921", "title": "Kurz pozitivní filosofie", "text": "Kurz pozitivní filosofie\n\nKurz pozitivní filozofie ( ) (1830–1842) je životní dílo Augusta Comteho.\n\nTriáda myšlení člověka:\n\nKatolická církev dekretem ze dne 12. prosince 1864 zařadila Comtův \"Kurz pozitivní filozofie\" („Cours de philosophie positive\") na Index zakázaných knih.\n\n"}
{"id": "78937", "url": "https://cs.wikipedia.org/wiki?curid=78937", "title": "Silnice I/27", "text": "Silnice I/27\n\nSilnice I/27 je silnice první třídy procházející v severojižním směru západní a severní část Čech. Na jihu začíná na hraničním přechodu v Železné Rudě, prochází Klatovy, Plzní, Kralovicemi, Žatcem, Mostem, Litvínovem a končí v Dubí. Celá část silnice od Plzně k hraničnímu přechodu u Železné Rudy je součástí evropské silnice E53.\n\nSilnice na jihu okresu prochází údolím řeky Řezná a přetíná údolí Křemelné v CHKO Šumava a tvoří západní hranici Národního parku Šumava. Od Běšin až do Klatov vede údolím Drnového potoka, od Švihova údolní nivou Úhlavy.\n\n\n\nV dalším okrese trasa pokračuje širokým údolím Úhlavy až do Přeštic.\n\n\nodtud jako čtyřpruhová komunikace\n\nkřížení s II/180 \nV Plzni silnice 27 prochází městem a tvoří jeho páteřní komunikaci. Na jižním okraji překonává vysokým mostem řeku Radbuzu pod hrází vodní nádrže České Údolí, v centru po mostu generála Pattona řeku Mži. Na severním okraji prochází oblastí Boleveckých rybníků.\n\nV jižní části okresu vede silnice často dlouhými lesními úseky, v Třemošné překonává stejnojmennou říčku, v Plasích pak silnice klesá do hlubokého kaňonu Střely a zpět na náhorní plošinu Kralovicka s převahou polí. Na severním okraji okresu silnice vstupuje do přírodního parku Jesenicko.\n\n\nTéměř celý úsek v rakovnickém okrese prochází přírodním parkem Jesenicko, v jeho severní části silnice tvoří hranici tohoto parku.\n\n\n\n\n\n"}
{"id": "78940", "url": "https://cs.wikipedia.org/wiki?curid=78940", "title": "Lesbos", "text": "Lesbos\n\nLesbos (druhý pád \"Lesbu\", řecky: Λέσβος, turecky: \"Midilli\") je řecký ostrov v severovýchodní části Egejského moře. Spolu s okolními malými neobydlenými ostrůvky tvoří stejnojmennou obec jež je zároveň regionální jednotkou spadající pod kraj Severní Egeis. Se svou rozlohou 1 630 km² a délkou pobřeží 320 km je třetím největším ostrovem Řecka a osmým největším ostrovem Středomoří. Třetina obyvatel žije ve správním středisku Mytilini nacházejícím se na jihovýchodě ostrova. Další větší města ostrova jsou Kalloni, Plomari, Ayassos, Eressos, Molyvos a Petra. Vyrábí se zde proslulé lesboské sardelky a ouzo.\n\nV obci a tedy i v regionální jednotce žilo v roce 2011 86 436 obyvatel. Obec Lesbos se člení na třináct obecních jednotek, které se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\nPodle starých bájí byl prvním králem na ostrově Makaras, syn Boha slunce Helia. Podle jeho dětí byla pojmenovaná významná místa na ostrově, podle zetě samotný ostrov. Lesbos je zmiňován v obou dílech Homéra. Zhruba 1 100 let. př. n. l. se rozvíjela první města Mytilény a Achilleion, Ostrov byl v průběhu staletí pod nadvládou Peršanů, Římanů, Benátčanů, Turků. K Řecku byl ostrov připojen v roce 1914. Během druhé světové války byl okupován Němci.\n\nV průběhu roku 2015 připlulo z Turecka na ostrov Lesbos přes deset tisíc imigrantů ze zemí Asie, jako je Sýrie, Pákistán, Irák nebo Írán. Byl zde zřízen tábor Moria, který ale nápor migrantů nezvládá. Každému příchozímu člověku je přidělena jedna přikrývka a jídlo. Přes den sem přijde přes tisíc uprchlíků, mnoho z nich se ale při cestě utopí a k ostrovu se po moři dostanou pouze jejich těla. Na Lesbos přijíždí tolik migrantů, jelikož je jedná o nejbližší obyvatelný ostrov od Asie.\n\nOstrov Lesbos je také znám jako působiště starořecké básnířky Sapfó. Díky tomu je ostrov vyhledáván páry s lesbickou orientací. Narodil se zde obávaný osmanský pirát řeckého původu Chajruddín Barbarossa. O ostrově psal i poslední český dekadent Josef Šimánek ve své sbírce Bohové na zemi. V novele Ztracený nápěv jeho hrdina s českým jménem Molpovský – řecky Eumolpos proniká do orfických mystérií a tajemství ostrova.\n\nNa ostrově je zkamenělý prales starý 20 milionů let. Další zajímavostí ostrova je starý římský akvadukt v Morii nebo vesnička Eftalou, do které lidé jezdí za léčbou závažných nemocí pomocí místních léčivých vod ze sopečných pramenů. Ve městě Molyvos je větší hrad a v hlavním městě Mytilini je pak jeden z největších hradů Středomoří vůbec, na hradě je obří podzemní cisterna – zakončení akvaduktu z Morie a víc jak 600 metrů podzemních krypt. Z městečka Petra je možné jít pěšky do města Anaxos po pláži. V Petře je také \"kostelík Panny Marie sladce líbající\" se 114 schody stojící na osamělém skalním suku s výhledem na moře.\n\nCesta z Česka na ostrov Lesbos trvá leteckou dopravou málo přes 2 hodiny.\n\n\n"}
{"id": "78941", "url": "https://cs.wikipedia.org/wiki?curid=78941", "title": "Vuaqava", "text": "Vuaqava\n\nVuaqava (IPA: []) je ostrov fidžijského souostroví Lau. Patří do jižního souostroví Lau. Leží 5 km jižně od ostrova Kabara na 18,83° jižní šířky a 178,92° východní délky. Má rozlohu 7,7 km².\n\nJe to vyvýšený korálový atol s maximální výškou 107 m.\n\nOstrov je neobydlený, ale je navštěvován rybáři.\n"}
{"id": "78942", "url": "https://cs.wikipedia.org/wiki?curid=78942", "title": "Kosmické záření", "text": "Kosmické záření\n\nKosmické záření je proud energetických částic pocházejících z kosmu, pohybujících se vysokou rychlostí a dopadajících do zemské atmosféry. Jedná se především o protony (85 až 90 procent) a jádra hélia (9 až 14 procent). Zbytek tvoří elektrony, jádra jiných atomů a další elementární částice.\n\nV roce 1912 objevil rakouský fyzik Victor Franz Hess záření, jehož intenzita roste s nadmořskou výškou. Usoudil proto, že záření je kosmického původu. V roce 1938 objevil francouzský astronom Pierre Auger spršky atmosférického kosmického záření, které vzniká jako sekundární záření vyvolané dopadem primárních částic z vesmíru a jejich interakcí s atomy vysoko v atmosféře. Energie těchto částic může dosáhnout až 10 elektronvoltů.\n\nPůvod kosmického záření není dosud zcela objasněn. Proto byla v roce 2004 v Argentině uvedena do provozu Observatoř Pierra Augera – největší detektor kosmického záření na světě. Na projektu se podílejí také vědci z Fyzikálního ústavu Akademie věd České republiky, Univerzity Karlovy v Praze a Univerzity Palackého v Olomouci.\n\nČást kosmického záření pochází ze Slunce, z mezihvězdného a mezigalaktického prostoru. V roce 2017 bylo zjištěno, že zdroje částic s nejvyšší energií se nacházejí daleko mimo oblast naší galaxie. Podle nepotvrzené hypotézy italského fyzika Enrico Fermiho vzniká záření při explozi supernov.\n\n"}
{"id": "78943", "url": "https://cs.wikipedia.org/wiki?curid=78943", "title": "Major label", "text": "Major label\n\nMajor label ( nebo \"významná značka\") je v hudebním průmyslu značka (), která patří jednomu z kapitálově nejsilnějších a světový trh ovládajících hudebních vydavatelství. Jako protiklad tohoto označení bývá používán výraz \"independent label\", jehož majitelem je nezávislé vydavatelství.\n\nV současnosti existují tři velká hudební vydavatelství, které ovládají asi 80 procent světového hudebního průmyslu. Jsou to Universal Music Group, Sony BMG a Warner Music Group. Produkce těchto nakladatelství se dále dělí na hlavní a vedlejší \"značky\" (\"labely\"). Například BMG Entertainment má přes 200 vedlejších značek. Vzhledem k neustálému přelévání vedlejších značek mezi major labely, zakládání nových a rušení neúspěšných, je velmi těžké se v nich orientovat.\n\n\n\n\n\n\nSeznam není úplný a poskytuje pouze nejzákladnější přehled. Jsou uvedeny pouze hlavní značky, vedlejší značky nejsou v seznamu uvedeny.\n\n\nNakladatelství jsou někdy ostře kritizována, například pro následující:\n\n"}
{"id": "78945", "url": "https://cs.wikipedia.org/wiki?curid=78945", "title": "Velká čtyřka (auditorské firmy)", "text": "Velká čtyřka (auditorské firmy)\n\nVelká čtyřka je označení, které se po celém světě používá pro čtyři největší poradenské firmy – PricewaterhouseCoopers, KPMG, Deloitte a Ernst & Young. Tyto firmy mají dominantní postavení na světovém trhu auditorských a poradenských služeb a působí ve většině zemí světa. \n\nVelká čtyřka vznikla v roce 2002 zúžením tzv. Velké pětky o společnost Arthur Andersen, která zanikla v důsledku podezření z podílu na účetních podvodech v americké energetické firmě Enron. Přestože 31. 5. 2005 Nejvyšší soud Spojených států amerických svým rozhodnutím zvrátil rozhodnutí soudů usvědčujících společnost Arthur Andersen, ta se již nedokázala z obvinění vzpamatovat. V současnosti je proti společnosti Arthur Andersen vedeno přes 100 civilních sporů v souvislosti s audity ve firmě Enron.\n\nJako pátá se udává firma BDO.\n"}
{"id": "78959", "url": "https://cs.wikipedia.org/wiki?curid=78959", "title": "Údolí králů", "text": "Údolí králů\n\nÚdolí králů () je místo nacházející se v Egyptě, které v dobách starověkého Egypta sloužilo jako pohřebiště faraonů a mocných šlechticů. Údolí bylo využíváno od 16. do 11. století před naším letopočtem za vlády panovníků 18., 19. a 20. dynastie. Údolí králů, které je rovněž Araby nazýváno Bibán el-Mulúk, „Brány králů“, leží nedaleko Luxoru v hluboké severozápadně orientované rozsedlině ve vápencovém masivu Libyjského pohoří. Nachází se na západním břehu řeky Nil, v samotném srdci thébské nekropole. Údolí je rozděleno na dvě části – západní se nazývá Západní údolí nebo také Údolí opic a obsahuje čtyři hrobky, z nichž dvě jsou královské a patří faraonům Amenhotepovi II. a Ajemu. Ve Východním údolí se nachází zbylých 61 hrobek, přičemž poslední dvě byly objeveny v roce 2008.\n\nV Údolí králů se nacházelo hlavní pohřebiště vládců Nové říše a své místo posledního odpočinku zde nalezli i mnozí významní šlechtici. Královské hrobky jsou vyzdobeny výjevy z egyptské mytologie. Skoro všechny hrobky byly vykradeny již ve starověku, avšak i v současnosti dávají jasnou představu o bohatství a moci tehdejších vládců. Archeologické a egyptologické výzkumy zde započaly na konci 18. století a probíhají dodnes. Mezi širokou veřejností se zdejší pohřebiště stalo známé díky objevu KV62 Tutanchamonovy hrobky. V roce 1979 se Údolí králů společně se zbytkem thébské nekropole zařadilo na seznam světového dědictví UNESCO.\n\nPůda v Údolí králů se skládá z několika vrstev různých typů hornin. Vrchní vrstva je tvořena vápencem a další sedimentárními horninami, břidlicí a slínem. Sedimentární hornina se zde usadila přibližně před 35 až 56 miliony lety, v době, kdy předchůdce Středozemního moře zasahoval dále do vnitrozemí než je tomu dnes. Údolí vzniklo v období pleistocénu, kdy bylo do skal vytesáno nepřetržitými dešti. V současné době se v této oblasti vyskytuje déšť velmi sporadicky, avšak dochází zde k občasným přívalovým povodním, během kterých se otevřené hrobky zaplňují sutí.\n\nKvalita horniny je různorodá, neboť se zde vyskytují jak jemnozrnné tak i hrubozrnné druhy. Mezi méně kvalitní materiály patří břidlice, která se sice mnohem lépe opracovává než vápenec, ale ve výsledku je mnohem méně stabilní. Dalším jejím negativem je, že při kontaktu s vodou má tendenci se rozpínat a narušovat tak ostatní vrstvy hornin. V závislosti na typu horniny se během výstavby některých hrobek měnil jejich tvar a velikost. Rovněž při plánování hrobek brali stavitelé v potaz různé geologické prvky. Jelikož tunelování chodeb ve vápencové skále bylo příliš zdlouhavé, využívali Egypťané trhliny, které ve skále vznikly důsledkem pohybu zemské kůry.\n\nV oblasti zdejšího pohoří se občasně vyskytují silné bouřky způsobující přívalové povodně. Poslední studie ukázaly, že se zde vyskytuje nejméně sedm povodňových koryt, které vedou přímo do centrální části údolí. Centrální údolí bylo pravděpodobně na konci 18. dynastie zaplaveno a pod vrstvami sutin zmizelo několik hrobek. Tehdejší dno údolí bylo zhruba o pět metrů níže než je tomu dnes. Zasypané hrobky tak byly zapomenuty a byly objeveny až na počátku 20. století našeho letopočtu.\n\nNad Údolím králů se tyčí Thébský štít, který místní obyvatelé nazývají el-Kurn, „Roh“, podle neobvyklého pyramidového tvaru. A právě tento geomorfologický prvek, který připomínal pyramidu, charakteristickou stavbu faraonů Staré říše, mohl podnítit první faraony 18. dynastie, aby své hrobky nechali postavit právě na tomto místě. Kromě náboženského a obřadního motivu zde svoji roli rovněž hrála poloha samotného údolí, které bylo od okolního světa značně izolované a snadno jej tak mohli střežit medžájové, tehdejší strážci pohřebiště.\n\nAčkoliv se symbolem starověkého Egypta staly pyramidy v Gíze, většina hrobek byla vyhloubena do skal. Avšak i samotné pyramidy a mastaby obsahovaly podzemní chodby a pohřební komory vyhloubené pod povrchem země. Během období Staré říše se rovněž jako v pozdějších dobách využívaly skalní hrobky.\n\nPo vítězství nad Hyksósy a znovusjednocení Egypta, ke kterému došlo za vlády Ahmose I., začali thébští vládci stavět precizně propracované hrobky, které odrážely jejich znovunabytou moc. Hrobky prvních dvou vládců 18. dynastie Ahmose I. a jeho syna Amenhotepa I. se pravděpodobně nacházely v nekropoli 17. dynastie poblíž Dra Abú el-Naga. První královské hrobky v údolí patřily Amenhotepovi I. (není jisté zda mu hrobka KV39 skutečně patřila) a Thutmose I., jehož architekt Ineni poznamenal ve své hrobce, že doporučil svému králi umístit jeho hrobku do opuštěného údolí (identita této hrobky je nejasná, ale předpokládá se, že se jedná o hrobku KV20 nebo KV38).\n\nV Údolí králů se pohřbívalo přibližně mezi lety 1540 až 1075 před naším letopočtem a nachází se zde nejméně 65 hrobek. První královská hrobka nejspíše patřila faraonu Thutmose I. (nebo jeho předchůdci Amenhotepovi I.) a poslední Rameesovi X. nebo Ramessovi XI. Navzdory svému jménu se v Údolí králů nenacházejí pouze hrobky královské, ale také hrobky patřící významným šlechticům, manželkám a dětem. Z celkového počtu patří králům pouze kolem dvaceti hrobek, zbytek tvoří neoznačené hrobky a hroby královských rodin a šlechticů. Na počátku 19. dynastie se za vlády Ramesse I. začaly pohřbívat královské manželky v nedalekém údolí, dnes známém jako Údolí královen.\n\nStaří Egypťané měli pro toto pohřebiště několik názvů jako například Tasechetaat, „Velké schodiště“, nebo „Krásné schodiště Západu“. Úřední název však zněl „Velké a majestátní pohřebiště milionů let faraona, života, síly a zdraví v západních Thébách“ (v hieroglyfickém písmu zapsáno níže).\n\nNa začátku 18. dynastie byli do velkých hrobek pohřbíváni pouze panovníci, ostatní byli uloženi do malých vyhloubených komor, které se nacházely nedaleko hrobky jejich pána. Hrobka Amenhotepa III. byla vybudována v Západním údolí, kde se nachází i nedokončená hrobka WV25, která byla původně určena pro jeho syna Achnatona, který však během své vlády začal budovat svojí novou hrobku nedaleko Achetatonu. Faraoni konce 18. dynastie Tutanchamon, Aj II. a Haremheb se však opět vrátili do Théb a své hrobky si nechali postavit v Údolí králů.\n\nBěhem 19. a 20. dynastie se v Údolí králů a Údolí královen zvýšil počet pohřbů. Například Ramesse II. a později Ramesse III. zde nechali postavit obrovské hrobky, které byly určené pro jejich syny (KV5 a KV3). Je zde rovněž několik faraonů, kteří v Údolí králů nebyli pohřbeni nebo jejich hrobka nebyla do dnešní doby nalezena. Jedná se o Thutmose II., který mohl být pohřben v Dra Abú el-Naga, ačkoliv jeho mumie byla nalezena ve skrýši v Dér el-Bahrí. Rovněž hrobky Smenchkara a Ramesse VIII. nebyly nikdy nalezeny, a proto existuje varianta, že jsou pohřbeni mimo Údolí králů.\n\nVe Staré říši byla hrobka krále spojena se zádušním chrámem, který se nacházel nedaleko pyramidy. V období, kdy faraoni své hrobky ukrývali pod zem, byl zádušní chrám umístěn daleko od místa králova posledního odpočinku. Nacházely se blízko Théb, aby v nich mohl být udržován kult zemřelého faraona. Tyto zádušní chrámy byly navštěvovány během různých slavností, jež se v thébské nekropoli konaly. Nejznámějším festivalem jsou nádherné slavnosti údolí, během kterých posvátná bárka boha Amonrea, jeho manželky Mut a jejich syna Chonsa opouštěla chrám v Karnaku, aby navštívila zádušní chrámy zemřelých králů a jejich svatyně, které se nacházely na západním břehu v thébské nekropoli.\n\nHrobky byly stavěny a zdobeny řemeslníky, kteří žili ve vesnici Dér el-Medína nacházející se v malém údolí mezi Údolím králů a Údolí královen. Dělníci cestovali k hrobkám po cestách, které vedly přes Thébské pohoří. Jejich každodenní život je znám velmi dobře, neboť se o něm psalo v hrobkách a úředních dokumentech. V těchto dokumentech byla zaznamenána pravděpodobně první stávka, o které se konkrétně zmiňuje Turínský stávkový papyrus.\n\nÚdolí králů bylo během posledních dvou století hlavní oblastí egyptologického bádání. O několik století dříve, v dobách antiky, přitahovala tato oblast mnoho turistů, zejména během římské nadvlády. Díky tomuto velkému časovému rozsahu jsou zde patrné změny ve studii starověkého Egypta, která začala jako antická honba za poklady a končí vědeckými vykopávkami v celé thébské nekropoli. Přes veškeré průzkumy a výzkumy, které zde byly provedeny, je v současnosti pouze jedenáct hrobek kompletně zdokumentovaných.\n\nV mnohých hrobkách byly nalezeny graffiti, které zde na zdech zanechali starověcí turisté. Objeveno bylo přibližně 2100 řeckých a latinských graffitů a v menším množství také graffiti psané féničtinou, kyperštinou, lýkijštinou, koptštinou a dalšími jazyky. Většina z nich byla nalezena v hrobce KV9, která jich obsahovala necelých tisíc. První graffiti jsou datované do roku 278 před naším letopočtem.\n\nV roce 1799 byly během Napoleonova egyptského tažení nakresleny mapy a plány známých hrobek, ve kterých se poprvé objevila zmínka o Západním údolí, kde byla nalezena hrobka Amenhotepa III. V díle Description de l'Égypte jsou oblasti v okolí Théb věnovány celkem dva svazky z dvaceti čtyř.\n\nPrůzkum Údolí králů a thébské oblasti pokračoval i v 19. století a byl zintenzivněn díky Champollionovo rozluštění hieroglyfů z počátku století. Na začátku století navštívil pohřebiště cestovatel a archeolog Giovanni Battista Belzoni, který zde objevil několik hrobek včetně těch, které patřily faraonům Ayemu (WV23 v Západním údolí) a Sethimu I. (KV17). Po ukončení svého pátrání v Údolí králů oznámil, že všechny hrobky byly nalezeny a žádná další se zde již nenachází. Dalším významným badatelem, který zde ve stejné době působil, byl francouzský konzul Bernardino Drovetti. V letech 1824-30, kdy již bylo hieroglyfické písmo rozluštěno, zde pracoval Angličan John Gardner Wilkinson, který hrobky identifikoval a poprvé je opatřil číslováním, které se používá dodnes. Nové objevy přišly až v roce 1898, kdy Francouz Victor Loret objevil hrobky, které patřily Thutmose III. (KV34) a Amenhotepovi II. (KV35).\n\nNa začátku 20. století byl jmenován do funkce vrchního inspektora pro Horní Egypt mladý anglický archeolog Howard Carter, který v Údolí králů objevil několik hrobek včetně té, která patřila králi Thutmose IV. (KV43). Na přelomu století získal povolení k vykopávkám Američan Theodore M. Davis a jeho tým vedený Edwardem R. Ayrtonem objevil několik královských a nekrálovských hrobek (KV46, KV56 a KV57). V roce 1907 nalezli hrobku z Amarnského období (KV55). Poté, co byly objeveny hrobky KV54 a KV58, ve kterých se podle tehdejšího mínění nacházely pozůstatky z pohřbu krále Tutanchamona, bylo oznámeno, že Údolí králů je kompletně prozkoumáno a další hrobky se zde již nenacházejí. Davis svoji knihu „The Tombs of Harmhabi and Touatânkhamanou“ uzavírá větou „Obávám se, že Údolí králů je nyní vyprázdněné“.\n\nPo Davisově smrti v roce 1915 získal Lord Carnarvon povolení k vykopávkám. Na tuto práci zaměstnal Howarda Cartera, který již v minulosti několik hrobek v Údolí králů nalezl. Po několikaletém pátrání objevil v roce 1922 skutečnou hrobku krále Tutanchamona (KV62). V následujících letech bylo v Údolí králů prováděno několik dalších expedicí. Další tři hrobky byly nalezeny na přelomu tisíciletí v letech 2005, 2008 a 2011.\n\nRané hrobky se nacházely na útesech na vrcholcích svahů (například hrobky KV34 a KV43). Později se stavba hrobek přesunula na dno údolí, avšak časem se jejich poloha opět přesouvala zpět nahoru, neboť dno údolí se postupem času plnilo sutinami. To například vysvětluje umístění hrobek KV62 a KV63, které byly pohřbeny pod dnem údolí.\n\nHrobka se obvykle skládala z dlouhé klesající chodby, která procházela skrz jednu nebo více předsíní, a ústila v pohřební komoře. Sestupná chodba možná představovala klesající cestu, kterou sluneční bůh sestupoval do podsvětí. V ranějších hrobkách se chodba alespoň jednou zahnula o 90° (například hrobka KV43 patřící Thutmose IV.) a pohřební komory byly do tvaru kartuše (například hrobka KV34 patřící Thutmose III.). Po pohřbu byly horní chodby zasypány sutí a vchod do hrobky byl ukryt. Po Amarnském období se architektonická struktura hrobek poněkud změnila. Z hrobek mizí pravý úhel mezi koncem sestupové chodby a předsíní a ve výzdobě stěn se místo obyčejné malby používá kolorovaný nízký reliéf. Typickým příkladem této změny je Haremhebova hrobka KV57. Na konci 19. dynastie a během dynastie dvacáté se objevují zcela rovné hrobky, mezi něž například patří hrobky Ramesse VI. (KV9) či Ramesse IX. (KV6). Společně s napřímením hrobek se snížil i jejich sklon a během 20. dynastie skoro zmizel. Dalším společným rysem většiny hrobek jsou šachty, které pravděpodobně vznikaly jako zábrany, které chránily spodní části hrobek před případnými záplavami. Během 20. dynastie nebyly šachty vždy vyhloubeny, ale místnosti pro ně určené se v hrobkách nacházely stále.\n\nVětšina královských hrobek byla zdobena náboženskými texty a malbami. První hrobky byly vyzdobeny scénami z pohřebních textů Amduat (v překladu „To, co je v podsvětí“), které popisují cestu slunečního boha Re skrz podsvětí. Od dob krále Haremheba byly hrobky zdobeny texty z Knihy bran, které popisují cestu boha Re skrz dvanáct bran, které rozdělují noc a zajišťují tak majiteli hrobky bezpečný průchod nocí. Tyto rané hrobky byly většinou zdobeny pouze střídmě a nekrálovské hrobky nebyly zdobeny vůbec. Později v 19. dynastii se na zdech v horních částech hrobky objevovaly texty z Knihy jeskyní, ve které bylo podsvětí rozděleno na obrovské jeskyně, ve kterých se nacházeli bohové a zemřelí, jenž čekali na příchod boha Re, aby jim navrátil život. Kompletní verze této knihy se nachází v hrobce Ramesse VI. Na stěnách hrobky Ramesse III. je k vidění Kniha země.\n\nOd dob Sethiho I. byly stropy v pohřebních komorách zdobeny výjevy, které bývají nazývány jako „Kniha nebes“ a opět popisují pouť boha Re během dvanácti nočních hodin. Rovněž se v hrobkách začaly vyskytovat Reovy litanie, které se staly součástí výzdoby většiny královských hrobek až do konce Nové říše.\n\nV každé hrobce se nacházela výbava, která měla zajistit jejímu majiteli pohodlný posmrtný život. Součástí výbavy byly i různé rituální předměty jako například vešebty či různé božské figurky. Některé předměty využíval král již za svého života (například tutanchamonovy sandály) a některé byly vyrobeny přímo k příležitosti jeho pohřbu.\n\nHrobky jsou označovány písmeny „KV“, což je zkratka pro „Kings' Valley“ (v překladu „Údolí králů“), a číslem, které značí pořadí v kterém byly hrobky objeveny – v současné době začíná seznam hrobkou KV 1 patřící Ramessovi VII. a končí hrobkou KV65, která byla objevena v roce 2008. Přesto bylo mnoho hrobek otevřeno již v dobách antiky. Hrobky v Západním údolí bývají často označovány „WV“ („West Valley“), avšak využívají stejný číslovací systém jako hrobky označené „KV“. Množství hrobek v Údolí králů je prázdných, některé mají neznámého majitele a jiné sloužily jako skladovací šachty. Většina z otevřených hrobek se nachází ve Východním údolí, které je nejvíce navštěvováno turisty.\n\nHrobky pocházející z 18. dynastie se výrazně lišily ve výzdobě, stylu a poloze. Zpočátku se zdá, že hrobky neměly žádný pevný plán, kterého by se stavitelé při výstavbě drželi. Například hrobka královny Hatšepsut se pyšní velmi neobvyklým tvarem a zatočenou dvě stě metrů dlouhou chodbou, která vede do pohřební komory nacházející se 97 metrů pod povrchem. Postupem času se při budování hrobek začal využívat skoro jednotný styl, což je patrné u hrobek Thutmose III. a Thutmose IV., které jsou dobrými příklady stylu 18. dynastie. Obě hrobky obsahují chodby zahnuté do pravého úhlu a jednoduchou výzdobu. Pravděpodobně nejimpozantnější hrobkou tohoto období je WV22 patřící Amenhotepovi III., která se nachází v Západním údolí a není přístupná veřejnosti.\n\nV této době se zde pohřbívali i členové královské rodiny společně s mocnými a vlivnými šlechtici. Nejslavnější z nich je hrobka KV46, ve které byli pohřbeni Juja a Tuja, rodiče královny Teje, velké královské manželky Amenhotepa III. Jejich hrobka byla až do objevu Tutancahmonovy hrobky nejzachovalejší v celém Údolí králů.\n\nPo skončení Amarnského období se královské pohřby vrátily zpět do Théb. Struktura hrobek se radikálně změnila, neboť se z jejich chodeb vytratil tradiční pravý úhel a nové hrobky tak více připomínaly přímočarou architektonickou strukturu z pozdějších dynastií. V Západním údolí se nachází nedokončená hrobka, která byla stavěna pro faraona Achnatona a je z ní dokončeno pouze schodiště a vstupní brána. Nedaleko této hrobky se nachází hrobka Tutanchamonova nástupce Aje II. Je pravděpodobné, že tato hrobka byla původně určena pro samotného Tutanchamona (její výzdoba byla v podobném stylu), ale nakonec si jí přivlastnil jeho nástupce. To by mohlo znamenat, že hrobka KV62 původně patřila Ajemu, což vysvětluje její menší rozměry a na královskou hrobku neobvyklé uspořádání.\n\nDalší hrobky z tohoto období se nacházejí v centrální části Východního údolí. Zde se v hrobce KV55 nacházela skrýš mumií, mezi nimiž byly ostatky členů amarnské královské rodiny – královna Teje a Achnaton či Smenchkare.\n\nV blízkosti této skrýše se nachází Tutanchamonova hrobka, jejíž objev je pravděpodobně nejslavnějším objevem moderní archeologie. Hrobka byla objevena 4. listopadu 1922 anglickým archeologem Howardem Carterem a její vyklizení společně s konzervačními pracemi trvalo až do roku 1932. Jedná se o první královskou hrobku, která byla nalezena v zachovalém stavu, avšak i jí v minulosti navštívili vykradači hrobek. Přestože nebyl Tutanchamon příliš významným králem, jeho hrobka byla přeplněna luxusními předměty. Lze předpokládat, že se v hrobkách jeho slavnějších předchůdců a nástupců nacházelo mnohem více starověkých pokladů.\n\nNedaleko západním směrem se nachází Haremhebova hrobka KV57, která je jen zřídka otevřena pro návštěvníky. Hrobka obsahuje mnoho jedinečných rysů a je bohatě vyzdobena. Místo jednoduché malby se začíná používat kolorovaný nízký reliéf. Ve výzdobě je viditelný přechod mezi hrobkami z předamarnské doby a stylem, který byl charakteristický pro hrobky 19. dynastie.\n\nBěhem 19. dynastie došlo k dalšímu sjednocení rozvržení a výzdoby hrobek. Hrobka prvního krále dynastie Ramesse I. byla kvůli jeho náhlé smrti dokončena narychlo a obsahovala pouze krátkou sestupnou chodbu a pohřební místnost. Přesto byla jeho hrobka KV16 nádherně vyzdobena a v dnešní době se zde stále nachází jeho sarkofág. Díky své poloze v centrální části Východního údolí je jednou z nejnavštěvovanějších hrobek v celém údolí.\n\nHrobka jeho syna a nástupce Sethiho I. (KV17, známá též jako „Belzoniho hrobka“) je díky velkému množství reliéfů a maleb považována za nejkrásnější hrobku v Údolí králů. Jeho potomek Ramesse II. si nechal postavit rozsáhlou hrobku, která je však v současné době v katastrofálním stavu. Jeho hrobka je o něco delší a rozsáhlejší než hrobka jeho otce Sethiho I.\n\nV blízkosti své hrobky nechal Ramesse II. vybudovat hrobku pro své syny (KV5). Původně se zde nacházela hrobka patřící neznámému šlechtici z 18. dynastie, kterou si Ramesse II. přivlastnil a rozšířil. Hrobka obsahuje nejméně 121 místností a je největší v celém Údolí králů. Jelikož zde stále probíhají výkopové práce, lze očekávat, že se počet místností ještě zvýší. Hrobka byla původně otevřena a vyloupena již ve starověku. Poloha této hrobky a hrobky Ramesse II. je častokrát sužována přívalovými dešti, které občas tuto oblast zasáhnou. Během staletí se v hrobce nahromadily tuny sutin a materiálu, které zakryly skutečnou velikost této hrobky. V současnosti není otevřená pro veřejnost.\n\nRamessovo nástupcem se stal faraon Merenptah, jehož hrobka byla rovněž otevřena již ve starověku. Skládá se ze 160 metrů dlouhé chodby, na jejímž konci se nachází pohřební místnost, která kdysi obsahovala sadu čtyř vnořených sarkofágů. Hrobka má zachovalou výzdobu a po většinu roku je otevřená pro veřejnost. Rovněž další králové z konce 19. dynastie si v Údolí králů nechali postavit vlastní hrobky. Všechny z nich byly stavěny podle stejného modelu. Nejpozoruhodnější z nich patří králi Siptahovi. Tato hrobka je dobře vyzdobena, především pak její stropní prostory.\n\nPrvní panovník 20. dynastie Setnacht si v Údolí králů nechal stavět dvě hrobky. První z nich nebyla dokončena, neboť dělníci při jejím hloubení narazili na hrobku patřící faraonu Amenmessovi, a tak si Setnacht přivlastnil hrobku patřící poslední královně 19. dynastie Tausret. Tato hrobka má tedy dvě pohřební komory a se svými 150 metry je jednou z největších královských hrobek.\n\nRovněž hrobka Ramesse III. patří mezi největší v celém údolí a je otevřená pro veřejnost. Ramesse III. pokračoval ve stavbě nedokončené hrobky, která byla původně určena pro jeho otce. Jelikož se hloubení do cesty postavila jiná hrobka, musel být její původní směr změněn. Je umístěna v centrální části Východního údolí a obsahuje skvostnou výzdobu.\n\nNástupci a potomci Ramesse III. stavěli hrobky s rovnou osou a jejich výzdoba si byla velmi podobná. Za zmínku stojí hrobka patřící Ramessovi IV., která byla otevřena již ve starověku a obsahovala velké množství graffitů, které zde zanechali starověcí Řekové a Římané. Výzdoba je z velké části neporušená a obsahuje scény z několika náboženských textů. Jeho následníci Ramesse V. a Ramesse VI. sdíleli společnou hrobku, která bývá označována jako „Memnonova hrobka“ a je rovněž vyzdobena mnoha náboženskými texty. I tato hrobka byla vykradena již v dobách antiky a obsahuje přibližně tisíc řeckých, latinských a koptských graffitů. Sutiny z této hrobky, které byly při jejím vyklízení vynášeny ven, společně s chatrčemi dělníků zakryly přístup do Tutanchamonovy hrobky, což byl nejspíše důvod, proč tato hrobka nebyla v minulosti vykradena.\n\nRovněž v hrobce patřící Ramessovi IX. jsou k vidění graffiti, které zde zanechali římští a koptští návštěvníci. Dosahuje délky 105 metrů a obsahuje několik nedokončených a nevyzdobených přístavků. Hrobka byla dokončena ve spěchu a její výzdoba je hotova pouze v polovině její celé délky, což značí, že nebyla dostavěna v době faraonovy smrti. Další významnou hrobkou pocházející z 20. dynastie je hrobka prince Mentuherkhepeshefa, syna Ramesse IX. Hrobka je malá a nedokončená, avšak obsahuje rozsáhlou výzdobu. V minulosti byla restaurována a otevřena pro veřejnost.\n\nS koncem Nové říše vstoupil Egypt do dlouhého období politického a ekonomického úpadku. Panovníci přesunuli své sídlo vlády na sever do Džanetu a kontrolu nad Horním Egyptem převzali thébští kněží, jejichž moc stále rostla. V této době byl zaznamenán pokus amonova velekněze Pinodžema I. o přivlastnění si hrobky Ramesse XI., ve které byla nalezena jeho kartuše. V této době čelilo Údolí králů častým nájezdům vykradačů hrobek. Kněží se proto rozhodli většinu z nich otevřít a přesunout mumie do tří hrobek, ve kterých byly více chráněny. Aby je ještě více ochránili, zbavili jejich ostatky cenností, které by mohly lákat další zloděje. Většinu z nich později přesunuli do jedné skrýše nedaleko Dér el-Bahrí. V této hrobce bylo v roce 1881 nalezeno velké množství královských mumií. Mumie byly nalezeny ve špatném stavu, mnoho z nich bylo v jiných rakvích a některé jsou stále neidentifikované. Další mumie, některé z nich i královské, byly objeveny v roce 1898 v hrobce Amenhotepa II., která rovněž sloužila jako jejich skrýš.\n\nBěhem Třetí přechodné doby a pozdějších období byly některé pohřby provedeny v již otevřených hrobkách. V koptské době se některé hrobky využívaly jako kostely, stáje či dokonce domy.\n\nTéměř všechny hrobky v Údolí králů byly vypleněny. Velké drancování královského pohřebiště začalo za vlády Ramesse XI. a pokračovalo během Třetí přechodné doby. Pouze hrobky, jejichž poloha byla neznámá (KV62, KV63 a KV46; přestože v hrobkách KV62 a KV46 byli vykradači krátce po jejich uzavření), přečkaly toto období bez vyrabování. Bylo nalezeno několik papyrů pocházejících z 20. dynastie, které popisovaly praktiky tehdejších vykradačů. Jeden z nich (Papyrus Mayer B), který pravděpodobně pochází z devátého roku vlády Ramesse IX., popisuje vykradení hrobky Ramesse VI.:\n\nVětšina hrobek není otevřena pro veřejnost. Přístupných je jich pouze osmnáct, avšak jen zřídkakdy jsou všechny otevřeny najednou. Některé z nich jsou občas uzavřené kvůli restaurátorským pracím. Vstup do Tutanchamonovy hrobky byl kvůli velkému množství návštěvníků zpoplatněn. Jedinou přístupnou hrobkou v Západním údolí je hrobka Ajeho II. a k její návštěvě je rovněž potřebná samostatná vstupenka. Uvnitř hrobek nejsou průvodcům povoleny dlouhé výklady a turisté by se měli chovat tiše a držet se ve skupinkách. Tato nařízení vznikla za účelem minimalizování času stráveného uvnitř hrobky a jako prevence před poničením výzdoby davy turistů. Fotografování v hrobkách již není dovoleno.\n\nPo většinu dní se denní návštěvnost Údolí králů pohybuje mezi čtyřmi až pěti tisíci. Mnoho návštěvníků Egypta využívá k poznávání staroegyptských památek plavbu po Nilu. Když tito turisté dorazí do Luxoru, zvýší se návštěvnost v Údolí králů až na devět tisíc. V roce 2006 se očekávalo, že v roce 2015 by jejich počet mohl stoupnout až na 25 000 turistů za den. Západní údolí je navštěvováno mnohem méně, neboť se zde nachází pouze jediná přístupná hrobka. V roce 1997 bylo během Luxorského masakru v nedalekém Dér el-Bahrí zavražděno 58 turistů, což mělo v následujících letech negativní dopad na počet turistů v celé oblasti.\n\n\n"}
{"id": "78961", "url": "https://cs.wikipedia.org/wiki?curid=78961", "title": "Jižní Karolína", "text": "Jižní Karolína\n\nJižní Karolína ( ' , oficiálně ') je stát nacházející se na východním pobřeží Spojených států amerických, v Jihoatlantské oblasti jižního regionu USA. Jižní Karolína hraničí na severu se Severní Karolínou a na jihozápadě s Georgií. Východní ohraničení státu tvoří Atlantský oceán.\n\nNázev státu je odvozen od latinské formy jména krále Karla I. Stuarta (\"Carolus\"), který dal podnět ke vzniku původní anglické kolonie, zahrnující obě Karolíny.\n\nJižní Karolína je známa svým pobřežím s mnoha ostrovy. Krásné parky, historická města a bývalé plantáže přibližují návštěvníkům koloniální dobu a do těchto končin přenesenou afroamerickou a evropskou kulturu.\n\nSe svou rozlohou 82 931 km² je Jižní Karolína 40. největším státem USA, v počtu obyvatel (4,96 milionu) je však 23. nejlidnatějším státem a s hodnotou hustoty zalidnění 64 obyvatel na km² je na devatenáctém místě. Hlavním a největším městem je Columbia se 130 tisíci obyvateli. Dalšími největšími městy jsou Charleston (130 tisíc obyv.), North Charleston (110 tisíc obyv.), Mount Pleasant (80 tisíc obyv.) a Rock Hill (70 tisíc obyv.). Jižní Karolíně patří 301 km pobřeží Atlantského oceánu. Nejvyšším bodem státu je vrchol Sassafras Mountain s nadmořskou výškou 1085 m v pohoří Blue Ridge Mountains. Největšími toky jsou řeky Pee Dee, Santee, Edisto a Savannah, které se všechny vlévají do Atlantského oceánu. Savannah zároveň tvoří hranici s Georgií.\n\nNa území pozdějších dvou unijních států vznikla ve 20. letech 17. století Provincie Karolína (Province of Carolina). Tato anglická kolonie se roku 1729 rozdělila na Province of North Carolina (severní část) a Province of South Carolina (jižní část).\n\nJižní Karolína byla roku 1776 jednou z původních třinácti kolonií, které založily Spojené státy americké (USA). Byla prvním státem (resp. anglickou provincií), který ratifikoval Články Konfederace a trvalé unie. Trvalou Ústavu Spojených států amerických ratifikovala Jižní Karolína jako osmý stát v pořadí, a to dne 23. května 1788. Byla však také prvním státem, který se před začátkem občanské války oddělil od Spojených států (Unie), a to 20. prosince 1860. O několik měsíců později začala v charlestonském Fort Sumteru americká občanská válka, během níž byla Jižní Karolína v letech 1861–1865 součástí Konfederovaných států amerických. Po porážce Konfederace v občanské válce byla roku 1868 opět připojena k Unii.\n\nPodle sčítání lidu z roku 2010 zde žilo 4 625 364 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 5,1% populace.\n\nJižní Karolína, podobně jako ostatní jižní státy, je protestantská. Příznačné je nízké procento lidí bez vyznání. Církevní příslušnost obyvatel je následující:\n\n"}
{"id": "78963", "url": "https://cs.wikipedia.org/wiki?curid=78963", "title": "Šumadijský okruh", "text": "Šumadijský okruh\n\nŠumadijský okruh (sr. \"Šumadijski okrug\") se nachází v Centrálním Srbsku. Správní centrum je ve městě Kragujevac. V okruhu žije 312 160 obyvatel.\n\nŠumadija se rozkládá jižně a jihovýchodně od Bělehradu na ploše 2 388 km, od severu k jihu je dlouhá cca 70 km a od západu k východu široká cca 40 km. Krajina ve východní části je rovinatá a v ostatních částech s pahorkatinami respektive pohořími na jižním a západním okraji. Rozkládá se v nadmořské výšce od cca 100 m (u řeky Moravy na východě) a na západě je nejvyšší bod Rudnik s nadmořskou výškou 1152 m. \n\nJde o zemědělsko-průmyslovou oblast, přičemž průmysl je soustředěn především do Kragujevace a jeho okolí. \n\nOpštiny:\n\nMěsto Kragujevac je rozděleno do:\n\nMěsto Kragujevac má dlouhou historii a v okolí jsou historické památky (kláštery) a dlouhodobá je zde i historie srbského školství. Dnes je Kragujevac moderním městem a významným průmyslovým centrem Srbska.\n\nV okolí Kragujevace je několik středověkých klášterů, zahrnující Divostinský klášter ze 13. století, dračský klášter (z neznámé doby) a klášter sv. Mikuláše, předpokládá se, že vznikl v době okolo bitvy na Kosově poli roku 1389.\n\nV roce 1883 vzniklo v Kragujevaci gymnázium, bylo to první srbské gymnázium jižně od Sávy a Dunaje.\n"}
{"id": "78964", "url": "https://cs.wikipedia.org/wiki?curid=78964", "title": "Medvěd grizzly", "text": "Medvěd grizzly\n\nMedvěd grizzly (\"Ursus arctos horribilis\"), známý také jako medvěd stříbrný, medvěd hnědý severoamerický, nebo jednoduše grizzly, je poddruh medvěda hnědého, který žije především ve výše položených oblastech Severní Ameriky. Pravděpodobně pochází z medvěda ussurijského, který přešel z Ruska na Aljašku před zhruba 100 tisíci lety, ale na jih se vydal nejdříve před třinácti tisíci lety.\n\nKromě mláďat a samic se jedná o samotářská, aktivní zvířata, avšak v pobřežních oblastech se shromažďují na březích potoků, jezer, řek a rybníků, ale pouze v době tření lososů. Každý druhý rok medvědice porodí jedno až čtyři mláďata (obvykle dvě), která jsou malá a váží pouze kolem 500 gramů. Medvědice chrání své potomstvo a pokud cítí, že je ohroženo, neváhá zaútočit.\n\nNázev grizzly pochází z anglického slova „grizzled“, které znamená šedovlasý. Přestože grizzly má opravdu šedé chlupy ve své srsti, biolog George Ord, který jej formálně pojmenoval roku 1815, myslel, že se mu říká „grisly“, což znamená hrozný nebo příšerný a odtud pochází latinský název \"horribilis\".\n\nVětšina dospělých samic grizzlyho váží 130 až 200 kilogramů, zatímco samci dosahují váhy mezi 180 a 360 kilogramy. Průměrná délka dospělého jedince je téměř dva metry, ramena má ve výšce jednoho metru a ve stoje měří až 2,5 metru. Novorozená medvíďata mohou vážit i méně než 500 gramů. V oblasti řeky Yukon se dokonce vyskytují dospělé samice, které nepřesahují váhu 100 kilogramů. Na druhou stranu, příležitostně se vyskytují dospělí samci, kteří daleko přesahují průměrné parametry a váží až 680 kilogramů. Přestože se v srsti grizzlyho vyskytují chlupy od béžových po téměř černé, srst má celkově hnědou barvu a většina chlupů má bílé konečky. Na ramenech mají výrazný hrb, kterým se dá snadno rozlišit od baribala, který žádný hrb nemá.\n\nMedvědi hnědí se vyskytují v Asii, Evropě i Severní Americe, což z nich dělá jeden z nejrozšířenějších medvědích druhů na světě. Jeho předchůdci pocházeli z Eurasie a do Severní Ameriky se dostali před přibližně 50 tisíci lety. V evoluční době to není dlouhý čas, takže jsou grizzlyové stále velice podobní medvědům, kteří obývají Asii a Evropu.\n\nV Severní Americe kdysi grizzlyové obývali území od Aljašky až po Mexiko, na východ pak jejich rozšíření ohraničoval Hudsonův záliv. Nyní se nachází pouze na Aljašce, na většině území západní Kanady a v některých horských oblastech Severozápadu Spojených států, které se nacházejí ve státech Washington, Wyoming, Idaho a Montana. Nejjižněji se grizzly vyskytuje v národních parcích Yellowstone a Grand Teton.\n\nV září 2007 jeden z místních lovců přinesl důkaz návratu medvědů grizzly do ekosystému divočiny Selway-Bitterroot v Idahu a v západní Montaně, když jednoho z medvědů zabil.\n\nPůvodně se grizzlyové vyskytovali také v prériích a na Jihozápadě USA, kde jsou však nyní vyhynulí. Medvěd grizzly se dokonce nachází na vlajce Kalifornie, přestože tam byl poslední jedinec zastřelen už v roce 1922.\n\nV Kanadě se nyní nachází přibližně 25 tisíc grizzlyů, kteří žijí v provinciích Britská Kolumbie a Alberta, v teritoriích Yukon, Severozápadních teritoriích a Nunavut a na severu provincie Manitoba. Celkově nyní grizzlyové obývají polovinu svého původního rozšíření. V Britské Kolumbii je to 90 procent, ale při příchodu evropských osadníků na tomto území žilo v provincii samotné 25 tisíc jedinců. Populace radikálně klesla především kvůli lovu a ztrátě životního prostředí. V roce 2008 se v Britské Kolumbii vyskytovalo přes 16 tisíc grizzlyů.\n\nMedvěd grizzly je právně chráněn v Mexiku, evropských státech, některých oblastech Kanady a ve Spojených státech. Přesto se předpokládá, že návrat do všech končin jejich původního rozšíření bude velice obtížným a dlouhým procesem. Mezi důvody patří pomalé reprodukční zvyky grizzlyů a chov dobytka v oblastech, kde kdysi grizzlyové žili. Celkově se v Severní Americe nachází 55 tisíc jedinců.\n\nGrizzlyové se v divočině dožívají až 30 let, normálně však umírají mezi 20 a 25 lety.\n\nGrizzlyové mají nejpomalejší rychlost rozmnožování ze všech pevninských zvířat Severní Ameriky, za což může hned několik ekologických faktorů. Grizzlyové nejsou dospělí dříve, než se dožijí věku pěti let. Po oplození samcem v létě samice opozdí implantaci embrya až do hibernace, při které může dojít potratu v případě, že samice neobdrží správnou výživu a počet kalorií. Průměrný vrh obsahuje dvě medvíďata, o která se samice stará do dvou let věku, při kterých se nestýká s dospělými samci. Když se mláďata osamostatní, nebo zemřou, samice musí na další vrh čekat minimálně tři roky, ale i více, v závislosti na přírodních podmínkách. Samci mají sice velká teritoria, která dosahují až 4 tisíc km², ale kvůli malému počtu jedinců je i tak těžké najít samici.\n\nU grizzlyů probíhá populační fragmentace, a tak jejich stavy klesají kvůli inbrední depresi.\n\nPřestože grizzlyové patří do řádu šelem a mají tak jejich trávicí soustavu, jedná se o všežravce, jelikož kromě masa jedí rovněž rostliny. Je známo, že loví velké savce, jako je los evropský, jelen, ovce, wapiti, bizon, sob polární a dokonce i medvěd hnědý. Z ryb si rádi pochutnají na lososech, pstruzích a okounech a ti, kteří žijí v pobřežních oblastech, kde jsou ryby bohatší na protein, rostou rychleji než ti, co obývají vnitrozemí. Také ochotně přijímají výživu z mršin zanechaných jinými zvířaty.\n\nKanadští a aljašští grizzlyové jsou obecně větší než ti, kteří obývají americkou část Skalistých hor. Z části za to může bohatší výživa, kterou severní grizzlyové dostávají. V Yellowstonském národním parku do jejich stravy patří především ořechy z borovice bělokmenné, hlízy, trávy, různí hlodavci, osenice a mršiny, ale ani jedna z těchto složek potravy neobsahuje tolik tuku, jako lososi vod aljašských a britskokolumbijských řek.\n\nPřestože strava grizzlyů se liší v závislosti na ročním období a regionu, velkou část, od 80 do 90 procent, tvoří rostliny, především jejich plody. Do grizzlyho jídelníčku patří brusnice, ostružiny, \"Rubus spectabilis\", klikvy, \"Shepherdia argentea\" a brusnice drobnolistá. Pokud je jich velké množství, grizzlyové si pochutnají na slunéčkovitých, mravencích a včelách. V Yellowstonském národním parkům bylo zpozorováno, že grizzlyové mohou získat až polovinu svých ročních kalorií ze stravování osenicemi, které se shromažďují na svazích hor. Pokud je stravy hojně, grizzlyové se mohou stravovat ve skupinách, a to především díky přílivu luštěnin, jako je kopyšník, který konzumuje v obrovském množství. Postupem času, jak zásoby ubývají, se však jedinci opět rozdělí a skupina se rozpadne.\n\nPři přípravě na zimu mohou grizzlyové v období hyperfágie přibrat až 180 kilogramů, než ulehnou k zimnímu spánku. Medvědi často čekají na velkou sněhovou bouři, než se k hibernaci uchýlí, jelikož to snižuje šanci, že predátoři najdou jejich brloh. Brlohy se nacházejí většinou v nadmořské výšce 1 800 metrů na severních svazích hor. Mezi odborníky v oboru se vedou debaty, zda grizzlyové opravdu hibernují. Hlavními příčinami jsou jejich tělesná teplota a schopnost příležitostně se při zimním spánku pohybovat. Grizzlyové umí také částečně vylučovat své tělesné odpady v období zimního spánku a v některých oblastech, kde je dost jídla po celý rok, mohou dokonce přeskočit celou hibernaci.\n\nInterakce mezi medvědy grizzly a vlky obecnými patří v Yellowstonském národním parku k těm nejvýznamnějším. Od návratu vlků do parku často turisté spatří boje mezi klíčovým druhem grizzlym a jeho historickým rivalem, vlkem obecným. Tyto interakce jsou nyní pod důkladnou a důležitou studií. Ve většině případů se jedná o obranu mláďat nebo boj o mršiny, většinou mrtvého wapitiho, kterého zabili vlci. Aby grizzlyové mršinu našli, používají svého silného čichového smyslu. Pak si vlci a medvědi hrají na kočku a myš. Jeden z vlků se může pokusit o vyrušení grizzlyho, který jej pak začne honit. Pokud je vlk dost agresivní, vyruší grizzlyho kousnutím do zadní končetiny. Na to medvěd reaguje sednutím, jelikož vsedě se může lépe bránit. Jen vzácně však tyto konfrontace končí smrtí nebo vážným zraněním jednoho ze zúčastněných. Pokud je medvěd příliš velký, jedna mršina není pro vlky dostatečnou záminkou k riskování. Pokud jsou naopak vlci ve velkém počtu, nebo opravdu vytrvalí, platí to samé pro medvěda.\n\nČerní medvědi se obvykle drží stranou teritorií grizzlyů, kteří však mohou vstoupit do teritoria medvědů černých, když hledají potravu, která chutná oběma druhům, jako jsou borové ořechy, žaludy, houby a plody. Pokud černý medvěd včas zahlédne blížícího se grizzlyho, buď uteče, nebo vyleze na strom. Co se lovu ostatních zvířat týče, černí medvědi nepředstavují pro grizzlyho téměř žádnou konkurenci, jelikož se jejich strava daleko více skládá z rostlin. Konfrontace jsou tedy vzácné, především kvůli rozdílům ve velikosti, životním prostředí a složení potravy. Pokud však k nějaké dojde, obvykle ji vyvolá větší grizzly. Baribalové se do boje pouští pokud se jedná o mládě grizzlyho okolo jednoho roku, nebo pokud nemají jinou možnost.\n\nOdloučení populace grizzlyů od baribalů se pravděpodobně udála kvůli vzájemné konkurenci těchto druhů. Z některých oblastí museli baribalové odejít, jelikož jim grizzlyové nenechávali dost zdrojů potravy, například na mnoha pacifických ostrovech u pobřeží Britské Kolumbie a Aljašky. Ostrovy mají dost zdrojů jak pro grizzlye, tak pro baribaly, ale ne pro oba druhy najednou. V regionech, kde žijí oba druhy, jsou od sebe odděleny krajinnými faktory, jako je stáří lesa, nadmořská výška nebo otevřenost krajiny. V porovnání s baribalem grizzlyové preferují starší lesy s vysokou produktivitou a ve vysokých nadmořských výškách a také otevřenější prostory.\n\nVztah mezi grizzlym a ostatními predátory je většinou jednostranný, jelikož grizzlyové se jim snaží ukrást potravu. Všeobecně ostatní predátoři raději ponechají mršiny grizzlyům, jelikož se snaží vyhnout konkurenci nebo útoku ze strany grizzlyho. Mršiny, které grizzly nespořádá, využijí jako potravu menší zvířata. Nejmenší konkurenci pro grizzlye představují pumy. Když grizzly najde pumu s její kořistí, puma mu většinou ustoupí a jen občas se rozhodne bránit kořist pomocí svých drápů a obrovské mrštnosti.\n\nKojoti, lišky a rosomáci jsou obecně považováni za škůdce grizzlyů, nikoli jejich konkurenci, a to přestože mohou představovat konkurenci při lovu pozemních veverkovitých a králíků. Všechna tři vyjmenovaná zvířata rovněž pojídají zbytky potravy grizzlyů.\n\nGrizzlyové mají se svým ekosystémem různé vztahy. Jedním z těchto vztahů je vzájemný prospěch ze stravování dužnatých plodů. Poté, co grizzly stráví plod, semena jsou vyloučena a roztroušena v klíčivých podmínkách. Některé studie ukázaly větší úspěch klíčení semen, když jsou položena na zem společně se živinami z výkalů. Díky tomu je grizzly významným roznašečem semen ve vlastním životním prostředí.\n\nPři hledání kořenů stromů, hlíz rostlin nebo pozemních veverkovitých, grizzlyové rozmíchávají půdu. To nejen pomáhá grizzlyům najít potravu, ale rovněž zvyšuje druhovou bohatost alpínských ekosystémů. Území, které obsahuje jak neporušenou půdu, tak půdu rozhrabanou medvědem, má větší rostlinnou diverzitu než území, které je celé neporušené. Kromě toho se také z nižších vrstev půdy uvolňuje do vzduchu dusík, který je pak více dostupný v životním prostředí. Na místech, kde hrabal medvěd, je daleko více dusíku než na neporušených místech.\n\nKoloběh dusíku grizzlyové podporují také přenášením mrtvých lososů do lesů na březích řek. Bylo dokázáno, že smrk sivý, který se nachází do 500 metrů od vodního toku, kde grizzly lovil lososy, obsahuje dusík pocházející právě z těch ulovených lososů. Příliv dusíku do lesů je přímo závislý na přítomnosti lososů a grizzlyů.\n\nGrizzlyové také přímo regulují počty svých kořistí a ochraňují před vypasením lesa ovládáním počtu ostatních druhů z potravního řetězce. Experiment v národním parku Grand Teton ve státě Wyoming ukázal, že po odchodu grizzlyů a vlků z národního parku se zvýšila populace býložravců v oblasti. Ti změnili strukturu a hustotu rostlin v národním parku, což zase snížilo počet stěhovavých ptáků. Znamená to, že grizzly je klíčovým predátorem a ve svém ekosystému má velice důležitou roli.\n\nNěkteří experti považují grizzlye za ty nejagresivnější medvědy, více agresivní než baribaly. Agresivní chování grizzlyů ovlivňuje několik proměnných faktorů. Na rozdíl od baribalů jsou grizzlyové příliš velcí, takže se nemohou bránit vyšplháním na strom. Tudíž se brání obranou na zemi a snaží se odehnat potenciálního útočníka. Samicím pomáhá zvýšená agresivita k přežití jejich potomků do dospělosti. Samice, které brání svá mláďata, jsou nejagresivnější a mají na svědomí 70 procent útoků na člověka. Historicky grizzlyové soutěží s ostatními predátory o potravu, což rovněž zvyšuje jejich agresivitu.\n\nNormálně se grizzlyové snaží zabránit kontaktu s lidmi. Přes jejich fyzické výhody oproti lidem téměř nikdy nevidí člověka jako kořist, a tak jen vzácně loví lidi. Většina útoků pramení z překvapení medvěda lidskou přítomností v poměrně velké blízkosti, především když má grizzly potravu nebo potomky, které musí bránit. V těchto situacích může medvěd nejen ublížit lidem, ale také poničit různé objekty.\n\nKonflikty vznikají také kvůli tomu, že lidské využití životního prostředí grizzlyů se časově kryje s jejich sezonní migrací. Příkladem je podzim, kdy se grizzlyové scházejí na březích vodních toků k lovu lososů, které loví rovněž rybáři. Někteří grizzlyové se naučili, že výstřely lovců na podzim znamenají možnost potravy, a tak už bylo několik lovců napadeno grizzlyi, kteří se jim snažili ukrást kořist.\n\nZvýšená interaktivita mezi grizzlyi a lidmi vytvořila tzv. problémové medvědy, kteří si zvykli na lidské aktivity a životní prostředí. Některé úřady se snaží metodou střelby gumovými náboji naučit grizzlye, že lidi pro ně znamenají nebezpečí, ale metoda už nefunguje, jelikož většina grizzlyů si lidi spojuje s možností potravy. Tací grizzlyové jsou buď převezeni jinam nebo zabiti, jelikož představují hrozbu pro lidské životy. Vláda Britské Kolumbie zabije každý rok v průměru okolo 50 grizzlyů a utratí více než milion dolarů za jejich převezení nebo zabití.\n\nVenkovští táborníci si už zvykli na věšení jídla mezi stromy, do výšek, do kterých grizzlyové nedosáhnou. Někteří grizzlyové však dokážou vyšplhat do dostatečné výšky, aby na jídlo dosáhli. Alternativní metodou je medvědí kanystr.\n\nCestování v šesti a více lidech výrazně snižuje riziko napadení grizzlyi, pokud někdo provádí turistiku na jejich teritoriu.\n\nGrizzly je zařazen mezi ohrožené druhy jak v pevninské části Spojených států, tak v některých částech Kanady. V květnu 2002 vyhlásila kanadská federální vláda prérijní populaci grizzlyů (v provinciích Alberta, Saskatchewan a Manitoba) za zničenou.\n\nVe Spojených státech amerických se U.S. Fish and Wildlife Service snaží obnovit populace grizzlyů v šesti oblastech. Jedná se o severní kontinentální rozvodí v Montaně, Yellowstonský národní park na hranicích Wyomingu, Montany a Idaha, Cabinet-Yaak a Selway-Bitterroot mezi Montanou a Idahem, Selkirk na hranici Idaha s Washingtonem a Severní Kaskády na severu Washingtonu. Odhaduje se, že na severu kontinentálního rozvodí žije 750 jedinců, v Yellowstonském parku 550, 55 v Cabinet-Yaak, 105 v Selkirku, 10 až 20 v Severních Kaskádách a žádný v Selway-Bitterroot, přestože zde bylo nahlášeno zpozorování. O odhady se jedná, jelikož grizzlyové se mohou pohybovat pryč z oblasti nebo do oblasti, takže nelze stanovit přesný počet. V oblastech, které jsou u hranic s Kanadou rovněž mohou překročit mezinárodní hranici.\n\nU.S. Fish and Wildlife Service rovněž tvrdí, že oblasti Selkirk a Cabinet-Yaak jsou spojeny přes Britskou Kolumbii.\n\nVe všech národních parcích, kde se grizzly vyskytuje, tedy v Banffu, Yellowstonu nebo např. v Grand Tetonu, existují zákony nebo vyhlášky, které chrání grizzlye. Přesto pro ně nejsou národní parky stále bezpečné. V národních parcích Banff a Glacier se často stává, že vlak přejede grizzlyho, který si právě pochutnával na obilí, které vypadlo ze špatně udržovaných nákladních vozů. Dalším problémem jsou automobily na silnicích v parcích. Mezi hlavní důvody omezení populací grizzlyů patří právě člověkem zaviněné nehody, hustě využívané silnice, ztráta životního prostředí, duševní poruchy a oddělení od zbytku populace. V ekosystému středních Skalnatých hor zemřela většina grizzlyů v blízkosti silnic a stezek.\n\nV lednu 2006 navrhla U.S. Fish and Wildlife Service odstranění yellowstonské populace grizzlyů ze seznamu ohrožených a chráněných druhů. V březnu 2007 úřad služba opravdu tak učinila a tím přestal platit zákon o ohrožených druzích, co se grizzlyů v parku týče. Několik environmentálních organizací, včetně Rady pro obranu přírodních zdrojů (NRDC), za tento tah federální vládu zažalovalo. V září 2009 rozhodl soudce Donald W. Molloy o navrácení grizzlyů na seznam ohrožených a chráněných druhů, a to kvůli vymírání borovice bělokmenné, jejíž ořechy patří mezi hlavní zdroje potravy grizzlyů. IUCN v roce 1996 zařadila grizzlye mezi málo dotčený poddruh.\n\nV kanadské provincii Alberta dokázala studie z roku 2000, která byla založena na odebírání DNA z chlupů grizzlyů, že jejich populace roste rychleji, než se původně očekávalo. Celkem bylo napočítáno 841 jedinců žijících na území provincie. Přesto bylo roku 2002 navrženo, aby byli grizzlyové v provincii zapsáni na seznam ohrožených druhů, jelikož jejich úmrtnost udávala, že se jejich počet snižoval. V březnu 2008 vydala provinční vláda plán, který ukazoval, že grizzlyů je v Albertě méně, než se očekávalo. Zatím se ale vláda nerozhodla zařadit všech odhadovaných 700 jedinců žijících v provincii mezi ohrožené.\n\nFederální environmentální organizace v Kanadě zařazuje grizzlye mezi druhy speciálního ohrožení, jelikož jsou velice citliví vůči lidským aktivitám a přírodním hrozbám. V Albertě a Britské Kolumbii je druh považován za v nebezpečí. V roce 2008 bylo odhadováno 16 014 jedinců žijících na území Britské Kolumbie.\n\nMedvěd grizzly Nelsonův, který obýval území Mexika, je vyhynulý.\n\nV posledních desetiletích se snahy o ochranu grizzlyů staly velice důležitou investicí, jelikož počty grizzlyů se dramaticky snižovaly. Zakládání parků a chráněných území patří k hlavním věcem, které pomáhají britskokolumbijské provinční vládě obnovit původní populace. Jedním z takových parků je Khutzeymateenská rezervace pro grizzlye, která obsahuje přes 44 tisíc hektarů půdy na severním pobřeží Britské Kolumbie a klíčové životní prostředí pro tento ohrožený poddruh. Regulace, jako např. omezený veřejný přístup a přísný zákaz lovu, zajišťují místním grizzlyům bezpečí. Při výběru lokality pro novou rezervaci hrají hlavní roli kvalita životního prostředí a propojenost s dalšími místy výskytu.\n\nRezervace pro ohrožené druhy na vancouverské Grouse Mountain je příkladem různého typu snahy o zachování ubývající populace grizzlyů. Rezervace má výměru pouhých dvou hektarů a funguje jako sirotčinec pro dva opuštěné grizzlye od roku 2001. Účelem této rezervace je uvědomění veřejnosti o situaci grizzlyů a poskytnutí prostoru pro výzkum a pozorování těchto zvířat.\n\nDalším faktorem při vybírání lokalit pro nové rezervace jsou člověkem vytvořené bariéry v podobě městských výstaveb a silnic. Ty totiž působí jako překážky, čímž rozdělují od sebe populace grizzlyů a zabraňují genovému proudu. To pak způsobuje nižší genetickou rozmanitost, z čehož vyplývá snížení celkové kondice populace. Pro odlehčení těchto problémů se staví migrační koridory v podobě zalesněných parků spojujících řidčeji obydlená místa a tunely nebo nadchody překonávající různé pozemní komunikace. Díky GPS vybaveným obojkům mohou vědci studovat, zda tyto objekty skutečně pomáhají proti tomuto problému. Momentálně je většina koridorů užívána jen vzácně, takže genetická izolace se stále v populaci vyskytuje. Nynější data navíc ukazují, že samice tyto koridory využívají vzácněji než samci, což může vést k nedostatku samců a k nižšímu počtu narozených mláďat.\n\nLov způsobuje nevyváženost mezi samci a samicemi, jelikož samci jsou daleko větší, a tak představují pro lovce daleko vzácnější trofeje. Zabití starého samce na jeho vlastním území pak umožňuje jiným samcům přebrat jeho teritorium. Mláďata zdejších samic ale mají své potomky se starým samcem, což může způsobit agresivitu nového samce a někdy i zabití medvíďat.\n\n\n"}
{"id": "78966", "url": "https://cs.wikipedia.org/wiki?curid=78966", "title": "Enya", "text": "Enya\n\nEnya, vlastním jménem Eithne Ní Bhraonáin, (* 17. května 1961, Gweedore, Hrabství Donegal, Irsko) je irská zpěvačka, skladatelka a klávesistka. Narodila se jako páté dítě z devíti (Máire, Ciarán, Pól, Deirdre, Eithne, Olive, Bartley, Leon, Bridín) v malé vesničce Dore v Gweedorském regionu Donegalského hrabství na severozápadě Irské republiky.\n\nO svém jméně říká: „Jméno mi dal dědeček. Narodila jsem se v gaelské oblasti a gaelština (irská keltština) byla také můj první jazyk, takže Enya není irské, nýbrž gaelské jméno. A navíc ho doprovází taková pověst: V irské mytologii byla bohyně Enya. Neměla se provdat, protože jí osudem bylo dáno, že její manžel zabije jejího otce. Ten, aby tomu zabránil, ji raději poslal na vzdálený ostrov (do míst mého narození). Ale ona se tam zamilovala a provdala. A událo se to, co bylo předpovězeno: její manžel sice neusiloval Enyina otce zabít, ale stalo se tak v nějaké bitvě…“\n\nNyní žije v Killiney a v Londýně. Její rodina je silně hudebně založena. Rodiče, než se usadili, hráli v rodinné taneční kapele. Otec Leo vlastní místní hospodu Leo’s Tavern a matka Baba vyučovala hudbu na místní škole. V roce 1968 Enyini starší bratři Ciarán a Pól spolu se strýci Pádraigem a Noelem Ó Dúgáinovými založili skupinu An Clann As Dobhair (\"Rodina z Dobhairu\", vyslovováno přibližně jako [En Klanador]), aby na festivalech hráli tradiční irskou muziku. Krátký čas zde působila i Enya. Později změnili jméno na Clannad, v roce 1973 přibrali sestru Máire a stali se mezinárodně známými a úspěšnými jak se svou tvorbou, tak s upravenými tradicionály. Vydali čtrnáct desek (poslední v roce 1995), složili hudbu k seriálům Harry’s Game a Robin Hood (za ten dostali jako první irská skupina v historii cenu Britské akademie), na singlu \"In A Lifetime\" zpívala Máire duet s Bonem z U2, absolvovali několik turné.\n\nPrvní práci dostala v roce 1985, kdy složila hudbu pro francouzský film \"Žabí princ\".\n\nV roce 1987 vydala své první album, nazvané prostě \"Enya\". Enya byla, stejně jako kdysi její bratři, požádána o složení hudby k jedné epizodě vysoce sledovaného seriálu televize BBC \"The Celts\". Když si producenti její práci poslechli, rozhodli se ji požádat o hudební doprovod k celému seriálu, ze kterého pak vzniklo album. Rob Dickins, hlava \"Warner Music UK\", jím byl naprosto unesen, a ihned uzavřel s Enyou smlouvu. Dlužno podotknout, že Rob Dickins je celosvětově znám jako jeden z nejdravějších a nejvlivnějších mužů v hudebním byznysu. Má talent na prosazování „odlišných“ umělců a nezáleží mu na tom, jak dlouho to bude trvat. V případě Enyi to byl ani ne rok.\n\nK albu Enya se váže i jedna zajímavost: skladba \"Boadicea\" se znovu dostala do zvýšeného zájmu, když téměř o deset let později použili The Fugees bez svolení sampl z této skladby jako hlavní pozadí pro svůj celosvětový hit \"Ready Or Not\".\n\nV říjnu 1988 vydala v podstatě debutové album \"Watermark\", a ačkoliv původně nebyly plánovány žádné singly, byla to právě píseň \"Orinoco Flow\", jíž se Enya zapsala do povědomí posluchačů. Singl se zcela neočekávaně vyšvihl na přední příčky hitparád, nezřídka se objevil i v jejich čele. A z Enyi se stal fenomén… Na tomto místě je ovšem nutné zmínit se o tom, kdo za tímto fenoménem ještě stojí. Ačkoliv Enya vystupuje sama, dílo vydávané pod jejím jménem je výsledkem spolupráce mezi ní (hudba, aranžmá), Nicky Ryanem (produkce, aranžmá) a Romou Ryanovou (texty). Sama Enya ve většině rozhovorů říká: „Bez kohokoliv z nás tří by pojem Enya vůbec nemohl existovat.“\n\n31. října 1991 vydala další album \"Shepherd Moons\" z něhož se se stejnou slávou prezentovaly singly \"Caribbean Blue\" a \"Book Of Days\".\n\n13. listopadu 1992 byla pod názvem \"The Celts\" vydána remasterovaná verze debutového alba, obsahující přepracovanou, delší verzi skladby \"Portrait\" přejmenovanou na \"Portrait (Out of The Blue)\".\n\nPo dalších třech letech se objevil nový singl: \"Anywhere Is\", předzvěst nového alba \"The Memory Of Trees\", vydaného 17. listopadu 1995 a z něhož vzešla ještě píseň \"On My Way Home\".\n\nPo deseti letech své kariéry se rozhodla vydat průřez svou tvorbou – výběr \"Paint The Sky With Stars\" s převážně komerčně laděnými věcmi. Warner Music, vydavatel tohoto výběru, přišel i s limitovanou edicí \"A Box Of Dreams\" – třemi tematicky rozdělenými kompaktními disky a exkluzivním, dvaatřicetistránkovým bookletem, zabaleným v tmavomodré krabici, která se otevírá jako knížka.\n\nZpívá anglicky, irsky, latinsky, velšsky, španělsky, japonsky, francouzsky, ale také fiktivní řečí zvanou „loxian“.\n\nJejí úspěch čítá mimo jiné:\n\nProfilová alba\n\nVýběrová alba\n\n\n\n"}
{"id": "78967", "url": "https://cs.wikipedia.org/wiki?curid=78967", "title": "Řemenice", "text": "Řemenice\n\nŘemenice je součást řemenového převodu, která přenáší energii z rotujícího hřídele na řemen a jeho prostřednictvím na jiný hřídel. Je to kolo na hřídeli, po jehož obvodu řemen probíhá. Tvar řemenice závisí na typu řemene - buď je hladká pro plochý řemen, nebo má drážky pro řemen klínový, případně zuby pro řemen ozubený.\n\nŘemenice pro plochý řemen tvořily vybavení strojů především v 19. a na začátku 20. století. Nenápadnou, ale podstatnou vlastností řemenice je její tvar - není to válec, ale má tvar soudku - uprostřed dráhy řemene má největší průměr. Je tím zajištěno vedení řemene na podobném principu, na němž je založeno například i železniční dvojkolí.\n\nŘemenice pro klínový řemen obsahuje jednu nebo několik drážek, do nichž přesně zapadá klínový řemen. Zešikmený tvar drážek řemenice s odpovídajícím tvarem řemenu zajišťuje podstatně vyšší třecí sílu proti plochému řemenu. Tato síla navíc se zatížením roste, jak je řemen víc zatlačován do drážky řemenice.\nTímto druhem řemenu jsou vybaveny automobilové spalovací motory pro pohon ventilátoru chladiče a dynama či alternátoru.\n\nTento typ řemenice připomíná ozubené kolo. Používá se tam, kde je nutné zajistit synchronní pohyb mechanizmů. Typickým příkladem je rozvod spalovacích motorů, kde přenos ozubeným řemenem konkuruje převodům kolovým a řetězovým.\n\nTento speciální druh řemenic pro klínový řemen je součástí konstrukce většiny variátorů. Jedná se o dvojici souosých talířových, lehce kuželovitých kol, která se k sobě mohou přibližovat nebo vzdalovat. Jak se mění vzdálenost mezi nimi, mění se i průměr, po němž se pohybuje zapadající klínový řemen.\n\n"}
{"id": "78968", "url": "https://cs.wikipedia.org/wiki?curid=78968", "title": "Josquin Desprez", "text": "Josquin Desprez\n\nJosquin Desprez [\"žoskén depré\"] (nebo Josquin des Prez, často pouze Josquin, případně nizozemsky Josken/Joseph Van De Velde a latinsky Josquinus/Jodocus Pratensis; asi 1440 – 27. srpna 1521) byl franko-vlámský renesanční hudební skladatel. Byl nejslavnějším evropským hudebním skladatelem mezi Dufayem a Palestrinou a je zpravidla považován za ústřední postavu franko-vlámské školy. Historici hudby ho často považují za prvního mistra vrcholného renesančního polyfonního stylu vokální hudby, který vznikal právě v době jeho života.\n\nBěhem 16. století si Josquin postupně získával pověst největšího skladatele své doby a jeho mistrovská technika a výrazovost byly obdivovány a napodobovány. Autoři tak odlišní jako Baldassare Castiglione a Martin Luther psali o jeho reputaci a slávě, zatímco teoretici jako Heinrich Glarean and Gioseffo Zarlino měli za to, že jeho styl se nejvíce blíží k dokonalosti. Byl tak obdivován, že mu kopisté připisovali různé anonymní skladby, pravděpodobně aby šly lépe na odbyt. Josquinovi se připisuje nejméně 374 skladeb; po vzniku moderních analytických metod však bylo jeho autorství v mnoha případech zpochybněno na základě odlišného hudebního stylu nebo pramenných důkazů. Přes Josquinovu kolosální reputaci, která přetrvala až do počátku barokní éry a byla obnovena ve 20. století, je jeho životopis plný mezer a nevíme téměř nic o jeho osobnosti. Jediné dochované dílo, které by mohlo být psáno jeho vlastní rukou, je načrtnuto na zdi Sixtinské kaple a jediná soudobá zmínka o jeho charakteru se nachází v dopise ferrarskému vévodovi Ercolovi I. d'Este. Životy mnoha méně významných renesančních komponistů jsou zdokumentovány lépe než život Josquinův.\n\nJosquin psal duchovní i světskou hudbu a využíval všechny významné vokální formy své doby, mše, moteta, šansony a frottoly. Ve své době byl oslavován jak za své melodické nadání, tak za využívání důmyslné techniky. Rád zkoušel řešit kompoziční problémy různými způsoby v po sobě následujících kompozicích podobně jako Stravinskij více než 400 let později. Někdy psal ve strohém stylu bez jakékoli ornamentace, a jindy tvořil hudbu vyžadující od interpretů značnou virtuozitu. Heinrich Glarean napsal roku 1547, že Josquin nebyl jen „skvělým virtuózem“ (latinský originál lze ovšem přeložit i „vychloubačem“), ale byl schopen se projevit i jako „posměváček“ a používat účinně satiru. I když se soudobé josquinovské bádání zaměřuje na odstraňování skladeb – včetně některých nejslavnějších – z „Josquinova kánonu“ a jejich připisování jiným dobovým skladatelům, přesto i zbývající hudba patří k tomu nejvýznamnějšímu a nejtrvalejšímu z odkazu renesance.\n\n\n"}
{"id": "78970", "url": "https://cs.wikipedia.org/wiki?curid=78970", "title": "Viktor Preiss", "text": "Viktor Preiss\n\nViktor Preiss (* 13. března 1947 Praha) je český herec.\n\nPochází z divadelnické rodiny, jeho matka Jindřiška Gabriela Preissová vystupovala v Dismanově dětském rozhlasovém souboru, s Českým pěveckým sborem, působila jako hlasatelka Československého rozhlasu i Československé televizi, na divadle jako členka zájezdového Vesnického divadla.\n\nDětství prožil v pražském Karlíně. Vystudoval říčanské gymnázium, během studia psal a kreslil do školního časopisu, věnoval se recitaci a účinkoval v ochotnickém kroužku. Vystudoval divadelní fakultu AMU (1969), absolvoval rolí Franciho ve hře Františka Langra \"Periferie\", kterou režíroval Jan Kačer.\n\nNa DAMU se seznámil s herečkou Janou Drchalovou-Preissovou, s níž se po studiích oženil a vychoval s ní syny Jana a Martina, který se rovněž věnuje herectví.\n\nHerectví Viktora Preisse se opírá o zvládnutou techniku, mozek, pestrost výrazových prostředků a civilní projev. Je mnohostranným profesionálem v nejlepším smyslu slova. Divadelní pouť nastoupil v roce 1969 v Městských divadlech pražských, kam byl pozván ředitelem Otou Ornestem . Začínal po boku herců, jakými byli Josef Bek, Lubomír Lipský, Irena Kačírková, Marie Rosůlková, Svatopluk Beneš, Jaroslava Adamová, Václav Voska a další.\n\nV MDP vystupoval např. v rolích: Bartoloměj Věchýtek ve \"Veselých paničkách Windsorských\" (režie Ivan Weiss, 1969), \"Orfeus\" (první hlavní úloha) v \"Euridice\" (režie Ladislav Vymětal, 1970), Valentin ve \"Dvou šlechticích z Verony\" (režie František Miška, 1973), Kryštof Wren v \"Pasti na myši\" (režie Ladislav Vymětal, 1974), Emil v \"Únosu Sabinek\" (režie Ota Ornest, 1976), Faust (další stěžejní role) v Dürrenmattově \"Urfaustovi\" (režie František Miška, 1976).\n\nPo nuceném odchodu Oty Ornesta z Městských divadel pražských nastoupilo divadlo éru muzikálu. Viktor Preiss se stal na mnoho repríz Janošíkem v inscenaci \"Malované na skle\" (režie Richard Mihula, 1977), Fredem v \"Chicagu\" (režie Richard Mihula, 1979) či Sanchem v muzikálu \"Muž z kraje la Mancha\" (režie Richard Mihula, 1982). Inscenace \"Amadeus\" (režie Karel Kříž, 1982) se stala vůbec poslední rolí Václava Vosky (Salieri) a jednou z posledních rolí Viktora Preisse (Mozart) v Městských divadlech pražských. V roce 1983 scénu opustil s úmyslem na čas si od divadla odpočinout.\n\nPauza netrvala ani měsíc, když se ozvalo Divadlo na Vinohradech. První inscenací, v níž se objevil, byli Schillerovi \"Loupežníci\" (režie Jiří Dalík, 1984). Dalšími rolemi se staly Svidrigajlov – \"Zločin a trest\" (režie Jaroslav Dudek, 1984), Bertrand – \"Generálka\" (Evald Schorm, 1986), Cyrano – \"Cyrano z Bergeracu\" (Jaroslav Dudek, 1986, alternace s Jaromírem Hanzlíkem), ministr a Franz Josef – \"Jedno jaro v Paříži aneb Krvavá Henrietta\" (Jaroslav Dudek, 1987), Höfgen – \"Urmefisto\" (Jan Kačer, 1988), Záviš – \"Záviš z Falkenštejna\" (Jan Kačer, 1989), Keržencev – \"Ubohý vrah\" (Luboš Pistorius, 1991), Argan – \"Zdravý nemocný\" (Jaromír Pleskot, 1992), Patron Fortunato – \"Poprask na laguně\" (Ladislav Smoček, 1994), Plukovník – \"Jacobowski a plukovník\" (Jiří Menzel, 1995), Viktor/Buton – \"Brouk v hlavě\" (Jiří Menzel, 1996), Don Quijote – \"Muž z La Manchy\" (Tomáš Töpfer, 1997). O dva roky později Tomáš Töpfer nastudoval stejně jako na Vinohradech i v Divadle Na Fidlovačce \"Muže z La Manchy\" s Viktorem Preissem v hlavní roli. V tomtéž divadle se Preiss téhož roku (1999) ujal režie představení \"Vzhůru do Pelhřimova! aneb Tažní ptáci\", vedle režie si také otextoval písně. Jako herec ve vinohradském divadle ztvárnil další postavy: Don Marzio – \"Zpívající Benátky\" (Jiří Menzel, 1999), Shylock – \"Kupec benátský\" (Zdeněk Kaloč, 2000), Jan Plantagenet – \"Král Jan\" (Jiří Menzel, 2001), James Hacker – \"Jistě, pane ministře\" (Martin Stropnický, 2006).\n\nSvé zkušenosti v 90. letech 20. století chvíli předával studentům DAMU, např. dnes již známým hercům, jako jsou Saša Rašilov, Ondřej Sokol, Kristýna Frejová, Lenka Vlasáková, Martin Myšička.\n\nVýčet divadelních rolí je úctyhodný, neméně obsáhlý je i počet postav vytvořených ve filmu, zejména pak v televizi. Jestliže se ve slavném seriálu \"F. L. Věk\" z roku 1971 Viktor Preiss pouze mihnul, pak ve filmu \"Milenci v roce jedna\" (1973) představoval spolu s Martou Vančurovou jednu z hlavních postav. Kdo by nevzpomněl na slavného, i když trochu rozmazleného hokejistu Přemysla Rezka z \"Nemocnice na kraji města\" (1977, 2007), vypočítavého správce v pohádce \"S čerty nejsou žerty\" (1984), hraběte Kronberga ze \"Svatby upírů\" (1993) nebo Viktora v \"Andělských očích\" (1994)? V jednom období si za své příležitosti v životopisných filmech vysloužil přezdívku „bustař“ (\"Veronika\", \"Těžká hodina\", \"Měsíční tónina\"), přesto se nedá říct, že by postavy Viktora Preisse byly jednotvárné, jejich rozsah a rejstřík je obrovský. Doktor Kazisvět (\"Malostranské povídky\", 1984), Ohnivák (\"Pan Tau\", 1988), bláznivý vědec v ještě bláznivější komedii \"Stačí stisknout\" (1989), vyšetřovatel (\"Milostivé léto\", 1991), manžel praštěný paličkou (\"Draculův švagr\", 1996), z nedávné doby pak účast na skvostech režisérů Háši, Kleina, Stracha, Polišenského, Svěráka a především Zdeňka Zelenky: \"Legenda Emöke\", \"Záhadná paní Savageová\", \"Báječná léta pod psa\", \"Arrowsmith\", \"Ex offo\", \"Paní Piperová zasahuje\", \"Tmavomodrý svět\", \"Drobečky z perníku\", \"Manželka Ronalda Sheldona\", \"Vyvraždění rodiny Greenů\", \"Brouk v hlavě\", \"Lakomec\", \"In nomine Patris\", \"Všechno nejlepší\", \"Operace Silver A\", \"Četnické humoresky\", \"Kanadská noc\".<br>\nTelevize také zaznamenala několik divadelních představení, na nichž se Viktor Preiss podílel: \"Jacobowski a plukovník\", \"Poprask na laguně\" nebo \"Jedno jaro v Paříži\". Stal se také zaníceným průvodcem po pražských věžích v dokumentu Bedřicha Ludvíka \"Praha, město věží\".\n\nViktor Preiss disponuje charizmatickým pěveckým projevem, což dokázal zejména v TV seriálu Gustava Oplustila a Iva Paukerta o Karlu Hašlerovi \"Pražský písničkář\" či v sériích \"V Praze bejvávalo blaze\" nebo \"Pletky paní operetky\", kde vystupoval především jako průvodce. Na svém kontě má i dvě CD, \"Ta naše písnička česká\" a \"Písně, které přinesl čas\", na mnohých dalších se podílel. Svůj hlas propůjčil i dabingu, je dvorním namlouvačem Robina Williamse, např. v seriálu \"Jistě, pane ministře\" dabuje Paula Eddingtona a nejen dětský divák si jistě vybaví Willy Foga. Z rozhlasových rolí jen namátkou rozhlasové hry \"Otec Goriot\" (1974), \"Vojna a mír\" (1978), \"Máj\" (1986), \"Leonardo da Vinci\" (1997), \"Já, Claudius\" (1999), \"Sága rodu Forsytů\" (1999), \"Americká tragédie\" (2011), \"Sen noci svatojánské\" (2016). V Českém rozhlase moderuje i vlastní pořad \"Báječný svět\", na jehož základě vznikly i dvě báječné knihy.\nV TV se podílel jako scenárista a režisér na povídce \"Léčba neklidem\" v sérii Nadměrné maličkosti (2004).\n\n\n\nV roce 2016 převzal na mezinárodním festivalu rozhlasové tvorby Prix Bohemia Radio 2016 cenu Thálie za herecký výkon v rozhlasové hře. \n\n\n"}
{"id": "78971", "url": "https://cs.wikipedia.org/wiki?curid=78971", "title": "Tankový kanón", "text": "Tankový kanón\n\nTankový kanón je hlavní zbraní tanku.\nModerní tankové kanóny jsou dělostřelecké zbraně s vysokou úsťovou rychlostí střely, ráže od 105 mm do 125 mm, které dokážou vystřelovat různé druhy projektilů – od podkaliberních průbojných střel s vysokou energií až po vysoce explozivní střely nebo případně protitankové řízené střely.\n\nPřes značné úsilí věnované zvyšování účinnosti současných tankových kanónů je jasné, že požadavky kladené na palebnou sílu tanků budoucnosti stávající kanóny prostě nemohou splnit. Prakticky se očekává, že kanón tanku by měl být schopen překonat dvojnásobnou pancéřovou ochranu, než mají nejlepší tanky současnosti. Této výrazně vyšší účinnosti odpovídá hodnota úsťové energie střely, která by v budoucnosti měla dosáhnout přibližně 20 MJ (pro srovnání – modernizované tanky T-72 mají energii střely 5,2 MJ). Přitom existuje několik cest, jak toho dosáhnout.\n\nKapalné střeliviny, zvláště některé dvousložkové druhy, jsou schopny poskytnout střelám až o několik desítek procent vyšší energii než současné pevné střeliviny. Pokusy s nimi jsou prováděny už několik desítek let.\n\nHlaveň s hladkým vývrtem umožňuje vyšší úsťové rychlosti, ale je mnohonásobně nepřesnější než kanóny s drážkovaným vývrtem – SSSR byl dokonce (podle V. Suvorova) donucen stáhnout tanky T-64 s kanóny s hladkým vývrtem a nahradit je starými T-55 s kanóny drážkovanými, protože kanóny s hladkým vývrtem trpěly katastrofální nepřesností.\n\nNa druhou stranu je možné z kanónů s hladkým vývrtem odpalovat i protitankové řízené střely.\n\nNepřesnost byla posléze eliminována přidáním rozevíracích stabilizačních křidélek přímo na tankovou munici.\nTato křidélka jednak způsobí rotaci, jednak mírně zlepší letové vlastnosti střely poskytnutím dodatečného vztlaku. Tyto střely jsou označovány jako APDSFS.\n\nU hlavně s drážkovaným vývrtem jde o hlaveň, která má vodící drážky, které roztočí tankový projektil a tím ho stabilizují.\nTato stabilizace však způsobí úbytek rychlosti, díky čemuž mají drážkované kanóny sice vyšší přesnost, ale jejich projektily mají pak menší dosah a menší účinnost v cíli, a hlavně se také rychleji zahřívají. Následkem čehož může na starších tancích dojít k znepřesnění střelby.\n\nElektrotermochemický kanón je v podstatě klasický kanón používající klasickou prachovou náplň s dodatečným elektrotermálním stupněm. To znamená, že v nábojové komoře normálně hoří prachová náplň a vzniklé prachové plyny jsou ve vhodném místě a okamžiku zahřáty silným elektrickým výbojem, což prudce zvyšuje tlak na dno střely a tím její úsťovou rychlost. Vývoji elektrotermochemického kanónu je věnována velká pozornost a uvažuje se o jeho zavedení do výzbroje okolo roku 2016.\n\nV elektrotermálním kanónu je prachová náplň nahrazena inertním materiálem o nízké molekulární hmotnosti (plazmatem). Tento materiál je prudce zahřán silným elektrickým výbojem, rychle expanduje, a tím urychluje střelu v hlavni. Jeho hlavní nevýhodou jsou obrovské energetické nároky při každém výstřelu.\n\nElektromagnetický kanón by měl být v porovnání s předchozími typy kanónů efektivnější, protože elektrickou energii používá přímo pro urychlení střely, a není tedy nutná její transformace na termální energii. Platí však pro něj podobné omezení jako u elektrotermálního kanónu – k dosažení úsťové energii střely o velikosti 20 MJ je nutné vynaložit 70 MJ (cca 20 kWh). To odpovídá energii plného výkonu současného motoru tanku po dobu 1–2 minut a spálení 7–10 l paliva. Tuto energii je třeba naakumulovat (do setrvačníku nebo kondenzátoru) a uvolnit ji přes homopolární generátor. Na dobu přibližně jedné milisekundy je třeba vytvořit intenzivní impuls stejnosměrného proudu s výkonem 50 až 100 GW (to je desetinásobek průměrného výkonu všech elektráren v ČR) pro urychlení projektilu. Existují dva perspektivní principy: je možno buď nechat protékat proud částí projektilu v magnetickém poli a využívat k urychlení vzniklé Lorentzovy síly, nebo využít principu vtahování jádra do elektromagnetu.\n\nV současné době už existují funkční prototypy takových kanónů. Technické problémy spojené s hledáním vhodných materiálů, konstrukcí spolehlivého a kompaktního homopolárního generátoru a velmi přesným ovládáním EM pole způsobují, že patrně nelze očekávat zavedení elektrotermálních a elektromagnetických kanónů do výzbroje dříve než ve 30. letech 21. století.\n\n\n"}
{"id": "78978", "url": "https://cs.wikipedia.org/wiki?curid=78978", "title": "Černý mustang", "text": "Černý mustang\n\nČerný mustang \"(Der schwarze Mustang)\" je kratší dobrodružný román (spíše novela) německého spisovatele Karla Maye. \n\nRomán nejprve vycházel v letech 1896-1897 na pokračování ve stuttgartském časopise pro mládež Der Gute Kamerad \"(Dobrý kamarád)\" a prvního knižního vydání se dočkal roku 1899 v nakladatelství Union Deutsche Verlagsgesellschaft, Stuttgart. Nakladatelství Karl-May-Verlag vydává v rámci \"Sebraných spisů Karla Maye \"román s názvem Halbblut \"(Míšenec)\" pod pořadovým číslem třicet osm doplněný třemi Mayovými povídkami.\n\nKniha vypráví o tom jak se Černý mustang, náčelník Komančů, a jeho vnuk Lstivý had marně snaží přemoci apačského náčelníka Vinnetoua a jeho bílého bratra Old Shatterhanda. Lstivý had je mestic, tj. míšenec indiánky (dcery Černého mustanga) a bělocha (odtud německý název knihy z Mayova souborného díla). S Černým mustangen se zmocní legendárních zbraní obou přátel - Vinnetouovy stříbrné pušky i Old Shatterhandovy těžké medvědobijky a jeho slavné henryovky. Tento čin však nezůstane nepotrestán, oba přátelé se s pomocí několika přátel (např. zálesák Hobble Frank se svým bratrancem známým pod jménem Tetka Drollová) získají zbraně zpět. Rovněž Komančům zabrání přepadnout jednu běloškou osadu, kterou chtějí vyloupit, vypálit a její osadníky povraždit. Podaří se jim všechny Komanče zajmout, vezmou jim zbraně, koně a medicínové váčky a pak je zase propustí.\nČeští čtenáři se mohli s románem seznámit již roku 1908, kdy jej vydal pražský nakladatel Alois Hynek v překladu Josefa Ladislava Turnovského a ilustracemi Věnceslava Černého. Ve stejném překladu a se stejnými ilustracemi pak Hynek knihu vydal ještě roku 1920. Následující dvě vydání jsou z nakladatelství Toužimský a Moravec. Zde kniha vyšla nejprve roku 1933 v překladu Vladimíra Sokola a s ilustracemi Zdeňka Buriana a Věnceslava Černého) v edici s \"S puškou a lassem\" a pak roku 1940 ve stejném překladu, ale již pouze s Burianovými ilustracemi v rámci tzv. \"Velké řady knih Karla Maye.\n\nDalší vydání je až z roku 1968, kdy komunističtí cenzoři dovolili tehdejšímu Státnímu nakladatelství dětské knihy vydat román v edici \"Knihy odvahy a dobrodružství\" ve volném překladu Vítězslava Kocourka (skrývajícího se pod pseudonymem Jiří Bernard) a s ilustracemi Zdeňka Buriana. Po přejmenování SNDK na Albatros vyšel v tomto nakladatelství román roku 1970 ještě jednou, a to ve stejném překladu a se stejnými ilustracemi.\n\nPo roce 1989 vyšel román již pětkrát. Nejprve to bylo sešitové vydání z roku 1991 v Hanáckém nakladatelství A-MOR z Vyškova, ve kterém se vydavateli podařilo text knihy zkrátit na pouhých 48 stran. Následovalo vydání z roku 1993 v plzeňském nakladatelství Perseus. V roce 1996 vyšla kniha v nakladatelství GABI z Českého Těšína (s ilustracemi Milana Fibigera) a v brněnském nakladatelství Návrat v rámci jeho projektu \"Souborné vydání díla Karla Maye\" (v upraveném překladu J. L. Turnovského a ilustracemi Libora Baláka). Zatím poslední vydání je z roku 1997, kdy román vydalo znovu založené nakladatelství Toužimský a Moravec v upraveném překladu Vladimíra Sokola a s ilustracemi Zdeňka Buriana.\n\n\n"}
{"id": "78980", "url": "https://cs.wikipedia.org/wiki?curid=78980", "title": "Apačové", "text": "Apačové\n\nApačové (Apache) je společný název pro několik kulturně spřízněných národností původních indiánských obyvatel Severní Ameriky, kteří hovoří jihoathabaskými jazyky. Apačská skupina se člení na: Západní Apače, Navahy, Čirikávy, Meskalery, Jikarilly, Lipany a Apače z planin. Původní význam slova Apač je nejasný, ale předpokládá se, že může pocházet z javapajského slova \"epač\", což znamená \"lidé\", ze zunijského \"apaču\" ve významu \"nepřítel\" (což je ovšem společné zunijské označení pro Apače a Navahy), případně z blíže neurčeného kvečanského slova, které znamená \"bojující-muž\". Apačové si sami říkají \"N'de\", \"Dinë\", \"Tinde\", nebo \"Inde\", tj. \"Lidé\".\n\nPředkové Apačů a jejich nejbližších příbuzných Navahů zřejmě původně sídlili v oblasti západní Kanady, kde dosud žijí jejich nejbližší příbuzní, hovořící jazyky Na Dené, například: Čipevajané, Otročí indiáni (Slave), Nosiči (Carrier) nebo kmen Sarsí. Z této oblasti předkové Apačů i Navahů kvůli zhoršeným klimatickým podmínkám mezi lety 1200 a 1400 n. l. migrovali na jih. V době příchodu bělochů v 16.–18. stol. sídlili Apačové v Arizoně, v Novém Mexiku, jižním Coloradu, západním a středním Texasu, Oklahomě, Kansasu, jižní Nebrasce a severním Mexiku.\nV 19. století (předtím je situace značně nepřehledná) se Apačové dělili na pět kmenů, z nichž některé se dále dělily na teritoriální skupiny:\n\nZ těchto kmenů byli kulturně nejodlišnější Apačové z plání, žijící asi od 15. stol. n. l. na prériích v dnešním Kansasu a Oklahomě, kde se smísili s kmenem Kiowů. Na rozdíl od ostatních apačských skupin se vůbec nevěnovali zemědělství, žili v týpí a lovili především bizony.\n\nVšechny apačské kmeny se dělily do desítek teritoriálních skupin, v jejichž názvech, rozšíření i příslušnosti k hlavních kmenům existuje řada nejasností.\n\nApačové byli značně bojovní. Na severu válčili s Jutey a Šošony, na jihu s Pajuty, Papagy, Pimy a Jakii. S nejbližšími sousedy Komanči a Navahy udržovali většinou přátelské vztahy, ale docházelo mezi nimi i k bojům, mnohdy podníceným bělochy. Vyskytovaly se i boje mezi jednotlivými skupinami Apačů, vyvolané soupeřením o zdroje, ale i rozeštváváním ze strany bělochů. Velmi dobré vztahy s Apači udržovali zejména Kiowové, Tonkawové a jumské kmeny, přestože hovořili zcela odlišnými jazyky. Mezi Apači a příslušníky těchto kmenů docházelo i k mísení.\n\nPatrně nejsložitější vztah měli Apačové s Pueblany. Na jednu stranu od nich převzali zemědělství, výrobu keramiky, četné obřady i další kulturní prvky, velmi často ale usedlé Pueblany znepokojovali svými nájezdy, loupili jim úrodu, zajímali jejich ženy a děti. To se odráží i v jedné z možných etymologií slova Apač ze zunijského \"apaču\" (nepřítel, záškodník). V mýtech a pohádkách Hopiů, Zuniů či Keresů jsou Apači často prezentováni jako záškodníci, nadaní magickými vlastnosti a jejich nájezdy jako živelní pohroma.\n\nApačové byli především lovci, lovili zejména králíky, jelence, ovce tlustorohé, vidlorohy či jeleny wapiti, pouze Kioowa Apačové lovili také bizony. Medvědi byli pro Apače tabu, nelovili je a nejedli jejich maso. Menší význam měl sběr jedlých rostlin (např. medvědice, břestovec, jojoba, plody opuncií nebo juka) a pouze okrajově se věnovali rybolovu. Některé skupiny Apačů se zabývaly i pěstováním zemědělských plodin, zvláště kukuřice, fazolí, dýní a tabáku. Z domácích zvířat chovali Apačové psy, usedle žijící skupiny také krocany a od 16. stol. i koně. Společně s Jakii patří Apačové k prvním indiánským kmenům, u nichž je zaznamenán chov koní.\n\nOděv Apačů byl zhotoven z jelenice nebo z látky, tvořily ho nohavice, bederní zástěrka a košile, vlasy nosili dlouhé, ovinuté pestrým šátkem. Mokasíny Apačů byly vysoké a připomínaly měkké kožené holínky.\n\nTradiční obydlí byla rozmanitá, podle skupiny a způsobu života. Usedle žijící Tindeové žili v zemnicích, připomínající navažský \"hoghan\", kočovní Apači používali týpí nebo jednoduché chýše z trav a větví zvané \"vikiup\".\n\nApačové své děti vychovávali přísně, chlapci a dívky se museli cvičit ve střelbě lukem i prakem, v běhu a jízdě na koni. Své děti ale nikdy nebili. Uvádí se, že v jazyce Apačů neexistuje sloveso \"muset\" ani rozkazovací způsob sloves.\n\nV náboženství Apačů vystupuje postava Velkého ducha, který stvořil svět; je silněji personifikován než u většiny ostatních indiánů a má jméno \"Ussen\". Významným božstvem byla též \"Měnící se žena\"; obřady na její počest, spojené s ceremoniálním během, byly součástí dívčí iniciace, již dívky prodělaly v době první menstruace. Důležitou roli hrají Horští lidé neboli \"Gahé\", jacísi elfové, žijící v horách, kteří ovládali mocná kouzla, ovlivňovali počasí a naučili lidi léčbě nemocí. Jsou v podstatě obdobou pueblanských \"kačinů\" a při obřadech je představovali maskovaní tanečníci. Apačové (podobně jako sousední Navahové a Pueblané) připisovali velký význam světovým stranám. Východu byla přiřazena černá barva, jihu modrá, západu žlutá a severu bílá. Tato symbolika barev se uplatnila v umění obřadních maleb z písku, jež Apačové převzali od Navahů a užívali hlavně při léčebných rituálech.\n\nApači se vyznačovali velkou bojovností. Chlapci i dívky se již od dětství cvičili v zacházení se zbraněmi, zvláště lukem, prakem a později s puškou. Zajaté nepřátele Apačové buďto umučili nebo adoptovali do svého kmene, aby nahradili padlé bojovníky. Neznali otroctví. Zabité nepřátele Apačové zpočátku neskalpovali, skalpování se mezi nimi rozšířilo až v polovině 19. století, kdy Mexičané i Američané vypláceli odměny za skalpy Apačů, dokonce i z jejich žen a dětí. V této době taky vzrostl význam mučení zajatců, které bylo předtím spíše výjimečné.\n\nPozději žili v neustálém nepřátelství s bělochy, kteří na jejich území pronikli na počátku 16. století. Již roku 1536 se s Apači (zřejmě s Lipany) setkal Álvar Núñez Cabeza de Vaca a o čtyři roky později Francisco Vásquez de Coronado, od jehož výpravy získali první koně.\nJiž v 17. a 18. století se opakovaně střetávali se Španěly, útočícími na jejich území z Mexika a od počátku 19. stol. také s americkými osadníky. Podle údajů z mexického státu Durango z roku 1856 si nájezdy Apačů a Komančů v předchozích 20 letech vyžádaly životy 6000 obyvatel státu, dalších 748 lidí bylo uneseno a 358 osad bylo opuštěno.\n\nProslavili se houževnatostí i krutostí, s níž mučili válečné zajatce, takže se slovo Apač stalo mezi Mexičany i nadávkou. V této době se začaly vyplácet odměny za apačské skalpy, což vedlo k dalším zvěrstvům na obou stranách. V roce 1835 nabízel mexický stát Sonora 100 pesos za skalp dospělého apačského muže. Lovci skalpů vraždili i ženy a děti, na což bojovníci Apačů odpovídali přepady, vypalováním farem a masakry zajatců. Američané se od pol. 19. stol. snažili rozbít spojenectví mezi Apači a jinými indiánskými kmeny, např. Komanči a Navahy, a tyto spojence podněcovali k boji proti Apačům. Také se pokoušeli vzájemně rozeštvat jednotlivé apačské skupiny.\n\nOd poloviny 19. století se dostávali do stále častějších střetů s americkou armádou, jíž byli po dlouhých a velmi krutých bojích nakonec zatlačeni do rezervací.\nBěhem vzájemných bojů americká armáda shledala, že Apačové jsou nelítostnými bojovníky a zkušenými stratégy. Proslulým apačským náčelníkem z kmene Čirikavů byl vytrvalý bojovník proti bělošské invazi Geronimo (1821-25–1909), který dlouho vzdoroval obrovské přesile americké armády, aby zabránil potupnému odchodu svého kmene do indiánské rezervace. Roku 1886 byl Geronimo přinucen ke kapitulaci a Čirikavové deportováni na Floridu a do Alabamy, sám Geronimo byl na Floridě uvržen do armádního vězení. Menší skupiny Apačů, např. Bělohorští Apačové, však vzdorovali bělochům i nadále. Poslední záznam o apačské samostatné vojenské akci je znám z roku 1935, a to z Mexika.\n\nApačové v současnosti žijí v Arizoně, Novém Mexiku a Oklahomě v počtu přibližně pěti až šesti tisíc osob. V roce 1982 potvrdil Nejvyšší soud USA práva Apačů na daň z produkce ropy a zemního plynu na jejich území.\n\n\n"}
{"id": "78983", "url": "https://cs.wikipedia.org/wiki?curid=78983", "title": "Odborný asistent", "text": "Odborný asistent\n\nOdborný asistent (angl. \"assistant professor\") je vysokoškolský učitel, akademický pracovník, který zpravidla absolvoval doktorský studijní program (doktor – Ph.D., \"doctor's degree\", 8 v ISCED). Odborný asistent je zaměstnancem příslušné vysoké školy, přičemž se jedná o pracovní pozici vyšší než asistent a nižší než docent.\n\nOdborný asistent se podílí na výuce i výzkumu, tedy převážně vede semináře (cvičení), případně i přednáší, publikuje, píše vysokoškolské studijní opory – skripta, může též vystupovat jako vedoucí či oponent rigorózních prací, vedoucí při semestrálních projektech, bakalářských pracích či diplomových (magisterských) pracích, řeší též granty (např. v ČR typicky GA ČR / TA ČR). Pokud splní podmínky, může se stát docentem.\n\nPracovní pozice „odborný asistent“ bývá také někdy pracovně zkracováno jako \"odb. as.\" před jménem (odborný asistent se zpravidla formálně oslovuje jeho titulem z doktorského programu, tedy např. \"MUDr. Jan Novák, Ph.D., Ing. Jan Novák, Ph.D., PhDr. Jan Novák, Ph.D., Mgr. Jan Novák, Dr., Mgr. Jan Novák, Th.D. – pane doktore, Ing. Jan Novák, CSc. – pane inženýre\" atp.).\n"}
{"id": "78984", "url": "https://cs.wikipedia.org/wiki?curid=78984", "title": "Orel bělohlavý", "text": "Orel bělohlavý\n\nOrel bělohlavý (\"Haliaeetus leucocephalus\") je velký dravý pták žijící v Severní Americe. Je to národní pták a státní symbol Spojených států amerických. Vyskytuje se na většině území Kanady a Aljašky, v celých kontinentálních Spojených státech a na severu Mexika, většinou poblíž velkých otevřených vod s bohatými zásobami potravy a starými stromy na hnízdění. Má dva poddruhy, jižní \"H. l. leucocephalus\" a severní \"H. l. washingtoniensis\", jejichž areály jsou vymezeny zhruba rovnoběžkou 38° severní šířky.\n\nNa konci 20. století byl orel bělohlavý v kontinentálních Spojených státech na pokraji vyhynutí, zatímco na většině území Aljašky a Kanady byl hojný. Poté se však jeho populace v USA obnovila a ustálila, takže byl 12. července 1995 přesunut ze seznamu ohrožených druhů USA na seznam mírně ohrožených a 28. června 2007 byl odstraněn i z tohoto seznamu.\n\nDospělý jedinec má hnědé peří na těle a bílé na hlavě a ocasu. Ocas nemá příliš dlouhý a jeho tvar poněkud připomíná trojúhelník. Samci i samice jsou zbarveni stejně. Zobák, pařáty a duhovky má orel bělohlavý svítivě žluté. Na neopeřených pařátech má krátké silné prsty s velkými drápy. Drápem na zadním prstu probodává životně důležitá místa na těle oběti, zatímco předními prsty ji drží nehybnou. Má velký zobák hákovitého tvaru se žlutým ozobím.\n\nNedospělý jedinec má hnědé peří s bílými skvrnami až do svého pátého (výjimečně čtvrtého, vzácně i třetího) roku, kdy pohlavně dospívá. Od orla skalního (\"Aquila chrysaetos\") se nedospělý orel bělohlavý liší více vyčnívající hlavou, větším zobákem a rovnějšími a při mávání ztuhlejšími křídly. Také u něj peří kompletně nepokrývá pařáty. Orel bělohlavý je velký pták s délkou těla 70–102 centimetrů, rozpětím křídel 1,68–2,44 metru a hmotností 2,5–7 kilogramů. Samice je zhruba o čtvrtinu větší než samec, průměrná hmotnost u nich je 5,8 kg a u samců 4,1 kg. Rozměry těla se mění podle zeměpisné polohy – nejmenší jedinci žijí na Floridě, kde samec jen výjimečně přesahuje váhu 2,3 kg a rozpětí křídel 1,8 metrů, a naopak největší žijí na Aljašce, kde velká samice může přesáhnout i váhu 7,5 kg a rozpětí 2,4 metrů.\n\nV přírodě se dožívá průměrně dvaceti let, ti nejstarší mohou žít až třicet let a v zajetí ještě déle. V jednom případě se jedinec chovaný v zajetí v New Yorku dožil 50 let. Stejně jako rozměry je i délka života ovlivněná místem výskytu.\n\nVydává slabé cvrlikající zvuky, které jsou u mláděte pronikavější než u dospělého.\n\nOrel bělohlavý náleží do rodu \"Haliaeetus\" (mořští orli). Jeho vědecké jméno \"Haliaeetus leucocephalus\" je odvozeno ze slov \"haliaeetus\", což v nové latině znamená „mořský orel“ (ze starořeckého slova \"haliaetos\"), a \"leucocephalus\", což je latinkou přepsaný řecký výraz znamenající „bílá hlava“ (λευκος, \"leukos\", „bílý“, a κεφαλη, \"kephale\", „hlava“).\n\nJe jedním z mnoha druhů popsaných Carlem Linné v knize \"Systema Naturae\" z 18. století.\n\nExistují dva poddruhy orla bělohlavého:\n\nOrel bělohlavý je morfologicky velmi podobný eurasijskému orlu mořskému (\"Haliaeetus albicilla\"). Mají zhruba stejné rozměry, orel mořský má však poněkud bledší zbarvení. Tato dvojice se od ostatních mořských orlů oddělila nejpozději v pozdním miocénu (zhruba 10 Ma), ale možná již uprostřed oligocénu (28 Ma). Navzájem se tyto dva druhy pravděpodobně oddělily v Tichém oceánu – orel mořský se totiž vyskytuje na západě v Eurasii, zatímco orel bělohlavý na východě v Severní Americe.\n\nOrel bělohlavý vyhledává místa u mořských pobřeží, řek, velkých jezer, oceánů a dalších rozsáhlých otevřených vod s dostatkem ryb. Výzkumy ukázaly preferenci vodních ploch s obvodem větším než 11 kilometrů. Jezera s rozlohou větší než 10 km jsou optimální pro chov mláďat.\n\nPotřebuje velké jehličnany nebo krytosemenné dřeviny ke hřadování a hnízdění. Zvolené stromy musí být dobře viditelné a blízko potravy, ale výška nebo druh nejsou tak důležité jako hojnost poměrně vysokých stromů v okolí vody.\n\nJe velmi citlivý na lidskou přítomnost a výzkumy ukázaly preferenci odlehlých stanovišť. Občas se vyskytne v ústí řek nebo v opuštěných částech měst, např. na řece Willamette v Portlandu. Navzdory této citlivosti se nedávno rodina orlů bělohlavých přesunula do Harlemu v Manhattanu (New York).\n\nVyskytuje se na většině území Severní Ameriky – na většině území Kanady, v celých kontinentálních Spojených státech amerických a v severním Mexiku. Je to jediný mořský orel (\"Haliaeetus\"), který je v Severní Americe endemitem. Obývá různorodá území, od vodních ploch v Louisianě až po pouště (např. poušť Sonora) a opadavé lesy v Québecu a Nové Anglii. Severní poddruh přes rok mění svá hnízdiště, kdežto jižní je usedlý. V 50. letech 20. století byla jeho populace velmi malá a vyskytoval se téměř výhradně na Aljašce, Aleutských ostrovech severně a východně od Kanady a na Floridě.\n\nCelkem dvakrát byl zaznamenán také v Irsku; mladý jedinec byl zastřelen 11. ledna 1973 v Fermanaghu (Severní Irsko) a vyčerpané mládě bylo chyceno 15. listopadu 1987 v hrabství Kerry. Orel bělohlavý se také shromažďuje na několika místech v zimě. Od listopadu do února zimuje jeden až dva tisíce ptáků ve Squamishi (Britská Kolumbie). Shromažďuje se hlavně kolem řek Squamish a Cheakamus, které jsou bohaté na lososy.\n\nJe to velmi dobrý letec, který se vznáší na tepelných vzdušných proudech. Normálně při vodorovném letu dosahuje rychlosti 56–70 kilometrů za hodinu a když nese rybu, tak 48 km/h. Při ponoření letí rychlostí 120–160 km/h, i když se zřídka kdy ponořuje vertikálně. Je částečně stěhovavý, to ale záleží na místě výskytu. Když má na svém území přístup k otevřené vodě, zůstává tam celý rok, ale když vodní plocha přes zimu zamrzá, migruje na jih nebo na pobřeží. Migruje především přes den, kdy slunce vytváří tepelné proudy, které orel bělohlavý využívá.\n\nVětšinou loví ryby, ale jinak je jeho strava různorodá. V severozápadním Pacifiku tvoří většinu jeho potravy pstruzi a lososi.\n\nMůže se živit i mršinami, a to hlavně v zimě – ty mohou dosahovat až velikosti velryb, ale orel bělohlavý upřednostňuje mršiny kopytníků a velkých ryb. Někdy přežívá na stravě kradené z tábořišť nebo smetišť. Ze savců loví hlavně králíky, zajíce, mývaly, ondatry, bobry a kolouchy jelenovitých, z ptáků pak potápky, alky, kachny, racky, lysky, volavky a husy. Většina živé lovené zvěře nedosahuje velikosti orla, ale byly zaznamenány útoky např. na volavku velkou nebo i na labutě. Normálně se živí i plazy, obojživelníky a korýši (hlavně kraby).\n\nRyby loví tak, že se snese nad hladinu a rybu chytí svými drápy. Při jedení si ji chytne jedním pařátem a druhým jí trhá tělo. Na prstech má speciální výběžky, které mu umožňují rybu uchopit. Stejné výběžky má i orlovec říční. Orel bělohlavý má velmi silné drápy; byl dokonce zaznamenán případ, kdy letěl s téměř sedmikilovým jelencem ušatým. Někdy, když je ryba příliš těžká, stáhne orla pod vodu. Ten se pak může zachránit, ale někteří se utopí nebo utonou v důsledku podchlazení. Při boji o potravu většinou zvítězí nad ostatními mrchožrouty nebo zvířaty pojídající ryby, např. kojoty, liškami, krkavci, racky, supy a dalšími dravci. Může ho pokořit jiný orel bělohlavý nebo orel skalní. Žádný z těchto druhů není dominantní, výsledek záleží na konkrétních jedincích. Orel bělohlavý někdy krade ryby a další potravu menším dravcům, např. orlovci říčnímu. Tomuto jevu se říká kleptoparazitismus. Zdravého dospělého jedince žádný jiný živočich za účelem potravy nenapadá, je na vrcholu potravního řetězce. V jednom případě dospělý orel bělohlavý utrpěl otřes mozku po nárazu sokola stěhovavého, jehož hnízdo prohledával, a několik dní poté zahynul.\n\nSexuálně dospívá ve čtyřech nebo pěti letech. Když už je schopen plodit potomky, často se vrací do míst, kde se vylíhl. Má se za to, že pár si zůstává věrný celý život. Když ale jeden z páru zemře nebo zmizí, druhý si najde jiného partnera. V případě, že se páru dlouhodobě nedaří úspěšně vyvést mláďata, může se rozpadnout a každý si najde nového partnera. Námluvy zahrnují komplikované křiky a speciální let, ve kterém pár létá střemhlav, honí se a ve velké výšce dělá přemety, při kterých se zachytí ocasem, padá volným pádem a těsně nad zemí se rozpojí. Jeho hnízdo je největší ze všech hnízd ptáků v Severní Americe, používá ho opakovaně po více let a každý rok přidává nový materiál. Může dosahovat hloubky až 4 metry, šířky 2,5 m a váhy 1 tuny. Jedno hnízdo na Floridě mělo hloubku 6,1 m, šířku 2,9 m a vážilo 2,7 tuny. Hnízdo staví z větví většinou na velkých stromech poblíž vody. Když okolo nejsou stromy, může se zahnízdit na zemi. Samice snáší jedno až tři vejce ročně, ale jen vzácně se stává, že přežijí všechna tři mláďata. Na vejcích střídavě sedí samec i samice, zatímco druhý partner hledá potravu nebo materiál na hnízdo. Vejce dosahují průměrné délky 73 mm a šířky 55 mm. Při ponoření letí rychlostí 120–160 km/h, i když se zřídka kdy ponořuje vertikálně.\n\nV polovině 20. století populace dříve běžného orla bělohlavého rapidně poklesla. To bylo zapříčiněno několika skutečnostmi, mezi nimiž bylo také ztenčení skořápek vajíček vinou používání pesticidu DDT. DDT se dostal potravního řetězce tohoto orla stejně jako jiných dravců. Pro dospělého jedince nebyl smrtelný, ale narušoval metabolismus vápníku a ptáka sterilizoval nebo mu zabránil klást pevná vajíčka. Vajíčka byla proto příliš křehká a neudržela váhu inkubujícího jedince. Odhaduje se, že na začátku 18. století čítala populace orla bělohlavého 300 000–500 000 jedinců, ale v padesátých letech 20. století bylo v kontinentálních Spojených státech pouze 412 hnízdících párů.\n\nDalšími příčinami poklesu populace byl výrazný úbytek vhodného prostředí a nelegální odstřel, v \"Endangered Species Technical Bulletin\" z roku 1978 označen za „hlavní přímou příčinu úmrtí dospělých orlů bělohlavých i jejich mláďat“. V roce 1984 uvedla National Wildlife Federation lov, usmrcení proudem z elektrických vedení a srážky v letu jako hlavní příčiny úmrtí orlů. Jeho populace byla také negativně ovlivněna znečištěním ropou, olovem a rtutí.\n\nPoprvé byl zákon na jeho ochranu vydán v roce 1918 v Dohodě o migrujících ptácích, která později platila na území celé Severní Ameriky. Zákon o ochraně orla bělohlavého (a orla skalního) z roku 1940 zakazoval chytání a zabíjení těchto ptáků za komerčním účelem na území USA. V roce 1967 byl v USA zahrnut na seznam ohrožených druhů a dodatek k zákonu z roku 1940 v letech 1962 až 1972 zakazoval další komerční využití a zvýšil postihy za porušení tohoto zákonu. V roce 1972 bylo také zakázáno používat ve Spojených státech DDT. DDT bylo zakázáno v roce 1989 i v Kanadě, i když už od sedmdesátých let bylo jeho používání omezeno.\nPo těchto regulacích a zákazech se jeho populace začala rozšiřovat. Na začátku osmdesátých let čítala 100 000 jedinců, v roce 1992 jich bylo už 110 000–115 000. Na Aljašce je orlů bělohlavých ze států USA nejvíce, tamní populace čítá 40 000–50 000 kusů, a v kanadské provincii Britská Kolumbie je druhá největší populace, 20 000–30 000 jedinců.\n\nZe seznamu ohrožených druhů USA byl odstraněn 12. července 1995, když byl reklasifikován pouze na mírně ohrožený druh. 28. června 2007 byl odstraněn i ze seznamu mírně ohrožených druhů a zároveň byl přesunut do kategorie málo dotčených seznamu IUCN.\n\nVe Spojených státech je pro chov orla bělohlavého v zajetí potřeba licence. Ta je udělována zejména veřejně vzdělávacím institucím a pouze na jedince, který je nevyléčitelně zraněný a nemůže být proto vypuštěn zpět do volné přírody. Zařízení, ve kterých je držen, musí mít vhodné klece a pracovníky zkušené v péči o orly. V USA je také zakázán chov tohoto druhu v sokolnictví. Pro veřejná představení se příliš nehodí, protože je plachý, lehce vystresovaný a nepředvídatelný. Indiáni mohou také získat povolení chovat jedince pro náboženské účely, ale zase pouze permanentně zraněného. Využívají jeho vypelichané peří k náboženským a kulturním obřadům. Orel bělohlavý se může v zajetí dožít vysokého věku, ale ani v nejlepších podmínkách se mu příliš nedaří úspěšně vyvádět mláďata. V Kanadě je ho možné s licencí využívat k sokolnictví.\n\nJe národním ptákem Spojených států amerických. Objevuje se ve většině jejich znacích, například ve znaku prezidenta Spojených států amerických. Kontinentální kongres zavedl 20. června 1782 dnešní podobu státního znaku USA, kde je orel bělohlavý s třinácti šípy a olivovou větvičkou se třinácti listy. Zakladatelé Spojených států rádi porovnávali svou novou republiku s Římskou republikou, kde hrálo zobrazení orla velkou roli.\nZobrazen je na státních znacích i na zadní straně několika mincí (např. až do roku 1999 na čtvrťáku), kde má hlavu otočenou k olivové větvičce. Mezi lety 1916 a 1946 zobrazovala prezidentská vlajka orla s hlavou otočenou vlevo (vpravo z našeho pohledu), díky čemuž vznikla pověra, že orel má hlavu otočenou k větvi v období míru a k šípům v období války.\n\nVznikla také legenda, že Benjamin Franklin chtěl mít ve znaku Spojených států krocana divokého namísto orla bělohlavého. Tato legenda ale nemá žádnou podporu v důkazech. Původ jejího vzniku leží v dopise, který Franklin napsal své dceři v roce 1784 z Paříže. V něm ale kritizuje sdružení Cincinnati a ani jednou se nezmíní o volbě orla bělohlavého do státního znaku Spojených států amerických. Franklin byl proti vzniku sdružení, protože vnímal děděné členství jako vznešené vyznamenání, které se nehodí do nově vzniklé republiky. Odkaz na dva ptáky je sarkastickým srovnáním sdružení Cincinnati s Cincinnatem, po kterém je pojmenované. Franklin vnímal vznik sdružení jako opak Cincinnatových ideálů.\n\nV některých severoamerických kulturách je posvátným ptákem a jeho peří, stejně jako peří orla skalního, se používá v mnoha náboženských a duchovních obřadech mezi Indiány. Orel je některými kulturami považován za duchovního posla mezi bohy a lidmi. Někteří indiánští tanečníci také využívají jeho drápy jako součást ozdob nošených na vějířích a maskách. Lakotové například dávají pero z orla člověku, který splnil nějaký úkol. V dnešní době se může udělovat při příležitostech jako je promoce. Pónýové považovali orla za symbol plodnosti, protože má hnízdo vysoko nad zemí a urputně brání svá mláďata. Čoktóové ho považovali za symbol míru, protože má přímý kontakt s vyšším světem.\n\nBěhem tance slunce, který provádí mnoho kmenů Indiánů z amerických planin, je orel bělohlavý zobrazován několika způsoby. Hnízdo je představováno rozvětvením chýše, kde se tanec provádí. Během tance pískají na kosti z křídel orla a šaman může ukazovat svým vějířem, který je vyrobený z orlího peří, na lidi, kteří chtějí být uzdraveni. Šaman se dotkne vějířem tyče, která je uprostřed, a poté pacienta, aby se na něj síla z tyče přemístila. Poté vějířem namíří k nebi, aby orel mohl donést modlitbu (žádost o uzdravení) Stvořiteli.\n\nNynější zákon vyžaduje, že pouze osoby s doloženým indiánským původem v kmenu uznávaném vládou mohou žádat o pera orla bělohlavého nebo skalního k náboženským nebo duchovním účelům. Ústavnost tohoto zákonu je několika indiánskými skupinami zpochybňována, protože podle nich porušuje první dodatek k ústavě Spojených států amerických tím, že jim zabraňuje volně vyznávat své náboženství.\n\nV Evropě je chován v takřka 150 zoo. V rámci Česka je k vidění v pěti zoo. Klasicky ve voliérách jsou k vidění ve třech zoo:\n\n\nKromě těchto zoo je pak ještě v Zoo Jihlava a Zoo Plzeň k vidění v rámci sezónních letových ukázek.\n\nPočátek chovu orlů bělohlavých v Zoo Praha se datuje do roku 1978, kdy byli dovezeni dva samci. Samice pak byly dovezeny v roce 1987, resp. 1993. První mládě přišlo na svět v roce 1995, avšak nepodařilo se jeje odchovat. Úspěšný odchov se podařil v roce 1996. Ke konci roku 2017 byl chován jeden pár.\n\nExpoziční voliéra tohoto druhu se nachází v rámci komplexu voliér dravců v dolní části zoo (mezi hlavním a dolním vstupem do zoo). Současná voliéra vznikla v roce 2004 poté, co byla předchozí zničena povodní v srpnu 2002.\n\nZajímavostí je, že v roce 2015 finančně podpořilo formou tzv. zvířecí adopce chov tohoto druhu v Zoo Praha americké velvyslanectví v Praze, ovšem ze soukromých zdrojů zaměstnanců.\n\n\n\n"}
{"id": "78986", "url": "https://cs.wikipedia.org/wiki?curid=78986", "title": "Mrakodrap", "text": "Mrakodrap\n\nMrakodrap je výraz používaný k označení výškové budovy, která je souvisle obyvatelná (resp. využitelná pro kanceláře apod.), a jejíž výška přesahuje minimálně 100 metrů, podle jiné klasifikace 150 metrů. Za mrakodrap se nepovažuje vyhlídková věž či vysílač. Anglická podoba výrazu (\"skyscraper\") vznikla ve Spojených státech amerických, kde byly také první mrakodrapy postaveny. Později se rozšířily do velkých měst celého světa. \n\nMěsto s nejvíce mrakodrapy na světě s více než 150 metry je autonomní čínské území Hongkong. Následované New Yorkem, Dubají a Tokiem. V žebříčku 15 měst se jich pět také nachází v Čínské lidové republice (nepočítaje Hongkong).\n\nNejvyšším současným mrakodrapem je Burdž Chalífa v Dubaji, který je vysoký 828 m a byl otevřen dne 4. ledna 2010.\n\nZatímco u starších výškových budov je jejich výška motivována praktickými (např. majáky), nebo ideovými (kostelní věže) důvody, ke stavbě mrakodrapů vedly důvody komerční. S růstem městské populace v druhé polovině 19. století se zvyšovaly nároky na výstavbu, což vedlo k výraznému zvýšení cen stavebních pozemků. V Chicagu byl pak přímým impulzem k výstavbě mrakodrapů velký požár v roce 1871. Důležitou roli sehrál také začátek průmyslové výroby oceli a vývoj výtahů. Výtahy najednou zatraktivnily horní patra, kde nebyl slyšet hluk z ulice a byl z nich výhled na okolí.\n\nMrakodrapy jsou však často kritizovány z mnoha důvodů. Snad největší problém je ochrana před požárem, kdy evakuace a záchranné práce jsou velmi složité. Dalšími nežádoucími jevy bylo zemětřesení a extrémní meteorologické zatížení (vítr, prudký a vytrvalý déšť, vysoké nebo nízké venkovní teploty) a další faktory.\n\nNejvyšší stavbou ve starověku byla Chufuova pyramida s výškou 146 m z 26. století před naším letopočtem. První výškové budovy vyrůstaly v klasickém starověku, starověké římské budovy v císařských městech dosahovaly deseti a více pater. V evropském středověku byly hlavně v Itálii (např. v Bologni), ale i v německých městech (Řezno) stavěny věžové obytné domy pro městský patriciát. \n\nChufuovu pyramidu překonávala od roku 1311 výškou své centrální věže (160 metrů) Lincolnská katedrála v Anglii, až do roku 1549, kdy se tato věž zhroutila. Překonána byla znovu až v roce 1884 Washingtonovým monumentem ve Spojených státech amerických s výškou 169 metrů. Protože však tyto stavby nebyly trvale obyvatelné, neodpovídají moderní definici mrakodrapu.\n\nTermín mrakodrap se poprvé aplikoval na ocelové stavby s nejméně deseti podlažími v USA ve druhé polovině 19. století. V roce 1871 došlo ke katastrofálnímu požáru v Chicagu, kterému padlo za oběť 17 450 budov v centru obchodní čtvrti města. Během šesti týdnů začaly stavební práce na 300 nových budovách. Od té doby byly v architektuře a stavebnictví v USA uplatňovány nové metody. Jakmile litina a ocel nahradila cihly jako základní materiál a budovy byly vybaveny výtahy, rozvoj výškových budov se dále urychlil. Mnohé z prvních mrakodrapů vyrostly právě v Chicagu, další ve velkých městech jako jsou New York, Filadelfie, Detroit a St. Louis. Jako první mrakodrap moderní doby platí budova Home Insurance Building v Chicagu, postavená v roce 1885 pro jednu z mnoha pojišťoven. Měla deset podlaží; byla však v roce 1931 stržena.\n\nV Evropě v první polovině 20. století brzdily rozvoj mrakodrapů obavy z estetiky a požární bezpečnosti. Některé významnější výjimky byly např. 90 m vysoký Royal Liver Building v Liverpoolu z roku 1911; 57 m vysoký Wilhelm-Marx-Haus v Düsseldorfu z roku 1924; 61 m vysoké Kungstornen ve Stockholmu z roku 1925; 89 m vysoká budova Edificio Telefónica v Madridu z roku 1929; 87,5 m vysoký Boerentoren v Antverpách z roku 1932; 66 m vysoká budova pojišťovny Prudential ve Varšavě z roku 1934 a konečně 108 m vysoký Torre Piacentini v Janově z roku 1940. Budova Moskevské státní univerzity (dnes Lomonosovovy univerzity) byla nejvyšší budovou v Evropě v letech 1953–1990.\n\nChicago a New York spolu soutěžily o nejvyšší budovu světa; New York se ujal vedení roku 1895 dokončením 103 metrů vysoké stavby \"American Surety Building\". New York dále držel toto prvenství se 282 m vysokou Chrysler Building z roku 1930 a poté s 381 m vysokým mrakodrapem Empire State Building, který byl nejvyšší stavbou světa mezi lety 1931–1972. Světové obchodní centrum se stalo poté nejvyšší budovou světa (417 m), bylo však zničeno teroristickým útokem v roce 2001. Již v roce 1974 bylo překonáno stavbou Sears Tower v Chicagu (současný název je \"Willis Tower\", 442 m). Až po 24 letech byla tato budova překonána 452 m vysokými „dvojčaty“ Petronas Twin Towers v malajsijském Kuala Lumpuru, které držely titul nejvyšší budovy světa po dobu šesti let.\n\nJiž od třicátých let 20. století se začaly objevovat mrakodrapy po celém světě, například v Latinské Americe a v Asii. Po druhé světové válce přibývalo mrakodrapů ve všech velkoměstech světa. Za posledních 30 až 40 let bylo postaveno velké množství výškových budov zejména v Čínské lidové republice. V této nejlidnatější zemi světa se počítá již více než 100 měst s více než jedním milionem obyvatel, a v každém z těchto měst byly a jsou dále stavěny moderní mrakodrapy, mnohé z nich pro obytné účely. Mnoho výškových budov má mj. hlavní město Jižní Koreje Soul. Ovšem mrakodrapy se nacházejí také v Pchjongjangu v Severní Koreji.\n\nNejvyšším mrakodrapem na světě je Burdž Chalífa (828 m) v Dubaji ve Spojených arabských emirátech. Hlavním architektem této budovy byl Adrian Smith z renomované chicagské firmy Skidmore, Owings and Merrill. Mrakodrap se stavěl od 21. září 2004 a ještě před dokončením, a to v dubnu 2008, se stal nejvyšší stavbou světa. V lednu 2009 byla dosažena konečná výška 828 metrů včetně antény. Slavnostní otevření proběhlo 4. ledna 2010. Výtahy vedou až do 189. patra ve výšce 638 metrů. Pro běžné užití slouží 163 pater budovy. \n\nV Evropě je nejvyšším mrakodrapem ruská Lachta Centr v Petrohradu. Tato věž je od ledna 2018 vysoká 462 metrů, s 87 podlažími a nástavbou. Druhou nejvyšší budovou Evropy je Věž Federace (374 m) v hlavním městě Ruska Moskvě. Nejvyšší budovou nejen v USA, ale v celé Americe je One World Trade Center v New Yorku (546 m).\n\nPo vzniku Československa byla v Plzni postavena osmipodlažní činžovní budova, která byla nazvána „Mrakodrap“. V roce 1930 se stala nejvyšší budovou první republiky nová správní budova Spolku pro chemickou a hutní výrobu v Ústí nad Labem od drážďanské architektonické kanceláře Lossow a Kühne (10 podlaží, 43 metrů). Prvním pražským mrakodrapem byl 52 m vysoký funkcionalistický palác bývalého Všeobecného penzijního ústavu, dnes Dům odborových svazů (1934, architekti: Josef Havlíček a Karel Honzík) na Žižkově. V roce 1938 byl dostavěn tzv. Baťův mrakodrap ve Zlíně, který byl s výškou 77,5 m ve své době druhým nejvyšším mrakodrapem v Evropě, po mrakodrapu Boerentoren v Antverpách. \n\nV současnosti se nejvíce výškových domů v Česku nachází v Praze a v Brně, celkem čtyři přesahují výšku 100 metrů a je možné je nazývat jako mrakodrapy.\n\nNejvyšším současným mrakodrapem v Česku je brněnská věž AZ Tower v Jižním centru se 111 metry. Její stavba probíhala v letech 2011–2013. Druhá nejvyšší budova v Česku stojí v Praze na Pankráci, měří 109 metrů a nazývá se City Tower, původně měla být budova sídlem Československého rozhlasu. Byla postavena mezi lety 1985 až 1993, v roce 2008 prošla velkou přestavbou. Je využívána především jako kanceláře. Třetí nejvyšší budova se nachází také v Praze na Pankráci, jmenuje se City Empiria a má 27 podlaží a výšku 104 m. Byla postavena v roce 1977 jako sídlo firmy PZO Motokov. Je využívána především jako administrativní budova. 104 metry vysoká je také v roce 2018 dokončená věž V Tower v Praze.\n\n\n\n"}
{"id": "78993", "url": "https://cs.wikipedia.org/wiki?curid=78993", "title": "IBM Lotus Approach", "text": "IBM Lotus Approach\n\nLotus Approach je vizuální databázový nástroj pro vývoj aplikací a vytváření formulářů k *.dbf formátu firmy IBM. Je součástí balíku Lotus SmartSuite. Koncepce tohoto produktu se podobá známější aplikaci Access od firmy Microsoft. Na rozdíl od něj ale již není oficiálně podporován v českém jazyce. Tento nedostatek se dá vyřešit pomocí lokalizací od jiných dodavatelů.\n"}
{"id": "78995", "url": "https://cs.wikipedia.org/wiki?curid=78995", "title": "Píseň", "text": "Píseň\n\nPíseň, písnička případně popěvek, je jeden ze základních typů hudebního projevu. Základem je vokální projev opatřený textovou složkou. Písnička může být ryze vokální, nebo může mít nástrojový doprovod, může být zpívána jednotlivcem nebo více zpěváky (obvykle pak hovoříme o sboru). V lidové či slangové mluvě se pro pojem píseň/písnička zejména v soudobé populární hudbě vžilo také původní anglické slovo song.\n\n\nUmělé písničky vznikaly v úzkém vztahu k písni lidové, nicméně je třeba brát zřetel na to, že i každá lidová píseň je vlastně také písní umělou v tom smyslu, že i ona má nějakého svého prvotního tvůrce-autora, který je vždy důsledně anonymní respektive není znám. V evropské hudbě se umělé písničky objevily např. ve 14. a 15. století v podobě projevů tzv. truvérů a minnesengrů. Byly to nejčastěji různé balady či madrigaly. Velký rozmach tvorby umělých písní nastal v období hudebního romantismu v 19. století. V jednotlivých zemích pak vznikaly osobité hudební styly (např. francouzský šanson či americká country hudba apod).\n\n\nPodle skladebného schématu rozeznáváme\n\nMalé formy písně jsou jednodílné (schéma \"a\"), dvoudílné (schéma \"a, b\") a trojdílné (schéma \"a, b, a\"). Jednodílné jsou většinou prosté dětské lidové popěvky, dvojdílných a trojdílných je drtivá většina lidových písní. Rozšířenou malou formu (jedná se vlastně o repetici) najdeme v šansonech a populární hudbě (schéma \"a, b, a, b\", tedy sloka, refrén, sloka, refrén). Složitější velká forma písňová je dvoudílný nebo třídílný útvar, ve kterém každý díl tvoří hudba uspořádaná v malé písňové formě (např.schéma \"A /a,b,a/, B /c,d,c/, A /a,b,a/\"). Ve velké formě písňové jsou komponovány četné skladby vážné hudby, např. Smetanovy polky nebo Dvořákovy \"Slovanské tance\".\n\nJednotlivá označení schémat neznamenají současně úroveň formy. Malá forma nemusí nutně znamenat formu primitivní. Klasickým příkladem toho je Česká hymna, která ačkoli je ve smyslu schématu \"a\" malou písňovou formou, je v ní melodický motiv systematicky rozvíjen bez jakéhokoliv opakování motivů.\n\nExistují též písně, vymykající se z uvedených základních hudebních schémat. Vyskytují se často nejen u skladatelů vážné hudby, ale též např.v jazzové hudbě a rocku - tam především v art rockové produkci (Genesis, Yes, Emerson, Lake & Palmer, Synkopy 61, Pink Floyd, Colegium musicum M. Vargy ) a v alternativních hudebních směrech. Jde o nejrůznější typy schémat, příkladem může být stavba \"a,b,c,b,c\", atd., atd.\n\n\n\n"}
{"id": "78996", "url": "https://cs.wikipedia.org/wiki?curid=78996", "title": "Nástěnná malba", "text": "Nástěnná malba\n\nNástěnná malba je malba, která je neoddělitelnou součástí stavby. Může představovat jak ornamentální výzdobu, tak krajinu, zátiší, mytologické či biblické výjevy atp. Prováděna bývá buď na suchou nebo na čerstvou, ještě vlhkou omítku (freska).\n\nNástěnné malby patří k nejstarším výtvarným technikám, které se rozvíjeli už v pravěku. Jeskynní malby se zachovaly např. v lokalitách Altamira a Lascaux.\n\nMalba na stěny se rozvíjela i ve starověku. Ve starověkém Egyptě se uplatňovala vedle hieroglyfů a nízkého reliéfu. K dobře zachovalým antickým malbám patří např. výzdoba v Herculaneu.\n\nVe středověku se vedle barevné a dekorativní výzdoby architektury uplatňovaly zvláště v kostelech ilustrační malby k biblickým tématům, tzv. \"bible chudých\".\n\nV období renesance vznikly některé z nejslavnějších nástěnných maleb, jako jsou \"Poslední večeře\" od da Vinciho a Michelangelova výzdoba Sixtinské kaple. Tamní malba Posledního soudu již předznamenává nástup barokního umění, které provázel velký rozmach nástěnných a nástropních maleb. V návrzích kostelů, zámeckých sálů a dalších prostor je počítáno s malířskou výzdobou a ta naopak, často iluzivně, navazuje na architekturu a tím vytváří spolu s další výzdobou účinně působící jednotný celek.\n\n\nDalší techniky výzdoby stěn\n\n\n"}
{"id": "79004", "url": "https://cs.wikipedia.org/wiki?curid=79004", "title": "Vítek III. z Prčice a Plankenberka", "text": "Vítek III. z Prčice a Plankenberka\n\nVítek III. mladší z Prčice a Plankenberka (před 1194– po 1244) byl pánem Prčice a Plankenberka a je považován za zakladatele rodu Rožmberků.\n\nJeho otcem byl Vítkovec Vítek I. z Prčice, bratry pak Jindřich I. z Hradce, předchůdce pánů z Hradce, Vítek II. starší, předchůdce rodu pánů z Krumlova, a Vítek IV., předchůdce rodu pánů z Landštejna.\n\nVítek III. mladší měl neznámou dceru a syny Zachaře („Zachariáše“) z Prčice a Plankenberka, Vítka V. z Příběnic (zemřel před 1259) a Voka I. z Rožmberka, pozdějšího českého nejvyššího maršálka, správce Horních Rakous a zemského hejtmana ve Štýrsku.\n\nPodle Václava Březana byla neznámou dcerou Anežka. Avšak zde Březan opět mylně vycházel ze závěti Voka z Rožmberka, kde synovi této neznámé dcery Vítka mladšího odkazuje majetek:\" \"Item pueris sororismee do Pritschit in cambium\"\". Dále se v této závěti lze dočíst: \"\"... Et quinque marce auri solvantur inde pueris domini Bawari secundum\"\". (viz JSH, ročník LVII/1, str. 87). V překladu těchto odkazů Březana vedla mylná domněnka, že syn neznámé dcery Vítka mladšího a syn Bavora II. ze Strakonic byla stejná osoba. Březan se tedy domníval, že neznámou dcerou je Anežka, avšak doložitelně se jedná o Anežku nemanželskou dceru Přemysla Otakara II.\n\nV této části se Březan dopustil ještě jedné mýlky. Vítkovi totiž přisoudil ještě další dva syny: Mikuláše (jedná se o pražského biskupa; tuto domněnku mylně převzal z Hájkovy kroniky) a Buriana (tato osoba pouze figuruje v listinách Václava I. z roku 1250 jako svědek Borso de Rysenburch).\n\n"}
{"id": "79007", "url": "https://cs.wikipedia.org/wiki?curid=79007", "title": "Tibetská doga", "text": "Tibetská doga\n\nTibetská doga neboli také tibetský mastiff (v zemi původu \"Do Khyi\") je přírodní psí plemeno staré více než 4000 let a je považován za jednu z největších psích ras.\n\nPrvní písemná zmínka o tibetské doze je z roku 1121 př. n. l. v čínské knize letopisů. Zmiňuje se o ní Aristoteles, Alexandr Veliký, který ji přivezl do Evropy a také velký cestovatel Marco Polo. Tato rasa se nám dochovala v původní podobě bez křížení s jiným plemenem psů. Pes byl původně používán jako strážný pes pro ochranu stád, stanů, chrámů, vesnic, kdy měl být schopen zabít i tygra. Přes den byl přivázán nebo uzavřen v ohradách, ale přes noc byl pouštěn na volno, kde hlídal okolí svého rajónu.\n\nV roce 2008 studie mitochondrální DNA prokázala, že 12 plemen ve studii se oddělilo od vlka obecného před 42.000 lety, plemeno Tibeské dogy se oddělilo dříve kolem 58.000 let. Studie z roku 2014 přidala, že Leonbergra jako možného příbuzného k plemenu Tibetské dogy.\n\nPojmenování plemena Tibetská doga nebo Tibetský mastiff je odvozenu ze špatného pojmenování Evropany. Správné určení a pojmenování pro plemeno by měl být Tibetský horský pes.\n\nMinimální kohoutková výška feny je 61 cm u psa 66 cm. V praxi fenky měří v průměru 63 cm a psi 71 cm. Pes má zpravidla hustší a delší srst a větší hřívu. Je to mohutný, těžký, dobře stavěný pes se silnou kostrou. Hlava dosti široká, těžká a silná. Týlní výčnělek a stop jsou dobře znatelné, délka lebky od týlu ke stopu se rovná délce čenichové partie od stopu ke špičce čenichu, ale může být i kratší. Čenichová partie je dostatečně široká a čtvercová. Oči výrazné, střední velikosti. Barva hnědá ve všech odstínech. Uši střední velikosti, trojúhelníkového tvaru.\n\nKrk má silný, nohy rovné, svalnaté, silné. Záda rovná a záď téměř neznatelná. Pohybuje se energicky, uvolněně, lehce a elasticky.\n\nTibetská doga se vyskytuje ve 3 hlavních liniích lišící se především odchylkami ve využití a především ve vzezření. První je nejznámější linie DO-KHYI. Tato linie (z jejího názvu pochází i oficiální pojmenování celého plemene FCI) byla používána jak pro ochranu, tak pomáhala \"pást\" stáda jaků. Její vzrůst je poněkud nižší, mívá užší hlavu i mordu a pysky jen mírně převislé. Tato linie byla nejvíce použita pro evropský chov. Dnes se do Evropy však dostávají i potomci druhé linie TSANG-KHYI, z chovů v Asii a USA. Tato linie má zpravidla vyšší vzrůst celkově působí mohutným dojmem, má širokou lebku a dosti převislé pysky. Je známo, že i více sliní. Lze ji rozpoznat i volnější kůží zejména pak v oblasti hlavy a krku. Byla využívána samozřejmě k ostraze, ale v případě potřeby nosila i těžší náklady. Třetí linií, která se dnes již téměř nevyskytuje je linie KHYI-APSO používána výhradně k ochraně klášterů. Ve srovnání s ostatními byla obrovská s postavou bájných šelem, vyznačuje se především bohatým osrstění a především velice uvolněnou a nařasenou kůží vytvářející po těle vrásky a nad očima minimálně trojí obočí. Poté, co Tibet obsadila Čínská lidová republika, došlo téměř k jejímu vyhlazení (hlídala kláštery a především ty Číňané ničily a bombardovali). Dnes se vyskytuje jen v několika málo záchranných chovech paradoxně jižně žijícími Číňany. Dnes tyto linie však nejsou čisté a už vůbec oficiálně rozlišované. \n\nVždy byla tibetskými nomády využívána jako strážní pes a rovněž tak i v tibetských klášterech. Těch však z původních 6000 zbylo pouhých asi 80 v dobrém stavu. Dnes se opět do klášterů pomalu vrací. Tibetská doga se musela po staletí samostatně rozhodovat a v nepřítomnosti pána domu, když odešel za obchodem, hlídala stádo i rodinu. Při stěhování z pastvin byla využívána i na přenášení lehčích břemen. Její štěkot je nezaměnitelný, impozantní a odstrašující. Sama nikdy nikoho nenapadne, ale pokud brání teritorium nebo rodinu, neváhá nasadit vlastní život. Je dost uzavřená a lásku projevuje pouze své rodině či pánovi, a to odměřeně, avšak po delším odloučení její radost nezná mezí. Dala základ většině mollosoidních plemen, což konstatovala řada významných zoologů v historii (A. E. Brehm, M. Siber, J. B. Walsh (Stonehenger), W. Youatt a další).\n"}
{"id": "79010", "url": "https://cs.wikipedia.org/wiki?curid=79010", "title": "Rotuma", "text": "Rotuma\n\nOstrov Rotuma je hlavním ostrovem fidžijského souostroví Rotuma. Ostrov je 13 km dlouhý a 4 km široký s rozlohou 43 km². Je jediným trvale obydleným ostrovem souostroví Rotuma. Při sčítání v roce 1996 měl 2 810 obyvatel.\n\nPrvní známý Evropan, jenž spatřil Rotumu v roce 1790, byl kapitán Edward Edwards s posádkou lodi HMS Pandora, když zde přistáli při pátrání po námořnících zmizelých po vzpouře na lodi Bounty. Ostrov byl oblíbeným velrybáři pro doplňování zásob a v polovině 19. století se Rotuma stala rájem dezertujícím námořníkům, z nichž někteří unikali před odsouzením. Někteří z těchto dezertérů si vzali za manželky místní ženy a přispěli tak svými geny do již značně různorodé společnosti. Jiní skončili násilnou smrtí, údajně cizím přičiněním.\n\nWesleyští misionáři (metodisté) z Tongy přišli na Rotumu v roce 1842, následováni katolíky (marist brothers) v roce 1847. Konflikt mezi těmito skupinami, přiživený předešlou politickou rivalitou mezi náčelníky sedmi rotumských oblastí, vyústil ve válečný stav, který vedl místní náčelníky aby v roce 1879 požádali o připojení skupiny ostrovů k Británii. 13. května 1881, výročí dnes slavené jako svátek – Rotumský den, byla Rotuma oficiálně postoupena Spojenému království, sedm let po tom, co se Fidži stalo kolonií. Koloniální odkaz je dodnes patrný díky mnoha starým kostelům roztroušeným po krajině.\n\nAčkoliv politicky jsou ostrovy od roku 1881 součástí Fidži, rotumanská kultura je více spjatá s polynézskými ostrovy na východě, hlavně s kulturou Tongy, Samoy, Wallisu a Futuny. Díky polynézskému vzhledu a odlišnému jazyku představují Rotumané rozeznatelnou menšinovou skupinu ve fidžijské republice. Většina Rotumanů (10 000) nyní žije po celém Fidži, zatím co něco pod 3 000 zůstává na Rotumě. Rotumané jsou kulturně konzervativní a udržují své zvyky tváří v tvář změnám doprovázeným narůstajícím kontaktem s ostatním světem. V roce 1885 přibližně 85 % Rotumanů hlasovalo proti otevření ostrova turistům.\n\nMajor Jioji Konousi Konrote, fidžijský vysoký komisař, ombudsman Walter Rigamoto, ministr informatiky Marieta Rigamoto, a nejvyšší soudce Daniel Fatiaki.\n\nAdministrativně je Rotuma plně připojena k Fidži, ale díky místní správě má větší míru nezávislosti nežli ostatní fidžijské oblasti. Rotuma má statut kolonie s volenou Rotumskou radou, jejíž oprávnění a odpovědnosti jsou srovnatelné s okresy a provinciemi kdekoliv na Fidži. Hlavním městem ostrova je Ahau, největším Motusa.\n\nNa národní úrovni volí fidžijští obyvatelé rotumanského původu jednoho zástupce do fidžijské sněmovny reprezentantů a Rotumský sněm nominuje jednoho zástupce do fidžijského senátu. Rotuma je také reprezentována ve vlivném Velkém sněmu náčelníků třemi zastupiteli volenými rotumským sněmem. Z volebních důvodů byli Rotumané oficiálně klasifikováni jako Fidžijci, ale při úpravě ústavy v letech 1997–1998 jim byla na vlastní žádost zaručeno zvláštní zastoupení. Většina křesel fidžijské sněmovny reprezentantů je přidělena na komunálním základě různým etnickým skupinám.\n\n"}
{"id": "79015", "url": "https://cs.wikipedia.org/wiki?curid=79015", "title": "Akropolis", "text": "Akropolis\n\nAkropolis či akropole (z řeckého \"akros\" vysoký a \"polis\" obec, překládáno též jako horní město, vyšehrad) ve svém původním významu označuje opevněné návrší starověkých řeckých měst s posvátným okrskem a vladařským palácem. Přeneseně se pak výraz používá v archeologii pro centrální, zpravidla silně opevněnou část pravěkého nebo raně středověkého hradiště. Antické městské akropole byly díky geomorfologickým podmínkám (strmým stěnám, stísněnému přístupu) nejsnadněji hájitelnými místy před nepřáteli.\n\nNejznámější akropole, Akropolis athénská, byla vybudována uprostřed města a měla Athény reprezentovat. Byl tam postaven Chrám bohyně Athény, byla to nejvýznamnější stavba Athén.\n\n"}
{"id": "79018", "url": "https://cs.wikipedia.org/wiki?curid=79018", "title": "Tung-tching-chu", "text": "Tung-tching-chu\n\nTung-tching-chu () je jezero v Číně v provincii Chu-nan v povodí Jang-c’-ťiang. Leží v bažinaté rovině a má nízké břehy.\n\nÚstí do něj řeky Siang-ťiang, C'-ťiang, Li-šuej, Jüan-ťiang a Mi-luo-ťiang. Jezero je pěti rameny spojeno s řekou Jang-c’-ťiang, pro kterou slouží jako regulátor množství vody. Přijímá v období velké vody (květen až září) 40 % až 60 % jejího toku. Úroveň jezera se zvedá v létě o 15 m a jeho rozloha vzrůstá ze 4000 až 5000 km² na 10 000 až 12 000 km² a způsobuje povodně. V zimě odtéká voda z jezera do \"Jang-c’-ťiang\", jezero se stává mělkým a objevuje se na něm spousta ostrovů.\n\nNa jezeře je rozvinuté rybářství a vodní doprava.\n"}
{"id": "79020", "url": "https://cs.wikipedia.org/wiki?curid=79020", "title": "Phnompenh", "text": "Phnompenh\n\nPhnompenh (khmersky: ភ្នំពេញ \"Phnum Pénh\"; správná výslovnost v češtině [pnompen] , původní khmerská výslovnost [pʰnʊm ˈpɨɲ]) je hlavní a největší město Kambodže, politické, hospodářské a kulturní centrum. Díky tradiční khmerské a francouzské architektuře je lákavým turistickým cílem. Počet obyvatel činí 862 000.\n\nMěsto Phnompenh se nachází na soutoku řek Mekong a Tonlesap v kambodžské provincii Kandal, na hladině Mekongu leží také nejnižší bod města, který leží v nadmořské výšce 8 m, nejvyšší bod se nachází ve výšce 25 m, průměrná nadmořská výška sídla se pak pohybuje okolo 12 m.\nPodnebí je po většinu roku horké a vlhké, v lednu se průměrná teplota pohybuje okolo 26 °C, v červenci pak okolo 27 °C. V lednu spadne průměrně pouze 5 mm srážek, v červenci 170 mm, nejdeštivější je však říjen, kdy spadne průměrně 260 mm srážek.\n\nPhnompenh byl založen v roce 1372. Status hlavního města získalo v roce 1443, kdy sem přenesl hlavní město své říše z Angkoru král Čau Ponchea Jat. Od roku 1525 město o tuto pozici však přišlo, říši totiž ovládli Thajové. V roce 1866 vrátil Phnompenhu status hlavního města Kambodže král Norodom. Během druhé světové války obsadili celou zemi včetně hlavního města Japonci, tím se stát vlastně dostal pod nadvládu dvou zemí – Japonska a Francie. V roce 1945 tato „dvouvláda“ skončila, v srpnu téhož roku vyhlásil princ Norodom Sihanuk nezávislost. O dva měsíce později, 5. října 1945, však Phnompenh dobyli francouzští vojáci, hlavně pak parašutisté, které vedl generál Leclerc, od ledna 1946 se Kambodža opět stala francouzským protektorátem. Pozici hlavního města nezávislé Kambodže získal Phnompenh opět až 9. 11. 1953, zasloužily se o to především neustálé partyzánské boje vlastenců. Další bouřlivý okamžik v historii města a celé země nastal v březnu 1970, když došlo ke státnímu převratu generála Lon Nola, vojenský režim byl o pět let později svržen, jenže k moci se dostal komunistický režim Rudých Khmerů, v jehož čele stanuli Pol Pot a Ieng Sary.\n\nBěhem vlády Rudých Khmerů byla velká část městského obyvatelstva vystěhována na venkov, došlo však například také ke zrušení peněz, celkem byla v celé zemi vyvražděna přibližně jedna třetina veškeré populace, byly zabity 3 miliony lidí. Přítrž řádění Rudých Khmerů učinila až intervence vojsk komunistického Vietnamu, vietnamská vojska v lednu 1979 obsadila Phnompenh, stáhla se až po deseti letech, v září 1989.\n\nV Phnompenhu se nachází velká řada zajímavých míst a historických pamětihodností. Velké množství budov je postaveno v národním stylu, jedná se například o Národní muzeum, budovu národního shromáždění, Královský palác či pomník nezávislosti ad. V současnosti zde dochází k budování výškových staveb, jejichž architektura propojuje tradiční khmerské prvky s moderními. Tato výstavba pomalu vytlačuje malé domky ze dřeva, které se nacházejí na předměstích.\n\nMěsto se původně jmenovalo \"Čakdomukh\", toto pojmenování bylo převzato ze sanskrtu, kde výraz čaturmukha znamená \"čtyři ramena\", označoval rozvětvení Mekongu, na němž se město nachází. Současný název města v khmerštině znamená doslova \"kopec paní Penh\". Žena, která se jmenovala Penh, zde totiž podle legendy postavila první osadu a na nedalekém kopci nechala vybudovat chrám na počest všech sošek Buddhy, které byly nalezeny v řece.\n\n"}
{"id": "79025", "url": "https://cs.wikipedia.org/wiki?curid=79025", "title": "Josef Vorel", "text": "Josef Vorel\n\nJméno Josef Vorel nese a neslo více lidí:\n\n"}
{"id": "79027", "url": "https://cs.wikipedia.org/wiki?curid=79027", "title": "Šalkarteniz", "text": "Šalkarteniz\n\nŠalkarteniz nebo Čelkarteniz ( ) je slanisko (na jaře jezero) v Akťubinské oblasti v Kazachstánu. Leží severovýchodně od Aralského jezera. Má rozlohu 1800 km².\n\nNa jaře do \"Šalkartenizu\" dotékají vody řek Turgaj a Irgiz a ono se mění na hořkoslané jezero s hloubkou 2 až 3 m.\n"}
{"id": "79029", "url": "https://cs.wikipedia.org/wiki?curid=79029", "title": "Šalkar", "text": "Šalkar\n\nŠalkar nebo Čelkar ( , ) je slané jezero v Západokazašské oblasti v Kazachstánu. Má rozlohu 200 km², průměrnou hloubku 5,1 m a maximální hloubku 13 m.\n\nZe severu je obemknuto slanisky.\n\nZdroj vody je sněhový a podzemní. Vyšší úroveň hladiny má v květnu a rozsah kolísání je 1,8 m. Zamrzá v listopadu a rozmrzá v květnu. Ústí do něj řeka Jesenankaty a odtéká řeka Soljanka (povodí Uralu).\n\nNa jezeře je rozvinuté rybářství.\n"}
{"id": "79034", "url": "https://cs.wikipedia.org/wiki?curid=79034", "title": "Bohdanečský rybník", "text": "Bohdanečský rybník\n\nBohdanečský rybník je rybník nedaleko města Lázně Bohdaneč v okrese Pardubice v Pardubickém kraji v České republice. Má rozlohu 158 ha. Dosahuje maximální hloubky 2 m. Leží v nadmořské výšce 218 m. Okolo rybníku se nachází národní přírodní rezervace Bohdanečský rybník a rybník Matka.\n\nBezprostředně vedle něj se nachází rybník Matka. Oba jsou spojené Opatovickým kanálem s Labem.\n\nRybník byl založený před rokem 1480 a patří mezi nejstarší v pernštejnské rybniční soustavě.\n\nSe sousedním rybníkem Matka a bezprostředním okolím je součástí evropsky významné lokality Bohdanečský rybník a rybník Matka, která je taktéž národní přírodní rezervací. Spolu se Zábranskými rybníky náleží k Ptačí oblasti Bohdanečský rybník.\n\n\n"}
{"id": "79036", "url": "https://cs.wikipedia.org/wiki?curid=79036", "title": "Solkope", "text": "Solkope\n\nSolkope je malý ostrov u jižního pobřeží Rotumy. Patří k odlehlým fidžijským ostrovům. Zvažuje se připojení ostrova k Rotumě spolu s několika dalšími menšími ostrovy jako Hatana, Hofliua, Solnohu, a Uea.\n\nAntropolog Gordon MacGregor zaznamenal rotumskou legendu vztahující se k Solkope při návštěvě Rotumy v roce 1932. Legenda, vyprávěná MacGregorovi ostrovanem Tuirotumou vyprávěla o skále na pobřeží obráceném do volného moře. Tato skála je tupua Leplafeke (tupua je duch významné osoby který spočívá na skále, hvězdě nebo planetě). Rotumská legenda vypráví že tato skála dříve stála na ostrově Haua na pobřeží Oinafa. Během velkého tahu ryb na Oinafě přišel Leplefekův úlovek vniveč, což skálu rozhněvalo na tolik že se dala do pohybu kolem Rotumy, aby se dostala pryč z Hauy. Nakonec dorazila do Solkope kde se tupua rozhodl usadit na straně do otevřeného moře schovaný před Oinafou.\n"}
{"id": "79038", "url": "https://cs.wikipedia.org/wiki?curid=79038", "title": "Seznam planetek 120501-120750", "text": "Seznam planetek 120501-120750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79039", "url": "https://cs.wikipedia.org/wiki?curid=79039", "title": "Seznam planetek 120751-121000", "text": "Seznam planetek 120751-121000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79040", "url": "https://cs.wikipedia.org/wiki?curid=79040", "title": "Seznam planetek 121001-121250", "text": "Seznam planetek 121001-121250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79041", "url": "https://cs.wikipedia.org/wiki?curid=79041", "title": "Seznam planetek 121251-121500", "text": "Seznam planetek 121251-121500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79042", "url": "https://cs.wikipedia.org/wiki?curid=79042", "title": "Seznam planetek 121501-121750", "text": "Seznam planetek 121501-121750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79043", "url": "https://cs.wikipedia.org/wiki?curid=79043", "title": "Seznam planetek 121751-122000", "text": "Seznam planetek 121751-122000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79044", "url": "https://cs.wikipedia.org/wiki?curid=79044", "title": "Seznam planetek 122001-122250", "text": "Seznam planetek 122001-122250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79045", "url": "https://cs.wikipedia.org/wiki?curid=79045", "title": "Seznam planetek 122251-122500", "text": "Seznam planetek 122251-122500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79047", "url": "https://cs.wikipedia.org/wiki?curid=79047", "title": "Lockheed A-12", "text": "Lockheed A-12\n\nLockheed A-12 bylo nejvýkonnější průzkumné letadlo dvacátého století. Bylo vyrobeno jako nástupce slavného výškového průzkumného letounu Lockheed U-2 a používáno výhradně CIA. Mnohem známější armádní verze nesla označení SR-71.\n\nLockheed U-2 bylo letadlo, které umožňovalo CIA získávat cenné zpravodajské informace z území východního bloku. Snadnost s jakou ruská radarová stanoviště zachycovala a sledovala pohyb U-2 nad svým územím prakticky od počátku jeho operačního nasazení dávala tušit, že letadlo bude za stávajících podmínek použitelné maximálně několik následujících let. Sestřelení F. G. Powerse při letu nad Sverdlovskem poskytlo další impuls k úvahám na téma nástupce U-2.\n\nPrezident Eisenhower schválil v roce 1958 projekt \"Gusto\" jehož cílem bylo vybrat koncepci letadla schopného létat extrémně rychle ve velmi vysokých výškách. Předpokládaná návrhová rychlost byla trojnásobek rychlosti zvuku ve výškách okolo 28 kilometrů. Oslovena byla společnost Convair a Lockheed. Poradní panel složený ze zástupců Ministerstva obrany, letectva a CIA vybral v srpnu 1959 návrh společnosti Lockheed. Projekt byl uzavřen.\n\nProgram, jehož cílem bylo postavení dvanácti letadel podle návrhu projektu \"GUSTO\" dostal krycí jméno \"OXCART\" (volský potah). Hodnota kontraktu byla 100 milionů dolarů. Letadlo vyvíjela divize \"Skunk Works\" společnosti Lockheed, hlavním konstruktérem se stal Clarence L. \"Kelly\" Johnson. Johnson experimentoval s mnoha návrhy, včetně kombinace proudového a náporového motoru. Letadlo bylo jakožto nástupce U-2 známého jako \"Angel\", vyvíjeno pod krycím názvem \"Archangel\". Odtud také pochází označení A-12 - jednalo se o dvanáctý návrh konfigurace letounu. V konečné verzi se jedná o dvoumotorový středoplošník.\n\nKonstrukce letadla je titanová, což přineslo mnoho problémů se zpracováním a dílenskými přípravky. Lockheed díky jeho použití v A-12 získal neocenitelné technologické zkušenosti při práci s tímto kovem.\n\nA-12 využívá nádrže v křídlech a tak se dalším problémem stalo palivo. Pro \"OXCART\" bylo vyvinuto speciální palivo, které vydrží vysoké teploty vznikající při letu rychlostí Mach 3. Stejně tak musela být vyvinuta mazadla a další přípravky, které umožní práci motoru J58.\nJednou ze zajímavostí jsou nádrže. Právě díky vysokým teplotním rozdílům a teplotní roztažnosti bylo třeba nechat jednotlivým dílům vůli. Tato vůle ovšem znamenala, že letadlo po natankování na zemi teklo jako cedník. Problém s těsností nádrže nebyl nikdy uspokojivě vyřešen a při běžném provozu bylo natankováno jenom tolik paliva, aby se letadlo dostalo do vzduchu, kde dotankovalo z tankeru KC-135 a okamžitě vystoupalo do operační výšky. Při vyšších rychlostech se materiál roztáhl a nádrže se tak utěsnily.\n\nVzhledem k tomu, že \"Kelly\" Johnson potřeboval ušetřit hmotnost letadla, neuvažoval o izolaci kabiny, což v praxi znamenalo, že v kabině bylo nadměrné horko a pilot musel mít po celou dobu letu speciální oblek s vlastním chlazením, kontrolou tlaku a dalšími systémy pro podporu života.\n\nJedním ze základních požadavků byla redukce radarového odrazu (RCS). Testy na modelech probíhaly na základně \"Groom Lake\" ve Nevadě. Právě snahy o minimalizaci RCS daly letounu A-12 neobvyklý tvar. Dalšího snížení RCS bylo dosaženo použitím speciálních plastů u náběžných hran - plasty byly na tak důležité součásti letadla použity vůbec poprvé.\n\nDalším z problémů byl motor: již při pracích na projektu GUSTO byl uvažován motor Pratt & Whitney J58. Motor J58 byl původně projektem námořního letectva a měl být schopen pracovat i při rychlostech okolo trojnásobku rychlosti zvuku. Námořní letectvo později od projektu motoru J58 ustoupilo, ale Prat & Whitney byla přizvána k projektu \"GUSTO\" a souhlasila s tím, že upraví svůj motor pro potřeby projektu \"OXCART\". P&W čelila mnoha problémům spojeným s vývojem motoru pracujícího v extrémních podmínkách a čerpané prostředky málem ohrozily celý projekt \"OXCART\".\n\nZákladní „zbraní“ průzkumného letadla jsou jeho oči. Vývoj fotopřístroje pro A-12 byl zadán společnostem Perkin-Elmer, Hycon a Eastman Kodak. Všechny tři společnosti dodaly své specifikace.\n\nPerkin-Elmer navrhl přístroj označený jako \"Type-1\", používal objektiv o ohniskové vzdálenosti 457 milimetrů a světelnosti f/4.0. Pás filmu široký přibližně 16 centimetrů byl dlouhý více než 1.5 kilometru. Rozlišovací schopnost přístroje činila přibližně 30 centimetrů a z návrhové výšky pro A-12 pokrýval pás široký asi 110 kilometrů.\n\nPřístroj značený jako \"Type-II\" byl navržen Kodakem, používal objektiv o ohniskové vzdálenosti 533 milimetrů a filmový pás o šířce 20 centimetrů o délce téměř tři kilometry (2940 metrů). Šířka záběru tohoto přístroje byla přibližně 95 kilometrů s rozlišovací schopností 40 centimetrů.\n\nPosledním z navržených přístrojů byl \"Type-IV\" firmy Hycon. \"Type-IV\" byl nástupce přístroje typu \"B\" používaného v první generaci letadel U-2. Objektiv o ohniskové vzdálenosti 1220 milimetrů a světelnosti f/5.6 pokrýval sice jenom 40 kilometrů, ale měl rozlišovací schopnost 20 centimetrů. Film byl široký 24 centimetrů a na délku měřil více než 4 kilometry. Lehce modifikovaný přístroj známý jako fotopřístroj \"H\" byl používán i v letounech U-2R (U-2 druhé generace).\n\nPro účely projektu \"OXCART\" byly vybrány všechny tři přístroje, ovšem než mohly být použity, bylo třeba vyřešit zásadní problém, kterým se stalo okénko v trupu, skrz které bude přístroj fotografovat. Sklo nesmělo zkreslovat obraz a muselo vydržet teplotní rozdíly okolo dvou set stupňů Celsia. Vývoj tohoto okénka stál dva miliony dolarů a trval tři roky.\n\nPrvní A-12 (\"Article 121\") byl dodán na základnu \"Groom Lake\" v únoru 1962. Nebyl osazen motory J58, ale staršími J75, protože Pratt & Whitney se dostala do potíží s vývojem a dodávka motorů se protahovala. První neoficiální let se uskutečnil 25. dubna 1962, kdy testovací pilot Lockheedu Louis Schalk letěl přibližně 3 kilometry asi 10 metrů nad zemí. Následující den se uskutečnil první let (tzv. \"maiden flight\"), který trval asi 40 minut. První oficiální let za přítomnosti zástupců CIA se uskutečnil 30. dubna a byl úspěšný - trval přibližně hodinu a letadlo se chovalo zcela dle očekávání.\n\nZákladní problém letových zkoušek bylo jejich utajení: NORAD i FAA byly upozorněny, že radaroví operátoři a letoví dispečeři nemají kontaktovat letadla létající vysoko a rychle. Existence letadla byla odhalena a prezident Johnson se o něm zmínil v roce 1964 jako o experimentálním výzkumném letadle \"A-11\". V listopadu 1965 byly testy ukončeny a \"OXCART\" byl připraven pro operační nasazení.\n\nZajímavostí je, že velké množství hlášených pozorování UFO byla CIA schopna přiřadit jednotlivým letům letadel U-2 a A-12 .\n\nMéně známou skutečností je, že jelikož USA v té době ještě průmyslově neprodukovaly titan potřebný k výrobě draku tohoto letounu, byl tento nakupován CIA prostřednictvím nastrčených firem od jediného výrobce, a to SSSR. Paradoxně byl tedy Sovětský svaz jedním z hlavních \"dodavatelů\" materiálu pro výrobu letadla určeného k \"boji\" proti němu samotnému.\n\nLetoun byl sice připraven, ale technický pokrok radarových a obranných systémů zasel pochybnosti o tom, zda může být letoun nasazen k předpokládané činnosti, tedy k přeletům východního bloku. Rozvoj špionážních satelitů též hrozil, že tak drahý projekt, jako je \"OXCART\" nebude k tomuto účelu třeba.\n\nSatelitní průzkum má ovšem i své nevýhody - oběžné dráhy satelitů se mění velmi obtížně a satelit je sice z dlouhodobého hlediska (například průzkum Sovětského svazu) výhodnější, ale v případě potřeby rychlé reakce je třeba letadlo. To se prokázalo například během karibské krize. V tomto případě je ovšem ještě flexibilnější letoun U-2, který může být nasazen do týdne kdekoliv. A-12 a jeho podpůrné systémy vyžadují značné úsilí k aktivaci a přesunu k místu nasazení.\n\nJiž v roce 1964 začaly vznikat plány na nasazení A-12 na Kubě (projekt \"SKYLARK\"). Tento plán se ovšem nikdy neuskutečnil. První reálné nasazení si A-12 odbylo v jihovýchodní Asii během vietnamské války.\n\nNa základnu Kadena v Japonsku se v květnu 1967 přesunul podpůrný personál a dva stroje A-12. 31. května 1967 letěl A-12 na svůj první operační let. Ten trval téměř 4 hodiny, probíhal při rychlosti mach 3,1 ve výšce 28 kilometrů a vedl přes Severní Vietnam a přes demilitarizovanou zónu na severu. Během letu bylo vyfotografováno 70 ze 120 známých stanovišť PVO. Podle detekčních systémů letadla proběhl let aniž by byl zaznamenán vietnamskou nebo čínskou protivzdušnou obranou.\n\nTypická mise představovala start z Kadeny, doplnění paliva ve vzduchu. Po průletech nad prozkoumávaným územím následovalo doplnění paliva nad Thajskem a návrat na základnu Kadena. Jeden průlet nad Vietnamem trval 12 minut. Letadlo mělo poloměr obrátky téměř 140 kilometrů, a tak se při obrátce a přibližování k druhému průletu často dostalo až nad území Číny.\n\nVyskytly se i pokusy o sestřelení A-12. 30. října 1967 sledovala radarová stanoviště vietnamské PVO letoun při prvním průletu, ale rakety odpáleny nebyly. Při druhém průletu bylo odpáleno minimálně šest raket. Tři střely vybuchly za letadlem, které v té chvíli letělo rychlostí mach 3,1 ve výšce 29,5 kilometru. Prohlídka letadla ukázala, že část rakety pronikla pláštěm křídla a zasekla se o pomocný nosník palivové nádrže.\n\nLetadlo provedlo také tři přelety Severní Koreje. Tyto lety byly provedeny v souvislosti s incidentem, při kterém byla zajata loď USS \"Pueblo\".\n\nNěkolik operačních plánů na nasazení bylo zamítnuto - jednalo se zejména o operace Skylark a Scope Logic.\n\nProjekt byl oficiálně ukončen 8. června 1967. Jedním z důvodů bylo postupné převádění vzdušného průzkumu z CIA na letectvo. V případě A-12 ovšem nedošlo k předání letounů USAF, ale k jejich uskladnění. Letectvo používalo verzi SR-71, která ovšem nedosahovala výkonnostních parametrů A-12. Celkem bylo vyrobeno 15 letounů A-12 (z toho jeden cvičný ve dvoumístné verzi). Hlavním přínosem nebyly jeho průzkumné schopnosti, ale nové technologické poznatky z oblastí aerodynamiky, fotografie a dalších oborů. Nelze zapomenout zkušenosti se zpracováním titanu, které byly později využity při vývoji letounů typu \"stealth\" (projekt \"Have Blue\" a letadlo F-117).\n\n\n\n"}
{"id": "79048", "url": "https://cs.wikipedia.org/wiki?curid=79048", "title": "Seznam planetek 122501-122750", "text": "Seznam planetek 122501-122750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79049", "url": "https://cs.wikipedia.org/wiki?curid=79049", "title": "Seznam planetek 122751-123000", "text": "Seznam planetek 122751-123000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79050", "url": "https://cs.wikipedia.org/wiki?curid=79050", "title": "Seznam planetek 123001-123250", "text": "Seznam planetek 123001-123250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79051", "url": "https://cs.wikipedia.org/wiki?curid=79051", "title": "Seznam planetek 123251-123500", "text": "Seznam planetek 123251-123500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79052", "url": "https://cs.wikipedia.org/wiki?curid=79052", "title": "Seznam planetek 123501-123750", "text": "Seznam planetek 123501-123750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79053", "url": "https://cs.wikipedia.org/wiki?curid=79053", "title": "Seznam planetek 123751-124000", "text": "Seznam planetek 123751-124000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79054", "url": "https://cs.wikipedia.org/wiki?curid=79054", "title": "Seznam planetek 124001-124250", "text": "Seznam planetek 124001-124250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79056", "url": "https://cs.wikipedia.org/wiki?curid=79056", "title": "Seznam planetek 124251-124500", "text": "Seznam planetek 124251-124500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79057", "url": "https://cs.wikipedia.org/wiki?curid=79057", "title": "Seznam planetek 124501-124750", "text": "Seznam planetek 124501-124750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79058", "url": "https://cs.wikipedia.org/wiki?curid=79058", "title": "Seznam planetek 124751-125000", "text": "Seznam planetek 124751-125000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79059", "url": "https://cs.wikipedia.org/wiki?curid=79059", "title": "Seznam planetek 125001-125250", "text": "Seznam planetek 125001-125250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79060", "url": "https://cs.wikipedia.org/wiki?curid=79060", "title": "Seznam planetek 125251-125500", "text": "Seznam planetek 125251-125500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79061", "url": "https://cs.wikipedia.org/wiki?curid=79061", "title": "Seznam planetek 125501-125750", "text": "Seznam planetek 125501-125750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79062", "url": "https://cs.wikipedia.org/wiki?curid=79062", "title": "Seznam planetek 125751-126000", "text": "Seznam planetek 125751-126000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79063", "url": "https://cs.wikipedia.org/wiki?curid=79063", "title": "Seznam planetek 126001-126250", "text": "Seznam planetek 126001-126250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "79064", "url": "https://cs.wikipedia.org/wiki?curid=79064", "title": "Seznam planetek 126251-126500", "text": "Seznam planetek 126251-126500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79065", "url": "https://cs.wikipedia.org/wiki?curid=79065", "title": "Seznam jezer v Mongolsku", "text": "Seznam jezer v Mongolsku\n\nNejvětší jezera v Mongolsku ( jezero - [núr]) jsou nerovnoměrně rozložena. Nejvíce včetně těch úplně největších se nachází na západě země v Kotlině Velkých jezer mezi pohořími Altaj, Changaj a Tannu-Ola. Druhá skupina jezer se nachází v horských údolích napříč celou zemí. Chövsgöl núr v riftové dolině jižně od ruského pohoří Sajany má v zemi největší objem a dosahuje největší hloubky. Zbývající jezera ve stepích a v poušti Gobi jsou většinou malá a mělká. Celková rozloha jezer v zemi je 16 003 km², přičemž 83.7% z jejich počtu jsou malá jezera s rozlohou menší než 0,1 km², jež tvoří 5.6% celkové rozlohy. Celkem 3 060 jezer má rozlohu 0,1 km² a větší.\n\n"}
{"id": "79066", "url": "https://cs.wikipedia.org/wiki?curid=79066", "title": "Seznam planetek 126501-126750", "text": "Seznam planetek 126501-126750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "79067", "url": "https://cs.wikipedia.org/wiki?curid=79067", "title": "Seznam planetek 126751-127000", "text": "Seznam planetek 126751-127000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79069", "url": "https://cs.wikipedia.org/wiki?curid=79069", "title": "Seznam planetek 127001-127250", "text": "Seznam planetek 127001-127250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79070", "url": "https://cs.wikipedia.org/wiki?curid=79070", "title": "Seznam planetek 127251-127500", "text": "Seznam planetek 127251-127500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79071", "url": "https://cs.wikipedia.org/wiki?curid=79071", "title": "Seznam planetek 127501-127750", "text": "Seznam planetek 127501-127750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "79074", "url": "https://cs.wikipedia.org/wiki?curid=79074", "title": "Seznam planetek 127751-128000", "text": "Seznam planetek 127751-128000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79075", "url": "https://cs.wikipedia.org/wiki?curid=79075", "title": "Seznam planetek 128001-128250", "text": "Seznam planetek 128001-128250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79077", "url": "https://cs.wikipedia.org/wiki?curid=79077", "title": "Seznam planetek 128251-128500", "text": "Seznam planetek 128251-128500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79079", "url": "https://cs.wikipedia.org/wiki?curid=79079", "title": "Seznam planetek 128501-128750", "text": "Seznam planetek 128501-128750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79082", "url": "https://cs.wikipedia.org/wiki?curid=79082", "title": "Seznam planetek 128751-129000", "text": "Seznam planetek 128751-129000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79083", "url": "https://cs.wikipedia.org/wiki?curid=79083", "title": "Seznam planetek 129001-129250", "text": "Seznam planetek 129001-129250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79085", "url": "https://cs.wikipedia.org/wiki?curid=79085", "title": "Seznam planetek 129251-129500", "text": "Seznam planetek 129251-129500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "79091", "url": "https://cs.wikipedia.org/wiki?curid=79091", "title": "Pilát Pontský", "text": "Pilát Pontský\n\nPilát Pontský (latinsky \"Pontius Pilatus\", řecky Πόντιος Πιλᾶτος) byl v letech asi 26–36 n. l. římským prefektem provincie Judea. Je znám především jako člověk, který odsoudil Ježíše Krista k ukřižování.\n\nPilát Pontský je chybně počeštěná verze latinského Pontius Pilatus. Ze jména Pontius se vyvozuje Pilátův samnitský původ (z rodu Pontiů, lat. Pontii). Jeho cognomen Pilatus či Pileatus, byl-li odvozen od výrazu pileus, což byla čapka, kterou nosili osvobozenci z otroctví, může napovídat, že se jednalo o osvobozeného otroka nebo jeho potomka.\n\nExistuje také domněnka, že snad mohl být potomkem samnitského generála Gaia Pontia.\n\nPilátos (lat. pilatus) též obecně znamená „kopiník“ či „ozbrojenec s oštěpem“. Etymologicky je tím myšlena vrhací zbraň římských vojáků – pilum –, což byly druhy lehkých kopí, kterými se dalo vrhat na dálku jako oštěpy.\n\nDo úřadu byl jmenován roku 26 po svém předchůdci Valeriu Gratovi. Flavius Iosephus a Filón Alexandrijský jej líčí jako tyrana a nepřítele Židů bez pochopení pro jejich zvláštní náboženské tradice – nechal do Jeruzaléma vnést římské zástavy, což bylo vzhledem k předpisu zakazujícímu zobrazovat živé tvory provokací Židů. Židovské obyvatelstvo také popudil, když při stavbě akvaduktu čerpal peníze z chrámového pokladu. Pilátův brutální postup vůči Samařanům (předkům dnešních Samaritánů) nakonec vedl k jeho sesazení – roku 36 byl nahrazen Marcellem. Podle Eusebia byl za Caligulovy vlády Pontský Pilát donucen r. 38 n.l. spáchat sebevraždu.\n\nSyn Heroda Velikého zaslal bratrovi do Říma dopis, ve kterém si stěžuje na Pilátovu krutost. Doslova píše, že Pilát páchá „neustálé kruté popravy bez rozsudku“.\n\nRoku 1961 byl v Cesareji Přímořské nalezen nápis: „Obyvatelům Caesareje Pontský Pilát, prefekt Judska.“\n\nPontius Pilatus je podle kanonických evangelií člověk, který odsoudil Ježíše Krista. V některých překladech je citována věta: „Já si však nad vámi myji ruce.“ Když farizejští předáci vyburcují dav k ukřižování Ježíše Nazaretského (syna Josefova, truhláře). Pilátovo jméno se nachází ve starokřesťanských vyznáních víry, což způsobilo vznik rčení „Dostal se tam jako Pilát do kréda“ (tj. nechtěně, náhodou, nečekaně, bez vlastního přičinění).\n\nPodle legendy se Pilátova manželka jmenovala Klaudia Prokula. Pravoslavnou církví je uctívána jako svatá.\n\n\n"}
{"id": "79096", "url": "https://cs.wikipedia.org/wiki?curid=79096", "title": "KPPP", "text": "KPPP\n\nKPPP je počítačový program pro připojení počítače k internetu pomocí protokolu Point-to-Point, který se nejčastěji používá u vytáčeného připojení přes telefonní linku, za pomoci modemu. Je součástí grafického uživatelského prostředí KDE a je tedy postaven na knihovně Qt. Tvoří frontend (uživatelské rozhraní, koncovou aplikaci) k pppd. Používá se i k připojení přes mobilní telefony pomocí GPRS a EDGE. Pracuje s jakýmkoli zařízením, které rozpozná systém, tzn. že modem může být připojen např. přes USB, Bluetooth a Sériový port.\n\n\n"}
{"id": "79097", "url": "https://cs.wikipedia.org/wiki?curid=79097", "title": "D'mt", "text": "D'mt\n\nKrálovství D’mt (jihoarabský přepis) bylo státním útvarem na území dnešní Eritreje a severní Etiopie. Vzniklo z původních drobných kmenových útvarů v 8. století př. n. l. Jeho kultura vycházela z núbijské kultury a byla po rozpadu království velkým odkazem Etiopii.\n\nHlavním městem byla patrně Jeha (\"Yeha\"). Obyvatelstvo pěstovalo proso za použití závlahových soustav. Byly zde používány železné nástroje a zbraně.\n\nPo rozpadu D’mtu mezi 6. - 5. století př. n. l. území severní Etiopie ovládly menší státy. Mezi nimi vynikl v 1. století n. l. Aksúm díky námořnímu obchodu na Rudém moři.\n"}
{"id": "79101", "url": "https://cs.wikipedia.org/wiki?curid=79101", "title": "Friedensreich Hundertwasser", "text": "Friedensreich Hundertwasser\n\nFriedensreich Regentag Dunkelbunt Hundertwasser, vlastním jménem Friedrich Stowasser (15. prosince 1928, Vídeň – 19. února 2000, paluba zaoceánského parníku Queen Elisabeth 2), byl rakouský mnohostranný umělec. Proslavil se především jako architekt, grafik a malíř. Do své architektury vložil i část ze svého malířského a sochařského umění.\n\nJeho pestré obrazy jsou prostoupeny přírodními tvary a spirálami. Inspirován vídeňskou secesí, zejména Gustavem Klimtem a Egonem Schielem, si vytvořil tento akční umělec a světový aktivista svůj jedinečný „Hundertwasser-Stil“. Jeho novou domovinou však byl Nový Zéland a jeho domovem mu byla loď \"Regentag\". Při cestě domů z Tichého oceánu na \"Queen Elizabeth 2\" dostal 71letý umělec srdeční infarkt.\n\nStowasser označil rovnou čáru za bezbožnou, jež se v přírodě nevyskytuje. Proto nárokoval v jednom ze svých manifestů, aby byly rovné čáry zakázány. Na Hundertwasserovu počest byl v roce 2004 v Uelzenu uveden „Hundertwasserův muzikál“ od Konstantina Weckera a Rolfa Rettberga.\n\nF. Hundertwasser pocházel z německo židovské rodiny jakožto syn Ernsta Stowassera (1894 Vídeň – 1929 Vídeň) a Elsy rozené Scheuerové (1894 Vídeň – 1972 Neunkirchen, NÖ). Rodinné kořeny sahaly do Čech a na Moravu: Ernstův otec Wenzel Stowasser (1868 Sedlec /dnes místní část Karlových Var/ – 1948 Vídeň) byl malířem porcelánu a roku 1893 se ve Vídni oženil s Marií Kuczirkovou (1868 Gumpendorf /dnes část Vídně/ – 1965 Vídeň), dcerou původem moravského klempíře Františka Aloise Kučírka (1838 Horní Bobrová /dnes Bobrová/ – 1942 Vídeň). Elsin otec Isaias Scheuer (1851 Šafov – 1927 Vídeň) se narodil na moravsko rakouském pomezí u Znojma. Mylně byl Hundertwasser pokládán za blízkého příbuzného klasického filologa Josefa Marii Stowassera (1854 Opava – 1910 Vídeň). Rovněž mylný byl dohad, že původní příjmení rodiny znělo \"Stovoda\" a teprve ve vídeňském prostředí došlo k částečnému poněmčení na Stowasser. \n\nPříbuzenstva z matčiny strany se hluboce dotkla válka, v roce 1943 byla jeho velká část deportována do koncentračního tábora, včetně babičky Jeanette († 1943 Terezín), u níž Friedrich s matkou přebývali po nuceném vystěhování z dosavadního bydliště. Jeho samotného patrně zachránil včasný křest (1935) a členství v Hitlerjugend, kam byl jako pokřtěný zařazen.. \n\nV roce 1948 nastoupil na Akademii krásných umění ve Vídni, ale vydržel zde jen tři měsíce. \n\nOd roku 1949 se pomalu začíná prosazovat, protože situace v Rakousku byla špatná, začíná hodně cestovat. Roku 1952 měl první výstavu v galerii Art Club of Vienna a o dva roky později (1954) vystavuje v Paříži ve studiu Paula Facchettiho. Tyto výstavy měly značný ohlas, který vedl k řadě dalších světových výstav. Roku 1955 vystavoval v Miláně v galerii Carlo Cardazzo's Galleria del Naviglio. Roku 1957 publikoval \"Gramatiku vidění\" a o rok později vystoupil \"Plesnivým manifestem\" proti racionalistické architektuře. Roku 1959 založil spolu s Ernstem Fuchsem a Arnulfem Rainerem uměleckou akademii Pintorarium. Téhož roku se stal čestným profesorem na Akademii krásných umění v Hamburku, kde se studenty Bozonem Brockem a Schuldtem tvořil tzv. Hamburskou čáru. V roce 1961 odjel na svou výstavu v Japonsku, tehdejší Japonsko velmi ovlivnilo jeho pohled na svět, roku 1962 se zde oženil s Yuko Ikewada. Toto (již druhé) manželství skončilo rozvodem v r. 1966. Roku 1962 vystavoval na Benátském bienále.\n\nRoku 1968 koupil loď jménem Regentag, se kterou kotvil v Benátkách. Po koupi této plachetnice úspěšně složil kapitánské zkoušky. Od roku 1971 tuto loď považoval za svůj domov, nejprve žil v Benátkách, roku 1979 uskutečnil plavbu do Karibského moře. Později žil na této lodi i na Novém Zélandu. \n\nRoku 1969 poprvé vystavoval ve Spojených státech amerických. V roce 1975 byla zahájena jeho retrospektivní výstava, která probíhala až do roku 1992 v 15 zemích a 80 muzeích nebo galeriích. Roku 1979 byla v New Yorku zahájena další putovní výstava s novými díly. Od roku 1980 pořádal projevy o ekologii zaměřené proti atomové energii. Téhož roku vznikl v Berlíně, Vídni, Oslu a Washingtonu Hundertwasserův den. Roku 1983 založil komisi pro záchranu historické pošty v Kawakawě na Novém Zélandu. Od roku 1985 spolupracoval s architektem Peterem Pelikanem, z této spolupráce vznikl Hundertwasserhaus ve Vídni. O dva roky později (1987) byl přizván ke spolupráci na rekonstrukci kostela Svaté Barbary v Bärnbachu. Od roku 1990 se podílel na mnoha architektonických projektech, např. Kunst Haus, spalovna odpadu a obchodní dům ve Vídni, restaurace u dálnice v Bad Fischau, spalovna odpadu v Osace (1997). V roce 1993 se zapojil do kampaně proti vstupu Rakouska do Evropské unie. Roku 1998 byla v Osace a v Darmstadtu zahájena retrospektivní výstava Hundertwasserova díla a v roce 1999 pak putovní výstava po Japonsku. V roce 2000 zahájil spolupráci na katalogu svého kompletního díla.\n\nHundertwasser je pohřben na Novém Zélandu podle svého přání bez rakve, aby snáze splynul s přírodou, pod svůj oblíbený strom liliovník tulipánokvětý.\n\nHundertwasserovo původní jméno znělo Friedrich Stowasser. Příjmení se na Chebsku a Loketsku, odkud pocházel děd Wenzel Stowasser, vyskytovalo často, bylo totiž odvozeno od starších podob názvu dnes již zaniklé osady Stobitzhof u Milhostova (Stabossen, Stowasn). Ve dvaceti letech (v r. 1949) si umělec změnil příjmení na Hundertwasser, protože měl pocit, že to lépe zní („sto“ je v řadě slovanských jazyků včetně češtiny výraz pro číslovku, německý ekvivalent je „hundert“). Občas se také nazýval \"hyaku-sui\", což je japonský překlad jeho jména. Během pobytu v Japonsku si změnil křestní jméno na Friedenreich, důvodem údajně bylo, aby se Japoncům lépe vyslovovalo. Toto slovo znamená říše míru, protože věřil na numerologii a považoval číslo 13 za šťastné, rozhodl si do jména přidat ještě písmeno „s“ (Friedensreich), aby mělo právě třináct písmen („s“ přidal, protože se tím nenaruší význam slova).\n\nV šedesátých letech si koupil plachetnici, na které několik let tvořil. Tuto plachetnici pojmenoval „Regentag“ (tj. deštivý den) a na její počest si toto jméno přidal i do svého jména. Během života na Novém Zélandu se rozhodl do jména přidat ještě slovo „dunkelbunt“ (temněpestrý), což podle něj symbolizuje přírodu při dešti, „kdy jsou barvy sice tmavší a pochmurnější, ale zato pestřejší, vysvitne-li slunce“.\n\nHundertwasser byl, i na umělce, velmi excentrický člověk, lze říci, že jeho snahou bylo žít v symbióze s přírodou a nebýt závislý na běžné společnosti a jejich zvycích. To vedlo k celé řadě projevů extremismu, nejznámějším příkladem je patrně jeho veřejná demonstrace, při níž se snažil přesvědčit kolemjdoucí, že člověk nepotřebuje peníze, protože se dokáže uživit jen tím, co najde v přírodě. Tohoto boje musel později zanechat, protože dostal žaludeční vředy, což bylo přisouzeno jeho pravidelnému pití kopřivového vývaru. Velmi populární se stala jeho snaha zužitkovat veškerý odpad, který člověk vyprodukuje při tomto přírodním stylu života. Další zvláštností jeho osobnosti bylo oblečení, které si většinou vyráběl sám. Muselo být z přírodních materiálů a praktické, čímž záměrně vyvolával pozdvižení.\n\nJeho tvorba je velmi rozsáhlá a zasahuje do řady oborů lidské činnosti; ne každá jeho činnost byla úspěšná a ne všechna jeho díla byla přijata s pochopením, nebo realizována. V souvislosti s prezentací jeho děl je často upozorňováno na jeho snahu ke skandálnímu projevu, která často měla sebepropagační charakter (např. při přednesu manifestu se svlékl do naha). Svá díla často prezentoval lidem na ulici. Vyjma přírody ho velice ovlivnilo jeho neúspěšné manželství, po rozvodu se téma nevydařené lásky odrazilo na spolupráci na jeho prvním filmu – \"Nešťastná láska\" (1966). Umělecky se výrazněji prosadil po své první velké výstavě v Paříži (1954), která zahájila řadu výstav, které postupně dělal prakticky po celém světě. Z ostatních filmů je velmi zajímavá jeho spolupráce s Peterem Schamonim na filmu \"Hundertwasser Regentag\".\n\nKromě umění se věnoval i navrhování praktických věcí, například hodinek, telefonních karet, nebo značek pro rakouské automobily. Roku 1978 navrhoval státní vlajku pro Palestinu.\n\nTato činnost staví jeho nonkonformismus do trochu jiné pozice. Při kritickém pohledu mu bývá vytýkáno, že jeho odmítání peněz nekoresponduje s touto komerční činností. \n\nKritikou byl také často kritizován za svůj způsob podepisování obrazů. Podepisoval je třemi způsoby, jako \"Hundertwasser\", jako \"Huwa\", nebo jako \"100\". Kritici o něm dlouho mluvili jako Stowasserovi. Většina jeho děl je podepsána pouze jménem Hundertwasser, a to na nečekaných místech, jakoby přebývající místo v obrazu ohraničil nepravidelnou linkou a vepsal do něj své jméno a datum dokončení obrazu. \n\nVětšinovým cílem jeho manifestů je spojení člověka s přírodou a boj proti tomu, co nazýval diktátorský styl architektury. \n\n\nFriedensreich Hundertwasser vypracoval řadu studií na restaurování sídlišť, žádná z nich však nebyla realizována. Pro jeho styl je nejtypičtější odmítnutí rovných linií a snaha o co nejpevnější sepětí s přírodou.\n\nZ realizovaných staveb se nejvíce proslavily:\n\n\n\nCo se malířství týče, je velmi složité zařadit Hundertwassera do nějakého uměleckého stylu. Jeho díla jsou pestrobarevným spojením konkrétních a abstraktních prvků s ústředním motivem – spirálou. \n\nPři pobytu v Japonsku si Hundertwasser oblíbil řezbářství, kterému se začal věnovat. Při studiu řezbářství požádal o spolupráci japonského mistra – řezbáře, díky čemuž vznikla série dřevořezů na motivy Hundertwasserových maleb (1973), a tím se Hundertwasser stal prvním evropským umělcem, jehož díla byla vyřezána japonským mistrem.\n\nGrafiku Hundertwasser využíval k tištění stejného obrazu v různých, především barevných variantách. V jeho grafikách se neobjevují stejné verze. Této výhody využíval především při šíření tzv. ekologického plakátu. V sedmdesátých letech začal využívat výhod tisku při tisku poštovních známek; první poštovní známku vytvořil roku 1975 ve spolupráci s rytcem Wolfgangem Seidelem. Největším úspěchem v této oblasti bylo vytváření poštovní známky pro Organizaci spojených národů.\nJeho dílo lze rozdělit na následující základní etapy, které se v mnoha dílech prolínají – v některých dílech se vrací k již opuštěnému stylu, proto toto dělení nelze brát nějak dogmaticky:\n\n\n\n"}
{"id": "79107", "url": "https://cs.wikipedia.org/wiki?curid=79107", "title": "Yoweri Museveni", "text": "Yoweri Museveni\n\nYoweri Museveni (* 15. srpna 1944) je současným prezidentem Ugandy. Ve své funkci je nepřetržitě od roku 1986.\n\nMuseveni studoval na univerzitě v Dar-es-Salaamu; patřil mezi obdivovatele politiky tanzanského prezidenta Nyerereho. Byl značně ovlivňován revolucionářskými mysliteli působícími na této univerzitě i mimo ni – velkou inspirací mu byly myšlenky Frantze Fanona. Zorganizoval cestu několika studentů do severního Mosambiku spravovaného Frontou pro osvobození Mosambiku.\n\nMuseveni pracoval nejprve v Oboteho prezidentské kanceláři jako ekonomicko-politický výzkumný pracovník. Po svržení Oboteho režimu uprchl v obavách z možných represí, ačkoliv převrat přivítal jako způsob přebudování státu na skutečně národním základě. V Tanzanii se spojil s Nyererem, kterého požádal o podporu při budování odboje vůči Idimu Aminovi. Nyerere si kladl podmínku jednotné fronty vůči Idimu Aminovi pod vedením Oboteho a Museveni se proto snažil s Obotem dohodnout. Obote ovšem žádal konvenční válku ve spojení s okolními státy, která by byla vedena jím jako prezidentem. Museveni naproti tomu chtěl vést povstalecký boj, který by sjednotil různé uskupení odporující režimu Idiho Amina. Museveni proto založil vlastní povstaleckou organizaci - Frontu národní spásy (Fronasa).\n\nPo úspěšném vpádu tanzanských vojsk podporovaných povstaleckými skupinami, včetně Fronty národní spásy, byly v Ugandě v prosinci 1980 uspořádány volby, ve kterých zvítězil Obote. Většinou obyvatel jižní Ugandy však byly považovány za zmanipulované. V souladu s tímto nesouhlasným postojem vznikla Armáda národního odporu (\"ANO\"). Svého cíle \"ANO\" dosáhla 26. ledna 1986, kdy dobyla Kampalu po úplném rozkladu ugandské vlády Tita Okella.\n\nMuseveniho prezidentský mandát byl potvrzen teprve ve volbách z roku 1996 - získal 75,5 % hlasů za 72,6% volební účasti. Zčásti i díky svojí tradičně populistické předvolební kampani zvítězil i ve volbách v roce 2001. Před volbami ovšem přislíbil, že se bude jednat o jeho poslední funkční období. Slib ovšem nedodržel a kandidoval i ve volbách v roce 2006. Tyto volby, ačkoliv demokratičtější než ty předešlé, byly provázeny mnoha obecně nepřípustnými zásahy do demokratického pořádku, předně zatčením a obviněním opozičního předáka Kizzy Besigyeho. 23. února proběhly, poprvé po 25 letech, volby za účasti více stran, jejichž výsledkem bylo prodloužení Museveniho funkčního období o dalších pět let. Museveni získal 59% hlasů oproti 37% Besigyeho.\n\nNaposledy svůj prezidentský mandát obhájil ve volbách v únoru 2016.\n\n"}
{"id": "79112", "url": "https://cs.wikipedia.org/wiki?curid=79112", "title": "Dragster", "text": "Dragster\n\nDragster je speciální automobil nebo motocykl, uzpůsobený k závodům na krátkou vzdálenost s pevným startem.\nZávody se obvykle pořádají na vzdálenost 1 320 stop (1/4 míle), to jest 402 m, méně často i na 200 m.\n\nPůvodně se jedná o sport provozovaný v Severní Americe, ale je populární i v mnoha dalších zemích všech kontinentů.\nV Česku se ale častěji a úspěšněji provozuje jen jeho finančně dostupnější motocyklová varianta. V roce 2006 se dokonce stal český jezdec Roman Sixta mistrem Evropy v kategorii SuperTwin TopGas.\n\nVzhledem ke krátké vzdálenosti, na níž závod probíhá, se jedná především o závod ve zrychlení. Vozidla jsou konstruována tak, aby byla schopna vyvinout během několika sekund, po než jízda probíhá, co nejvyšší rychlost. Výkony motorů se pohybují ve stovkách kilowattů (záleží na kategorii – nejsilnější motory mají výkon přes 4400 kW při 8000 otáčkách za minutu). Pro dragstery jsou typické velké pneumatiky ze speciálních směsí, které umožňují přenést na dráhu výkon motorů. Zrychlení v nejsilnějších třídách dosahuje až 5 G.\n\nV roce 1977 vytvořila Kitty O´Neilová rekord v závodech dragsterů.\nDosáhla tehdy rychlosti 628,85 km/h za pouhých 3,72 s.\n\nExistuje řada kategorií dragsterů. Základní dělení ja na profesionální a amatérské kategorie, dále pak podle objemu motorů, použitého paliva, okysličovadla a konstrukce.\n\nTřída vypisovaná pořadatelem jednotlivých závodů určená pro sériově vyráběné motocykly bez úprav. Podmínkou je TP, RZ, platná STK. Závodí se systémem „CannonBall“ – každý absolvuje čtyři jízdy na čas, nejhorší jízda – čas se nezapočítává, součet zbylých tři jízd – časů určuje pořadí. Info u jednotlivých pořadatelů.\n\nV této třídě startují sériově vyráběné motocykly bez rozdílu objemu, které mají TP, RZ a platnou STK. Povoleny jsou pouze úpravy výfuku, přetryskování karburátoru, výměna vzduchového filtru, případně namontování Power Commanderu u vstřikování paliva. ET třída je určena pro motocykly, které nedosáhnou 1/4 míle nebo 1/8 míle za méně než stanovený časový limit (ET).\n\nV této třídě startují sériové motocykly typu Chopper, Custom a Cruiser s max. dvouválcovým motorem, které mají TP, RZ a platnou STK. Povoleny jsou pouze úpravy výfuku, přetryskování karburátoru, výměna vzduchového filtru, případně namontování Power Commanderu u vstřikování paliva. ET třída je určena pro motocykly, které nedosáhnou 1/4 míle nebo 1/8 míle za méně než stanovený časový limit (ET).\n\nJsou sériově vyráběné motocykly bez rozdílu objemu, upravené pro závody dragsterů s platným Průkazem sportovního motocyklu bez RZ. Úpravy strojů se řídí Všeobecnými technickými předpisy pro dragstery a Technickými předpisy pro třidu Pro Street. Povolené palivo pouze benzín. Motor může být upravován při zachování původních dílů. Změna výfukového potrubí a tlumičů výfuku je povolena. Změna karburátoru, nebo vstřikování je povolena.  Použití kompresoru, turba a NO je zakázáno.  Mohou zde také startovat sériové motocykly tříd ET, které mají TP, RZ a platnou STK.\n\nJsou upravené motocykly pro závody dragsterů vybavené dvouválcovým motorem pocházejícím ze sériové výroby s platným Průkazem sportovního motocyklu bez RZ. Úpravy strojů se řídí Všeobecnými technickými předpisy pro dragstery a Technickými předpisy pro třídu Modified Street Twin. Povolené palivo pouze benzín. Motor může být libovolně upravován, může být použit kompresor, turbo, NO. Rám může být speciální výroby nebo sériový upravený. Hlavním omezením je použití pneumatik pro běžný silniční provoz se vzorkem. Mohou zde také startovat motocykly tříd ET a Pro Street s dvouválcovým motorem.\n\nJsou upravené motocykly pro závody dragsterů vybavené motorem pocházejícím ze sériové výroby s platným Průkazem sportovního motocyklu bez RZ. Úpravy strojů se řídí Všeobecnými technickými předpisy pro dragstery a Technickými předpisy pro třídu Super Street Bike. Povolené palivo pouze benzín. Motor může být libovolně upravován, může být použit kompresor, turbo, NO. Rám může být speciální výroby nebo sériový upravený. Hlavním omezením je použití pneumatik pro běžný silniční provoz se vzorkem. Mohou zde také startovat motocykly tříd ET a Pro Street.\n\nTřída určená pro jezdce 7 – 10 let. Třída je určena pro motocykly speciální konstrukce pro závody dragsterů s motorem pocházejícím z běžné sériové výroby o objemu max. 50 cm³. Úpravy motoru jsou povoleny při zachování původních dílů. Spojka automatická odstředivá. Výměna výfuku karburátoru a vzduchového filtru je povolena. Konstrukce motocyklu musí odpovídat Všeobecným technickým předpisům pro dragstery a Technickým předpisům pro třídu Junior Dragster 50. Motocykl musí mít platný Průkaz sportovního motocyklu bez RZ. ET třída určená pro motocykly, které nedosáhnou 1/4 míle nebo 1/8 míle za méně než stanovený časový limit (ET).\n\nTřída určená pro jezdce 11 – 16 let.  Třída je určena pro motocykly speciální konstrukce pro závody dragsterů se čtyřtaktním motorem 1 – 2 válcovým, pocházející z běžné sériové výroby (kategorie 11kW) o objemu max. 125 cm³. Úpravy motoru jsou povoleny při zachování původních dílů. Výměna výfuku karburátoru a vzduchového filtru je povolena. Konstrukce motocyklu musí odpovídat Všeobecným technickým předpisům pro dragstery a Technickým předpisům pro třídu Teenager Dragster 125. Motocykl musí mít platný Průkaz sportovního motocyklu bez RZ. ET třída určená pro motocykly, které nedosáhnou 1/4 míle nebo 1/8 míle za méně než stanovený časový limit (ET).\n\nJsou motocykly pro závody dragsterů speciální konstrukce s objemem motoru: 1 válec: max.650 cm³ – palivo benzín, metylalkohol, kompresor, turbo, N2O je povoleno. 1– 2 válec: max. 750 cm³ – palivo benzín, methylalkohol, 3 a více válec: max. 600 cm³ – palivo pouze benzín, kompresor, turbo, NO je zakázáno. Motor může být libovolně upravován. Rám může být speciální konstrukce. Jsou předepsány závodní pneumatiky typu „Slick“ a „Wheelie Bars“ proti převrácení motocyklu. Konstrukce motocyklu musí odpovídat Všeobecným technickým předpisům pro dragstery a Technickým předpisům pro třídu National Dragster. Motocykl musí mít platný Průkaz sportovního motocyklu bez RZ.\n\nTřída je určena pro motocykly speciální konstrukce pro závody dragsterů a slučuje v sobě dále uvedené třídy. Konstrukce motocyklu se řídí Všeobecnými technickými předpisy pro dragstery a Technickými předpisy dle jednotlivých tříd: HD-VROD Destroyer, Super Twin Top Gas, Pro Stock Bike, Funny Bike, Super Twin Top Fuel Bike a Top Fuel Bike .\n\n\nUrčeno pro sériová vozidla bez úprav, nebo pro speciální upravená vozidla dle Technického předpisu pro dragstery této třídy s uzavřenou karoserií – blatníky, kapota, chladič, střecha, nárazníky, čelní sklo a funkční dveře. Kabriolety, sportovní vozidla a dodávkové automobily jsou povoleny. Dragster a Funny auta jsou zakázány.\n\nMinimální hmotnost vozu, včetně jezdce – s motorem:\nMohou zde také startovat sériová vozidla, která mají TP, RZ a platnou STK.\nET třída určená pro automobily, které nedosáhnou 1/4 míle nebo 1/8 míle za méně než stanovený časový limit (ET).\n\nUrčeno pro sériová vozidla bez úprav, nebo pro speciální upravená vozidla dle Technického předpisu pro dragstery této třídy s uzavřenou karoserií – blatníky, kapota, chladič, střecha, nárazníky, čelní sklo a funkční dveře. Nárazníky nejsou povinné, mřížka chladiče může být nahrazena ilustrační samolepkou. Kabriolety, sportovní vozidla a dodávkové automobily jsou povoleny. Dragster a Funny auta jsou zakázány.\n\nMinimální hmotnost vozu, včetně jezdce – s motorem:\nMohou zde také startovat sériová vozidla, které mají TP, RZ a platnou STK.  ET třída určená pro automobily, které nedosáhnou 1/4 míle nebo 1/8 míle za méně než stanovený časový limit (ET).\n\n"}
{"id": "79114", "url": "https://cs.wikipedia.org/wiki?curid=79114", "title": "Saturnin (rozcestník)", "text": "Saturnin (rozcestník)\n\nSlovo Saturnin může mít několik významů:\n\n"}
{"id": "79119", "url": "https://cs.wikipedia.org/wiki?curid=79119", "title": "Hermann Nitsch", "text": "Hermann Nitsch\n\nHermann Nitsch (* 19. srpna 1938 Vídeň) je rakouský výtvarník, výrazně se projevil v šedesátých letech svým zájmem o „divadlo orgií a mystérií“.\n\nNitsch je nejvýznamnějším představitelem vídeňského akcionalismu. Od roku 1960 pořádal ve Vídni akce a výstavy v jejichž důsledku byl obžalován a třikrát odsouzen. Jeho akce jsou vlastně obřady (rituály), při nichž jsou zabitá zvířata, jejich vnitřnosti a krev používány jako médium malby (na plátno, člověka). Nitsch se zabývá i klasickou malbou, také tvorbou objektů, instalací, scénografií. Skládá také hudbu.\n\nSvou tvorbou je zastoupen ve všech důležitých veřejných sbírkách a vystavoval prakticky v celém světě. Nitsch je jedním z nejvýznamnějších světových umělců.\n\nVýrazně na sebe upoutal pozornost v roce 1998 šest dní trvající slavností na svém zámku v Prinzendorfu.\n\n\n\nhttp://www.nitsch.org/\n"}
{"id": "79120", "url": "https://cs.wikipedia.org/wiki?curid=79120", "title": "Miloslav Máša", "text": "Miloslav Máša\n\nMiloslav Máša (18. prosince 1928 Praha – 14. září 1986 Praha) byl katolický kněz, překladatel liturgických textů, učitel liturgiky ve skryté církvi. Od roku 1982 do své smrti vedl Pokoncilní knihovnu.\n\nPůsobil celý život jako kaplan v Praze, a to postupně u Panny Marie Vítězné (Pražské Jezulátko), sv. Kříže v ulici Na příkopě, sv. Josefa na náměstí Republiky, Panny Marie před Týnem a sv. Havla, sv. Václava na Proseku, sv. Jiří v Hloubětíně a sv. Václava na Smíchově.\n\nPřekladatelská skupina, v níž kromě něj byli ještě Bonaventura Bouše a Václav Konzal, po Druhém vatikánském koncilu během dvaceti let vytvořila většinu dnes v římskokatolické církvi užívaných českých překladů liturgických textů.\n\nZemřel roku 1986 ve zpovědnici.\n\n„Marie a Marta – Ježíš mluví k ženám, poučuje je – to nebylo tehdy zvykem, ženám se Tora nevykládala!“ (Miloslav Máša: Homilie, Getsemany č. 23)\n\n\n"}
{"id": "79123", "url": "https://cs.wikipedia.org/wiki?curid=79123", "title": "Loki", "text": "Loki\n\nLoki (také \"Lopt\") je bůh ze severské mytologie. Je to bůh lsti, falše a mnoho jiných špatností, zároveň ale i rybářských sítí. Vyniká také vysokou inteligencí a vypočítavostí. Loki, který byl původem obr, uzavřel s bohem Ódinem, pokrevní bratrství a byl přijat mezi Ásy. Při Ragnaröku však stojí proti nim. Jeho dnem je sobota. V severské mytologii je Loki součástí mnoha příběhů, v nichž bohům obvykle pomáhá.\n\nLoki je syn Fárbautiho a jeho ženy Laufey. Má dva bratry, Býleista (Býleipta) a Helblindiho. Se svou ženou, bohyní Sigyn, má dva syny, Narfiho a Váliho.\n\nS obryní Angrbodou zplodil v Jötunheimu tři děsivé stvůry:\n\nKdyž Loki při stavbě Ásgardské zdi chtěl odlákat hřebce Svadilfariho, proměnil se v klisnu a stal se tak „matkou“ Ódinova osminohého koně Sleipnira.\n\nNa výpravě s Ódinem a Hönim padl Loki do spárů orla. Orel ho pustil pod podmínkou, že Loki vyláká bohyni Idunn i s jejími jablky ven z Ásgardu. Když tak Loki učinil, obr Tjazi (v podobě orla) Idunnu unesl. Bohové bez Idunniných kouzelných jablek začali stárnout, proto donutili Lokiho, aby bohyni získal zpět. Loki si půjčil od Freyji sokolí roucho a vydal se k Tjaziho obydlí. Tam Idunn proměnil v ořech a v pařátech ji odnesl zpět do Ásgardu.\n\nPoté, co se Loki odvážil ustřihnout bohyni Sif její krásné vlasy, slíbil jejímu rozzuřenému manželovi Thórovi, že pro Sif sežene vlasy mnohem krásnější. Vypravil se k trpaslíkům a ti pro bohyni vyrobili zlaté vlasy. Kromě vlasů vytvořili i Gungnir, Ódinovo kopí, a pro Freye loď Skídbladni.\n\nLoki se vsadil s trpaslíkem Brokkem, že jeho bratr Sindri nedokáže udělat tři srovnatelné předměty. Loki nechtěl ztratit svou hlavu, proměnil se proto v mouchu a obtěžoval Brokka, když dmýchal měchem, zatímco bratr pracoval. Přesto se Sindrimu podařilo stvořit kance Gullinbursta, prsten Draupnir a kladivo Mjöllni. Bohové rozhodli, že nejlepším předmětem je kladivo Mjöllni, přestože mělo kvůli Lokimu kratší topůrko. Loki tedy sázku prohrál, ale když mu Brokk chtěl useknout hlavu, bránil se, že krk mu podle sázky nepatří. Brokk alespoň prošil Lokiho ústa řemínkem Vartari.\n\nNa hostině mořského boha Aegiho Loki zabil Fimfagena, jednoho z Aegiho služebníků. Bohové ho vyhnali, ale Loki se vrátil a dožadoval se medoviny odvolávaje se na bratrství s Ódinem. Přítomné Ásy začal kritizovat a postupně vytkl bohům jejich neřesti a zločiny. Až když přišel bůh Thór, stáhl se Loki před jeho hrozivým kladivem a odešel.\n\nO tomto incidentu vypráví \"Lokasenna\", jedna z písní ve Starší Eddě.\n\nPři jedné z dalších poutí s Ódinem a Hönim zabil Loki vydru. Vydra však byl proměněný trpaslík Otr a jeho otec Hreidmar vyžadoval za syna výkupné ve zlatě. Loki se proto vydal k vodopádu, kde žil skřítek Andvari (v podobě štiky). Chytil Andvariho do sítě (první síť ze všech) a výměnou za život chtěl všechno jeho zlato. Andvari na to přistoupil, ale prosil, aby si mohl ponechat kouzelný prsten Andvarinaut. Loki odmítl a Andvari prsten proklel.\n\nProradný Loki byl také hlavní příčinou smrti krásného boha Baldra. Baldrova matka, bohyně Frigg, si nechala od všech věcí, rostlin a zvířat přísahat, že Baldrovi neublíží. Loki se však převlékl za ženu a Frigg se mu přiznala, že jedna malá větvička jmelí ji nepřísahala. Loki pak přesvědčil Baldrova slepého bratra Höda, aby se zúčastnil oblíbené zábavy ostatních bohů. Vedl Hödovu ruku a nechal ho větvičkou na bratra vystřelit. Baldr padl mrtev.\n\nHel později souhlasila, že Baldra propustí z podsvětí, pokud ho budou všechna stvoření oplakávat. Loki se prý přeměnil v obryni Tókk a mrtvého boha oplakat odmítl (není však jisté, zda to skutečně byl Loki).\nPo Baldrově smrti se Ásové rozhodli Lokiho potrestat. Loki se ukryl v horách v domě se čtyřmi dveřmi. Přes den se v podobě lososa skrýval ve Fránangrském vodopádě a v noci přemýšlel jakou léčku na něj asi bohové vymyslí. Z nudy přitom splétal lněnou přízi a mimoděk tak vynalezl rybářskou síť. Když uviděl Ásy přicházet, hodil síť do ohně a utíkal se schovat pod vodopád. Bohové však podle otisku v popelu spletli sít novou a Lokiho nakonec chytili. Odvedli ho do jeskyně a přivedli jeho syny, Váliho a Narfiho. Váliho přeměnili ve vlka, jenž bratra rozsápal. Narfiho střevy Lokiho připoutali ke třem kamenům. Jeden měl pod rameny, druhý pod zády a třetí pod koleny. Na tvář mu kape jed z hada, kterého přinesla obryně Skadi, proto Sigyn vedle něj sedí a zachytává kapky do misky. Občas však musí plnou misku vylít. V době, kdy Lokimu jed kape na tvář, zmítá se bolestí a způsobuje tak zemětřesení. Loki se z pout osvobodí, až nastane Ragnarök.\nBěhem Ragnaröku Loki připlouvá na lodi Naglfar (podle Starší Eddy řídí loď Loki, podle Mladší obr Hrym). Bojuje s bohem Heimdallem a navzájem se zabijí.\n\n\n \n"}
{"id": "79124", "url": "https://cs.wikipedia.org/wiki?curid=79124", "title": "Cyklus", "text": "Cyklus\n\nCyklus (z řec. \"kyklos\" a lat. \"cyklus\" – kruh) může být:\n\n\n\n\n\n\n\n\n\n\n\n\n"}
{"id": "79128", "url": "https://cs.wikipedia.org/wiki?curid=79128", "title": "Kostel Povýšení svatého Kříže (Žižkov)", "text": "Kostel Povýšení svatého Kříže (Žižkov)\n\nKostel Povýšení svatého Kříže na Žižkově, který nyní již neslouží svému účelu, byl postaven v barokním slohu v letech 1717 až 1719 po morové epidemii, která zasáhla Prahu v letech 1713 až 1716 na místě novoměstského morového hřbitova. Za francouzské okupace Prahy v letech 1741 až 1742 zde bylo do šachtových hrobů pohřbeno přibližně 6 až 7 tisíc těl zemřelých francouzských vojáků. V roce 1784 se kostel stal prvním žižkovským farním kostelem a toho roku také přestal být používán hřbitov. Kostel přestal sloužit náboženským účelům v roce 1842. Po zrušení byla farnost přenesena na kostel svatého Rocha na Olšanském náměstí. Po roce 1906 se z kostela stalo skladiště a teprve po roku 1977 se začalo s přestavbou kostela na kulturní středisko. Při stavebních pracích v Čajkovského ulici v roce 1957 bylo nalezeno velké množství kosterních pozůstatků z někdejšího hřbitova. Od roku 1984 stavba funguje jako součást koncertní a výstavní síně Atrium.\n\n\n\n\n"}
{"id": "79130", "url": "https://cs.wikipedia.org/wiki?curid=79130", "title": "Satra II", "text": "Satra II\n\nSatra II (název vychází z bosenského označení „SArajevski TRAmvaj“) je typ dvoučlánkové kloubové tramvaje provozovaný dopravním podnikem JKP GRAS Sarajevo na sarajevské tramvajové síti. Vozy Satra II vznikly modernizací starších tramvají československé výroby Tatra K2, přestavby probíhaly postupně od roku 1998.\n\nPo skončení války v Bosně a Hercegovině byl vozový park sarajevských tramvají částečně poničen, částečně zničen. Pro jeho obnovu dodala v roce 1998 česká firma Pars DMN Šumperk ve spolupráci s ČKD Dopravní systémy první modernizovanou tramvaj Satra II. Roku 2001 byla podepsána smlouva mezi JKP GRAS a konsorciem tvořeném společnostmi Pars nova a Siemens AG o dodávce 25 modernizovaných tramvají Satra II a 12 kusů částečně nízkopodlažních vozů Satra III. První zrekonstruované tramvaje byly do Sarajeva dodány v roce 2004.\n\nModernizace tramvají K2 na typ Satra II vychází z podobných přestaveb brněnských vozů Tatra K2R a bratislavských K2S. Vozová skříň původní tramvaje je při rekonstrukci kompletně opravena, jsou osazena nová laminátová čela s designem od architekta Patrika Kotase. Kompletně zmodernizován je interiér, původní laminátové sedačky jsou vyměněny za polstrované, je vyměněno obložení, osvětlení, okna (nově s výklopnou horní částí), topení, podlahová krytina, jsou instalovány dvoukřídlé výklopné dveře s poptávkovým otvíráním cestujícími. Upravena je také kabina řidiče, který nově tramvaj ovládá ručním řadičem místo původních pedálů. Novinkou je elektronický optický a akustický informační systém pro cestující.\n\nPři modernizaci jsou podvozky (krajní jsou hnací, prostřední je běžný) podrobeny generální opravě, je osazen nový polopantograf, místo motorgenerátoru statický měnič, brzdový odporník je přemístěn na střechu. Zásadní úpravou je instalace střídavé elektrické výzbroje s asynchronními motory od firmy Siemens, která nahradila původní výzbroj ČKD UA12. Prototyp z roku 1998 obdržel tranzistorovou výzbroj ČKD TV14 na bázi IGBT tranzistorů.\n\nPrvní vůz Satra II vznikl v Pars DMN v roce 1998 přestavbou vyřazené brněnské tramvaje K2 č. 1034. Vůz byl v listopadu 1998 přepraven do Sarajeva, kde ještě tentýž měsíc byl předveden veřejnosti při oslavách 113. výročí dopravního podniku. Modernizovaná tramvaj zde obdržela číslo 500.\n\nSoučasné dodávky vozů Satra II byly zahájeny v létě 2004, kdy byl dodán prototyp s výzbrojí Siemens, v Sarajevu byl označen číslem 501. Opět se jedná o původem brněnskou tramvaj K2, v tomto případě evidenčního čísla 1074. Satra II č. 501 byla opět modernizována v Parsu, další vozy jsou již rekonstruovány v Sarajevu pomocí dodávek dílů od firem Pars nova a Siemens, zároveň se také jedná o původní sarajevské vozy K2. V roce 2008 byly v provozu vozy do čísla 511.\n\nV roce 2006 byl původní prototyp z roku 1998 (s výzbrojí ČKD) odstaven.\n\n"}
{"id": "79135", "url": "https://cs.wikipedia.org/wiki?curid=79135", "title": "Filippo Brunelleschi", "text": "Filippo Brunelleschi\n\nFilippo Brunelleschi (1377 – 15. dubna 1446, Florencie) byl italský architekt, který je považován za průkopníka nového, renesančního architektonického stylu. Společně se svými druhy malířem Masacciem a sochařem Donatellem tvoří tak zvanou velkou trojku florentské renesance.\n\nBrunelleschi byl všestranně nadaným umělcem, především sochařem a architektem. Roku 1401 se například zúčastnil soutěže na vytvoření severních dveří Baptisteria San Giovanni ve Florencii, k níž bylo vyzváno sedm vesměs mladých sochařů. Všichni účastníci soutěže dostali stejné zadání vytvořit kachli pro výplň dveří na námět obětování Izáka Abrahámem. Brunelleschi toto téma pojal již opravdu renesančně a humanisticky – anděl musí Abrahámovu ruku doslova strhnout, aby mu zabránil v činu. V době doznívající gotiky bylo toto pojetí značně pokrokové, protože místo symbolických gest znázorňovalo dramatickou akci. Další významný účastník soutěže Lorenzo Ghiberti zobrazil obětování ještě pod vlivem gotického sochařství v náznacích – anděl zastavuje Abrahama pouhým gestem. Porota vybrala za vítěze soutěže Brunelleschiho i Ghibertiho a požádala je, aby pracovali společně. To však rozzlobilo prchlivého a nedůtklivého Brunelleschiho natolik, že se této zakázky vzdal a odjel do Říma studovat antickou architekturu. Ukázkovou kachli věnoval Cosimovi Medicejskému.\n\nSpolečně se svým přítelem Donatellem studoval Brunelleschi v Římě antické památky. Na základě studia děl antických autorů Euklida a Ptolemaia objevil a začal používat pravidla lineární perspektivy a je považován za jejího objevitele. Ve svém díle však neusiloval pouze o napodobení antických staveb, jak se mnohdy tvrdí, a při stavbě kopule florentského dómu nepostupoval metodami stavitelů starověkého Řecka nebo Říma. Podobnost této stavby a římského Pantheonu se týká pouze vzhledu, nikoli stavební techniky. Bruneleschi se inspiroval rovněž prostředím, ze kterého pocházel, to znamená románskou a gotickou architekturou Toskánska.\nBrunelleschi se postupně vzdal veškeré ostatní umělecké činnosti, aby se mohl věnovat architektuře. Roku 1419 zahájil stavbu florentského nalezince (\"Ospedale degli Innocenti\" – Špitál neviňátek), který je považován za manifest renesanční architektury. Je zde užito sloupového arkadového průčelí se sloupy s korintskými hlavicemi, nad něž byla umístěna antická římsa. Nejde však o napodobení antické architektury. Brunelleschi se při tvorbě špitálu inspiroval románským slohem Toskánska, neboť nikdy neměl v úmyslu přímo napodobovat antické stavby, jak se někdy uvádí. Jeho cílem bylo vytvořit nový architektonický sloh s volným použitím prvků klasické architektury, zároveň však vycházející z románské a gotické toskánské architektury, a docílit tak nového pojetí harmonie a krásy.\n\nMnoho let svého života zasvětil Brunelleschi stavbě kupole chrámu Santa Maria del Fiore ve Florencii, když před tím zvítězil v první dobře popsané architektonické soutěži (1418). Úkol překlenout obrovský prostor mezi pilíři nové florentské katedrály zatím nedokázal nikdo vyřešit, proto nezbývalo, než vyprovokovat skryté schopnosti tvůrců soutěží. Brunelleschi zvítězil převratným řešením po technické i umělecké stránce a úkolu se ujal roku 1420. Aby jej dokázal realizovat, musel si mistrně osvojil technické vynálezy, které byly součástí gotické tradice (metody klenutí). Dvouplášťová osmiboká samonosná kopule byla vystavěna naprosto novátorským způsobem a je považována za zázrak stavební techniky. Kombinují se v ní dva druhy kleneb a byla vystavěna zcela bez lešení, zvenčí dovnitř, cihly byly pokládány ve tvaru rybí kosti. Dva pláště kupole jsou propojeny zdmi, které se rýsují jako bílá žebra. Výstavba kopule trvala až do roku 1434. Architekt ji nikdy nespatřil v dnešní podobě. Po jeho smrti byla kopule ještě doplněna lucernou a zlatou koulí. Kopule zaklenula prostor téměř 42 m, který byl menší o pouhých 1,2 m než největší kopule světa, antický Pantheon.\n\nSoučasně pověřil Giovanni Medici Brunelleschiho výstavbou Staré sakristie v kostele San Lorenzo, která se stala rodinou a pohřební kaplí Medicejských (později zde byli pohřbeni otec a strýc Lorenza I. Nádherného). Brunelleschi tu vytvořil v letech 1420–1428) mistrovské dílo rané renesance. Přestavbou hlavní lodi kostela San Lorenzo se architekt začal zabývat roku 1423. Její interiér připomíná trojlodní raně křesťanskou baziliku, v níž se opakuje sled oblouků a sloupů, který byl uplatněn již na portiku nalezince.\n\nPendantem kostela San Lorenzo je bazilika Ducha Svatého (\"Basilica di San Spirito\"), který se nalézá na opačném, levém břehu řeky Arna. Jeho projekt vypracoval Brunelleschi roku 1428 na žádost bohatých florentských rodin. Stavět se začalo až roku 1436 a pokračovalo se ještě dlouho po architektově smrti. Interiér této trojlodní baziliky představuje jeden z nejkrásnějších renesančních kostelů ve Florencii. Vyniká přesností proporcí.\n\nPosledním dílem Brunelleschiho byla kaple Pazziů v kostele Sta Croce, kde střední prostor sklenul melounovou klenbou a v portiku použil po stranách rovné kladí, kdežto střední část zdůraznil archivoltou. Je to jeho jediná stavba, kde vytvořil také průčelí.\n\nBrunelleschi se však nevěnoval pouze církevní architektuře. Je autorem staršího typu florentských renesančních paláců. Podle jeho návrhu se začal stavět nejmonumentálnější florentský palác rodu Pitti, který však nebyl pro své přehnané rozměry, které si přál zadavatel stavby, dokončen v původní podobě (dokončil jej až roku 1577 na zakázku medicejských Bartolomeo Ammanati).\n\nPo své smrti byl architekt pohřben v podzemí florentského dómu.\n\nToto je seznam architektonických realizací Brunelleschiho. V závorce je uvedeno, od kdy do kdy se na stavbách pracovalo.\n\n"}
{"id": "79136", "url": "https://cs.wikipedia.org/wiki?curid=79136", "title": "Jacobus Johannes Pieter Oud", "text": "Jacobus Johannes Pieter Oud\n\nJacobus Johannes Pieter Oud (9. února 1890, Pumerend – 5. dubna 1963, Wassenaer) byl nizozemský architekt, představitel neoplasticismu a funkcionalismu.\n\nV roce 1916 se v Delfu seznámil s výtvarníkem T. van Doesburgem a o rok později společně založili hnutí \"De Stijl\".\nNavrhl dvě konkrétní stavby do Brna (hotel a vilu), žel žádná z nich nebyla realizována a přátelil se s Bohuslavem Fuchsem.\n"}
{"id": "79140", "url": "https://cs.wikipedia.org/wiki?curid=79140", "title": "Kralice", "text": "Kralice\n\nNázev Kralice má více sídel:\n\n"}
{"id": "79141", "url": "https://cs.wikipedia.org/wiki?curid=79141", "title": "Zdeněk Bonaventura Bouše", "text": "Zdeněk Bonaventura Bouše\n\nZdeněk Bonaventura Bouše (16. května 1918 Plzeň – 16. dubna 2002 Praha), přáteli nazývaný \"Bony\", byl teolog a liturgista, františkán, překladatel liturgických textů, ekumenicky smýšlející průkopník liturgické obnovy po Druhém vatikánském koncilu, signatář Charty 77.\nV roce 1942 byl ordinován ke kněžské službě a působil v pastorační praxi na několika místech pražské arcidiecéze. Za druhé světové války byl vězněn v koncentračním táboře. V roce 1946 vstoupil do františkánského řádu a přijal řeholní jméno Bonaventura. Od 13. do 25. dubna 1950 byl s dalšími františkány od Panny Marie Sněžné internován v Hejnicích, do roku 1957 v Želivi. Po zrušení tohoto tábora pracoval jako průvodčí tramvaje, jako pracovník fototéky v ÚTDU ČSAV (1968–1972), později jako správce depozitáře starého umění Národní galerie v Praze, odkud byl propuštěn po podpisu Charty 77. Potom pracoval jako noční hlídač v Konstruktivě a jako důchodce vypomáhal ve zdravotnictví. Po roce 1990 vypomáhal v duchovní správě v Ústí nad Laberm a od roku 1999 žil opět v Praze.\n\nStátní souhlas k výkonu činnosti duchovního měl za doby komunistického režimu pouze v letech 1968–1973, kdy byl kaplanem v pražských Záběhlicích (hostivařská farnost). Svým působením se dostával do konfliktů nejen se státní mocí, ale i s tradičně smýšlejícím biskupem Tomáškem. V letech 1969–1970 přednášel jako odborný asistent liturgiku na Cyrilometodějské bohoslovecké fakultě. Kromě odborných teologických znalostí v liturgice a biblistice měl smysl pro slovesné i výtvarné umění. Byl častým konzultantem a zřídka i spoluautorem statí o ikonografii křesťanského umění.\n\nV roce 1977 byl jedním z mnoha signatářů Charty 77, kteří za svůj podpis dostali výpověď ze zaměstnání (viz dopis mluvčího Jiřího Hájka Federálnímu shromáždění).\n\nTakzvaná pražská liturgická překladatelská skupina, v níž kromě něj byli ještě Miloslav Máša a Václav Konzal, po Druhém vatikánském koncilu během dvaceti let vytvořila většinu dnes v římskokatolické církvi užívaných českých překladů liturgických textů. Reforma liturgie byla nejprve zaváděna v chrámu Panny Marie před Týnem pod vedením Jiřího Reinsberga. Uvolněné politické poměry umožňovaly, aby občas Bonaventura Bouše koncelebroval přesto, že neměl státní souhlas. Podle Pavla Hradílka byl Bouše zpočátku nekomunikativní, během dvou let se z něj však stal otevřený člověk.\n\nPo pohřbu byl Zdeněk Bonaventura Bouše uložen do společného hrobu bratří františkánů na Olšanech.\n\nV liturgice se Bouše soustřeďoval na to, aby obsah liturgie nebyl překryt ceremoniální bohatostí či slavnostností ani redukován v nejprostších pastoračních podmínkách anebo nedostatečně fundovanou improvizací. Vyzýval k samostatnému promýšlení a zpracování mešních textů.\n\nPavel Mareš (2005) Boušeho příručce \"Malá katolická liturgika\" (2004) vytkl, že se v ní autor nedokázal zříct osobních názorů a sžíravých komentářů. Mareš vytýká Boušemu také nekvalitní a jednostrannou argumentaci (například proti ušní zpovědi) a snahu vnášet do katolické liturgie upravený kralický překlad. Pavel Hradílek knize vytýká nepřesný název, neodpovídající tomu, že jde o popis liturgie jedné konkrétní křesťanské obce, a také to, že se věnuje pouze roli předsedajícího (kněze), a opomíjí služby a přínos dalších účastníků.\n\nCitace emotivně a názorově vypjatých vět:\n\nSvá stanoviska Bouše sebekriticky zmírnil v soukromých dopisech z konce 80. a začátku 90. let. V poznámce v září 1989 Bouše napsal:\n\n\n\n"}
{"id": "79142", "url": "https://cs.wikipedia.org/wiki?curid=79142", "title": "Zdeněk Bouše", "text": "Zdeněk Bouše\n\nZdeněk Bouše (8. srpna 1928 Kasejovice – 19. února 1997 Praha) byl český malíř, grafik a sochař.\n\nZdeněk Bouše zažil za války totální nasazení a koncem války se vyučil v pražské tiskárně sazečem. V letech 1945-1949 absolvoval Státní grafickou školu u profesora Josefa Beneše a krátce studoval sochařství na VŠUP u prof. Josefa Wagnera.\n\nJeho spolužákem na grafické škole byl Vladimír Boudník, se kterým Bouše vedl obsáhlou korespondenci. Bydlel v Praze na Žižkově, ve Vršovicích a v Kralupech a většinu života byl zaměstnán jako dělník - v 70. letech na stavbě Štěchovické přehrady, později na Olšanských hřbitovech. Řada jeho děl se nedochovala a byla zničena při přírodních pohromách, které opakovaně postihly suterénní byt na Žižkově. Zemřel tragicky za nevyjasněných okolností poblíž Prahy.\n\nNa počátku byl Bouše ovlivněn traumatem války a existenciální úzkostí a jeho rané linoryty jsou expresivní, s tématem milenecké dvojice vystavené utrpení a s prvky náboženské mystiky. Také lepty z počátku 60. let jsou figurativní. Jeho další dílo charakterizuje kreativita a technická vynalézavost, ale nelze v něm nalézt systematickou tvůrčí koncepci. Osobitě reagoval na aktuální trendy výtvarného umění a postupně došel až k výtvarnému minimalismu.\n\nJeho malby ze 60. a 70. let lze zařadit do širšího proudu kubizující lyrické abstrakce. Ze 70. let je cyklus monotypů Divadelní tematika, např. portrét Václava Lohniského (1978). Jeho malířské portréty zachytily Hrabala s Boudníkem (1976), V. Merhauta (1977), J. Kabeše (1977) nebo syna Zdeňka (1973).\n\nV 80. letech dospěl Bouše pod vlivem četby Lao-c’ ve svých leptech až k zenové jednoduchosti a čistotě (Čárová abstrakce, 1981-1983).\nKoncem 80. let Bouše vytvořil i řadu portrétů Bohumila Hrabala - k těm nejznámějším patří černobílá silueta s velkým, naslouchajícím uchem - plakát Velé ucho (linoryt, 1989)\n\n\n"}
{"id": "79144", "url": "https://cs.wikipedia.org/wiki?curid=79144", "title": "Audhumla", "text": "Audhumla\n\nAudhumla (\"Audumla\", \"Audhumbla\") je prakráva ze severské mytologie. Zrodila se z tajícího ledu z Niflheimu podobně jako obr Ymi, jehož živila svým mlékem, které jí vytékalo ze struků a tvořilo čtyři mléčné řeky. Ona sama se pak živila olizováním ojíněných kamenů, které byly slané. První den, kdy kameny olizovala, vystoupily večer z kamene vlasy, druhý den hlava a třetí den celý muž, praotec Ásů Búri.\n"}
{"id": "79145", "url": "https://cs.wikipedia.org/wiki?curid=79145", "title": "Zelené práce", "text": "Zelené práce\n\nJako zelené práce se ve vinohradnictví označují převážně ruční jarní a letní práce, které přímo ovlivňují nové letorosty vinné révy a jejichž cílem je utvoření optimální listové plochy. Optimální listová plocha je charakteristická tím, že je co nejvíce listů osvětleno přímým slunečním světlem a množství listů vegetujících v trvalém stínu je minimalizováno. \n\nMezi zelené práce se řadí:\n\n\nMezi zelené práce naopak nepatří:\n\n\n\n"}
{"id": "79149", "url": "https://cs.wikipedia.org/wiki?curid=79149", "title": "Vilém Kraus (1924)", "text": "Vilém Kraus (1924)\n\nVilém Kraus starší (30. května 1924 Praha – 7. června 2013) byl významný český odborník v oblasti vinařství a vinohradnictví. Podstatnou část svého života působil na Mendelově zemědělské a lesnické univerzitě, věnoval se vinařskému výzkumu a šlechtění nových odrůd révy vinné a je autorem nebo spoluautorem celé řady odborných publikací a článků. Je nositelem státního vyznamenání \"Medaile Za zásluhy pro stát v oblasti vědy\" a řada vinařů jej považuje za nejvýznamnějšího českého vinařského odborníka 20. století.\n\nVilém Kraus se narodil 30. května 1924 v Praze, kde se jeho otec zabýval technickým vybavením průmyslových podniků. V roce 1929 se spolu s rodiči přestěhoval do Loun, kde po základní škole začal studovat místní reálné gymnázium. Již od dětství se toužil stát zahradníkem a po ukončení pátého ročníku gymnázia si na rodičích vymohl svolení ke studiu na Vyšší ovocnicko-vinařské a zahradnické škole v Mělníku. V roce 1949 začal studovat Fakultu zemědělského a lesního inženýrství ČVUT v Praze, po složení první státní zkoušky přestoupil na zahradnicko-vinařský oboru na Vysoké školy zemědělské v Brně. Po ukončení studia v roce 1959 nastoupil do Vinařského ústavu v Lednici na Moravě jako instruktor pro vinařství. V letech 1955–1964 působil jako šlechtitel a technolog vinařské produkce na Šlechtitelské stanici vinařské ve Velkých Žernosekách. Již v této době začal publikovat celou řadu odborných publikací. Od roku 1964 působil jako vedoucí Vinařského ústavu Vysoké školy zemědělské, kde obhájil svoji docenturu. V letech 1964–1991 na Zahradnické fakultě v Lednici přednášel vinařství. V roce 1990 byl jmenován profesorem pro vinohradnictví a vinařství.\n\nV roce 1964 založil Moravín – svaz moravských vinařů. Byl jeho předsedou a později vědeckým sekretářem, zajišťoval přednášky zahraničních odborníků pro českou veřejnost a organizoval nebo doprovázel odborné vinařské zájezdy do zahraničí. Věnoval se i simultánnímu překladu přednášek i tlumočení na zahraničních zájezdech, kdy uplatnil svoji velmi dobrou znalost němčiny, francouzštiny a ruštiny.\n\nV rámci své šlechtitelské činnosti vyšlechtil mimo jiné podnož K 1 a barvířky Neronet a Rubinet. V oblasti vinohradnictví navrhl tzv. Srdcový řez, což je alternativa Moserova vedení, která je pro velkovýrobu vhodnější a která našla široké uplatnění. Zejména na prudce svažitých vinicích německé vinařské oblasti Mosela nalezl uplatnění jeho vertikální tvar révy vinné Vertiko.\n\nPo odchodu do důchodu se věnoval vinařství i nadále. Spolupracoval na tvorbě zákona č. 115/1995 Sb. (viz vinařský zákon) a jeho novele. Zabýval se propagací českého a moravského vína a kulturou jeho užívání. Byl odborným garantem Vinařské akademie Valtice a přednášel v kurzech určených sommelierům i veřejnosti. Pokračoval ve své publikační činnosti na poli odborných i populárně naučných publikací do vysokého věku.\n\nZemřel 7. června 2013.\n\nJeho synem byl zemědělský odborník a vinař doc. Ing. Vilém Kraus, CSc. (1950-2004).\n\nZa zásluhy o rozvoj vědy byl na Mendelově zemědělské a lesnické univerzitě odměněn zlatou medailí a na Masarykově univerzitě medailí stříbrnou. Získal také pamětní medaili Mezinárodního úřad pro révu a víno O.I.V. v Paříži za jeho zásluhy o rozvoj oboru a pamětní medaili za celoživotní práci pro vinařství v České republice.\n\n20. května 2004 mu byla při příležitosti 80. narozenin na jednání zastupitelstva Jihomoravského kraje udělena pamětní medaile Jihomoravského kraje s pamětním listem. V roce 2004 též získal z rukou prezidenta České republiky Václava Klause státní vyznamenání \"Medaile Za zásluhy pro stát v oblasti vědy\" druhého stupně.\n\nBěhem svého vědeckého působení ve Vinařském ústavu publikoval 56 vědeckých prací z oblasti fyziologie révy vinné, jejího zušlechťování, vedení a řezu, ale i historie českého a moravského vinařství. Dále publikoval 185 prací populárně-vědeckých a odborných, zejména v časopisech Vinařský obzor, Vinohrad a v některých německých a rakouských časopisech. Na moravském venkově realizoval více než dvěstě odborných přednášek o aktuální problematice pěstování vinné révy, čímž pozitivně ovlivnil vývoj moravského vinohradnictví. Přednášel na 12 mezinárodních vinařských kongresech v zahraničí.\n\nMezi jeho publikace patří např.:\n\n\nZpracoval také asi 600 hesel pro \"Zahradnický slovník naučný\" a \"Vinařský slovník\".\n\n"}
{"id": "79152", "url": "https://cs.wikipedia.org/wiki?curid=79152", "title": "Václav Konzal", "text": "Václav Konzal\n\nProm. fil. Václav Konzal (* 1931), vědecký pracovník Slovanského ústavu AV ČR a překladatel mnoha liturgických textů. Jeho odbornou specializací je paleoslovenistika se zvláštním zřetelem na kontinuitu staroslověnského a českocírkevněslovanského písemnictví.\n\nNarozen 13. prosince 1931 v Praze jako čtvrtý ze šesti dětí. Jedním z jeho bratrů je tajně ordinovaný biskup Jan Konzal. Matka Anna Konzalová, rozená Holečková, byla příbuzná spisovatele Josefa Holečka. V letech 1941–1943 byl ministrantem na Svaté Hoře u Příbramě, kde byl připravován ve zpěvu a hře na trubku (ministranty byli předtím i bratři Pavel a Antonín, po něm bratr Jan). V letech 1945–1948 studoval na soukromém gymnáziu redemptoristů v Libějovicích u Vodňan (kvarta-sexta) a poté absolvoval u redemptoristů roční noviciát. V roce 1949 nastoupil na klasické gymnázium v Českých Budějovicích, kde studoval až do dne komunistické likvidace klášterů (13. dubna 1950), kdy byl odvezen do koncentračního kláštera v Králíkách a později do koncentračního kláštera mladých v Hájku u Prahy. V letech 1951–1952 byl nasazen na nucené práce na přehradě Klíčava a v letech 1952–1953 pracoval jako stavební dělník na stavbě školy v Řeporyjích. Gymnázium dokončil v roce 1953, úspěšně složil maturitu a přijímací zkoušky na Filozofickou fakultu Univerzity Karlovy v Praze. Z kádrových důvodů nebyl připuštěn na studium klasické filologie, orientalistiky ani češtiny, byl však přijat ke studiu ruštiny a gruzínštiny. Teologii vystudoval soukromě v rámci skryté církve. Během studia v letech 1953–1958 se specializoval na starší fáze jazyka (staroslověnština, stará ruština). Po úspěšném dokončení studia absolvoval základní vojenskou službu (1958–1960). V letech 1960–1970 byl střídavě dvakrát půl roku bez práce. Zaměstnán byl v dokumentaci Výzkumného ústavu mlýnského a pekárenského průmyslu a v dokumentaci v Geofyzikálním ústavu ČS AV. Od roku 1970 je vědeckým pracovníkem v oboru slovanské jazykovědy (paleoslovenistika) Slovanského ústavu AV ČR. V roce 1975 se oženil s Jiřinou Velkoborskou, klavírní pedagožkou.\n\nTakzvaná pražská liturgická překladatelská skupina, v níž kromě Václava Konzala byli ještě Miloslav Máša a Bonaventura Bouše, vytvořila po Druhém vatikánském koncilu mnoho dnes v římskokatolické církvi užívaných českých překladů liturgických textů (překlad mešního řádu, obřadů Svatého týdne, prefací, z rituálů (křest, svátost smíření, biřmování, pohřby, svatby, ordinační texty ke svěcení kněží a biskupů). Mimoto spolupracoval na překladech breviáře, konkrétně na čteních matutina (modlitby sečtením). S Františkem Šmídem spolupracoval na tvorbě hymnáře (úprava textů) a na Mešních zpěvech.\n\nPo převratu jmenován do překladatelské skupiny České liturgické komise při České biskupské konferenci. Tam působil necelé dva roky, na členství rezignoval 23. června 2004.\n\n\n\n\n"}
{"id": "79168", "url": "https://cs.wikipedia.org/wiki?curid=79168", "title": "Vodní nádrž Římov", "text": "Vodní nádrž Římov\n\nŘímov je vodní nádrž vybudovaná v letech 1971-1978 na řece Malši u Římova. Do užívání byla předána v roce 1977. Manipulační řád nařizuje udržovat minimální průtok pod hrází na 650 l/s. Zatopená plocha zasahuje do katastrů obcí Římov, Svatý Jan nad Malší a Velešín.\n\nNádrž slouží jako zdroj pitné vody pro České Budějovice a široké okolí (přibližně 350 000 lidí). Z důvodů zajištění kvality vody je snahou udržovat v nádrži co nejvyšší množství vody. Nádrž má relativně malý objem. Hráz je sypaná kamenitá s jádrem ze sprašových hlín. Vzhledem k těmto faktům je retenční schopnost nádrže značně omezená. Při povodních je prioritou odvést vodu přes výpustní zařízení tak, aby nebyla ohrožena bezpečnost přehradního tělesa. Z těchto důvodů se vodní nádrž Římov nikdy nemohla a ani nebude významným způsobem podílet na omezení povodní na řece Malši.\n\nPovodí Vltavy zde provozuje malou vodní elektrárnu.\n\n"}
{"id": "79183", "url": "https://cs.wikipedia.org/wiki?curid=79183", "title": "Antonín Viktor Barvitius", "text": "Antonín Viktor Barvitius\n\nAntonín Viktor Barvitius (14. července 1823 Praha-Malá Strana – 20. července 1901 Praha) byl český architekt a návrhář užitého umění, představitel zralého historismu, zejména novorenesance. Jeho mladším bratrem byl malíř Viktor Barvitius.\n\nPocházel z rodiny pokladníka hrabat Buquoyů Andrease Barvitia (1782—??) a jeho manželky Barbary, rozené Eggerové (1805—??). Byl nejstarší z devíti dětí, malíř Viktor Barvitius (1834—1902) byl nejmladším z nich.\n\nRoku 1840 se přihlásil na pražskou univerzitu ke studiu filosofie a práv. Roku 1843 však vstoupil na malířskou akademii v Praze do ateliéru monumentální malby Christiana Rubena, odkud po roce 1844 přestoupil ke studiu architektury k Eduardu van der Nüllovi, Augustu Sicardsburgovi a Karlu Roesnerovi na Akademii výtvarných umění ve Vídni (\"Akademie der bildenden Künste\").\n\nPo několika letech práce ve Vídni roku 1854 odjel na stipendijní pobyt do Říma, kde se věnoval restaurování renesančních památek. Jeho nejvýznamnější zakázkou byla obnova rakouské rezidence Palazzo di Venezia. V rezidenci bydleli rakouští stipendisté a Barvitius se zde seznámil s Václavem Levým.\n\nBarvitius patřil k prvním moderně myslícím konzervátorům památek. Své projekty představil na Světové výstavě 1867 a na stránkách časopisu \"Method\".\n\nPo návratu do Prahy v roce 1867 spolupracoval nějaký čas i se svým švagrem Vojtěchem Ignácem Ullmannem (projekt \"Nádraží císaře Františka Josefa I.\", 1871). Barvitius s Ullmannem přinesli do Prahy vídeňský architektonický styl zvaný \"\"Rundbogenstil\"\". Tento \"úřednický\" sloh se hojně užíval pro stavbu škol, soudů, kasáren apod., ale nehodil se pro budovy reprezentační.\n\nAntonín Barvitius později úspěšně pracoval pro Křesťanskou akademii a stal se jejím předsedou. Byl také předsedou výtvarného odboru Jednoty pro dostavbu katedrály sv. Víta, kam navrhoval liturgické nádobí, náčiní a chrámové vybavení, konzervátorem Ústřední památkové komise ve Vídni a členem České akademie věd a umění.\nByl činný také jako archeolog a roku 1882 ho jako znalce křesťanské archeologie papež Lev XIII. vyznamenal rytířským řádem sv. Řehoře.\n\nJe pohřben na Olšanských hřbitovech, autorem sochařské výzdoby je J. V. Myslbek.\n\nJeho umělecká pozůstalost je bohatá:\n\n\n\n"}
{"id": "79187", "url": "https://cs.wikipedia.org/wiki?curid=79187", "title": "Jiří Reinsberg", "text": "Jiří Reinsberg\n\nJiří Reinsberg (30. března 1918 Brno – 6. ledna 2004 Praha) byl český katolický kněz a spisovatel. Přes půl století působil v pražském kostela Matky Boží před Týnem a kostele svatého Havla. Jeho farnost byla po celou dobu komunistického režimu živým společenstvím intelektuálů, disidentů i studentů, a byla prvním místem zavádění české liturgické reformy po Druhém vatikánském koncilu. Jiří Reinsberg byl také skautem (měl skautskou přezdívku \"Amundsen\") a až do pozdního věku se skautství věnoval i literárně.\n\nJiří Reinsberg vyrostl v pražské měšťanské a intelektuální rodině. Jeho dědeček, lékař Josef Reinsberg (1844–1930) byl rektorem Univerzity Karlovy a otec Viktor Reinsberg (1875–1938) rektorem Komenského univerzity, profesorem dermatologie.\n\nV dětství nebyl příliš aktivním křesťanem. V roce 1933, když studoval na gymnáziu, jej nadchl nekonformní benediktin Karel Method Klement, zakladatel ministrantského skautského svazu Legio angelica, národnostně smíšeného hnutí vzniklého roku 1929, působícího převážně v Čechách a zabývajícího se nejen moderní liturgickou formací, ale i vedením k životní poctivosti, sociální solidaritě, skutečné zbožnosti i zálibám pro volný čas včetně sportů či skautingu. Antonín Svojsík, zakladatel českého skautingu, byl zase Reinsbergovým tělocvikářem na gymnáziu v Křemencově ulici. Ještě jako gymnazista Jiří Reinsberg dělal korektury druhého vydání Misálu na každý den, jehož autorem byl emauzský benediktin Marian Schaler. V Emauzích také začal zpívat v chorálním sboru.\n\nPoté, co mu Method Klement rozmluvil záměr vstoupit do kláštera, rozhodl se Jiří Reinsberg pro kněžství a pro své velké nadání byl roku 1937 poslán na studium do Itálie do koleje Nepomucenum. Za studií v Itálii prošel válkou, zažil hlad a zimu. Jeho bratr Svante 30. ledna 1942 zahynul v nacistickém koncentračním táboře. Během války Jiří dokončil v Římě studia (8 semestrů filosofie a 10 semestrů teologie) a po vysvěcení (Lateránská bazilika, 19. prosince 1942) odjel na jižní frontu postupujících spojeneckých vojsk, kde se přidal k britské dělostřelecké jednotce, s níž odcestoval do Anglie. Tam absolvoval vojenský výcvik. Do Československa se vrátil jako příslušník Československé samostatné obrněné brigády na západní frontě. V uniformě poručíka chodil prý ještě dva roky po válce.\n\nV poměrně raném věku přišel o ledvinu.\n\nByl členem roverského kmene „G“ Mirko Vosátky. Byl zemským duchovním rádcem Junáka, v čemž byl následníkem Štěpána Trochty. Po třetí obnově českého skautingu mu byl udělen řád „Stříbrného vlka“.\n\n21. ledna 2001 byl jednou z 27 osobností, které vyzvaly vedení České televize v čele s Janou Bobošíkovou k odstoupení.\n\nV roce 1946 byl Jiří Reinsberg půl roku kaplanem v Berouně. Od 1. srpna 1946 až do roku 2003 působil v pražském Týnském chrámu, od konce 90. let jen příležitostně jako emeritní farář. Bydlel v Podolí. Proslul jako vzdělaný, inteligentní, lidsky zralý i vtipný kazatel, zpovědník i společník, který významně ovlivnil několik generací zejména křesťanských intelektuálů, a to od krajně liberálních až po krajně konzervativní. Teologická, literární, historická i duchovní hloubka jeho kázání bývala doplněná neotřelostí, humorností, odbočkami a neformálností projevu tak, že byla oblíbená i u farníků, kteří nebyli přímo intelektuály. Kázání stejně jako běžné rozhovory vedl v hovorové řeči přecházející až do žargonu. („Drsnějsí slova mají moc lidi vyburcovat, což je dobrý důvod k tomu, aby se používala.“) Stovky svých farníků znal a oslovoval jménem. Týnskými odchovanci jsou například Tomáš Halík, František Radkovský, Jan Sokol, Václav Dvořák, Vojtěch Eliáš. Značná část raných Reinsbergových žáků skončila v komunistických vězeních nebo v emigraci.\n\nJiž v padesátých letech zavedl liturgickou reformu Pia XII. (dekret „Dominicae resurrectionis vigiliam“, 1951), působivý noční velikonoční obřad. V Týnské farnosti působily přední osobnosti české liturgické hudby, zaváděly se zde dříve než jinde pokoncilní české překlady liturgických textů i ostatní liturgické změny. Zároveň se zde uchovávala i důstojná latinská bohoslužba. Při významných příležitostech pronášel Jiří Reinsberg kázání - kromě češtiny - i v mnoha dalších jazycích. V liturgice byl žákem Emauzských benediktinů. Po svém propuštění z vězení našel v jeho farnosti útočiště františkán a liturgický reformátor Bonaventura Bouše. Od roku 1968 byl jeho kaplanem Miloslav Máša. Spolupracovníky na liturgické reformě byli i Josef Myslivec a hudební skladatelé Jan Klusák, Jarmil Burghauser, Petr Eben, Ilja Hurník. Varhaníky byli například Dr. Macek, Dr. Evžen Kindler, Dr. Plocek, prof. Korejs, Dr. Eliáš. Repertoár sahal od chorálních děl přes bachovská či michnovská díla až k moderním skladbám, přičemž náročné, někdy i vícehlasé zpěvy byly nacvičovány jak s celou farní obcí, tak s mužskou i dívčí scholou. S Týnskou farností byl spjat i sochař Karel Stádník. Z jeho farnosti vzešlo též mnoho kněžských povolání, například pozdější první biskup plzeňský František Radkovský, Mons. Tomáš Halík, P. Jiří Kusý či P. Yvo Josef Rynda.\n\nI jako zpovědník byl známý spíše „rabínskou“ moudrostí. Jan Kofroň například uvádí, že namísto obligátního odříkávání otčenášů a zdrávasů ukládal pokání například takto: „Víš co? Udělej si doma pořádek ve věcech, za pokání budeš aspoň 7 hodin spát, nebo udělej rodičům něco hezkýho, nebo si přečti 4. kapitolu 1. Janova listu…“. O některých lidech, jejichž život byl hodně daleko od „katolického ideálu“, se prý vyjádřil: „Víš, na umělce musí být Pán Bůh hodnější“ (podle Pavla Hradílka). Pavlu Hradílkovi radil: „Buď se budeš vychovávat sám, nebo tě budou vychovávat jiní, a to daleko víc bolí.“ K určitému druhu nutných podvodů mu doporučoval: „Dělej to také tak, ale nenauč se to.“ Karel Komárek vzpomíná, že dostal za pokání si celé prázdniny spravovat sám „fusekle“. Mnozí však dosvědčují, že morálku nezměkčoval ani nezlehčoval, spíše ji pojímal opravdověji. Kvůli tomu, že Jiří Reinsberg nechtěl zpovědi odbývat, často začínaly bohoslužby i o 15 minut později.\n\nV dobách komunistického režimu byl tajnou policií sledován a opakovaně vyslýchán, ale nikdy nebyl zavřený ve vězení ani nepřišel o státní souhlas. Byl věrný svému svědomí, ale v politice se sám přímo neangažoval. V rámci politické situace dbal na opatrnost, například nabádal farníky, aby se po bohoslužbě neshlukovali před kostelem. Teolog Josef Zvěřina mu přílišnou opatrnost vytkl, ale s odpovědí Jiřího Reinsberga byl spokojen. Jako důvody, proč mohl Reinsberg celou dobu veřejně působit, Josef Hošek Pavlu Hradílkovi kromě této opatrnosti uvádí i to, že byl schopen vyjít s každým, a i představitelé režimu při rozhovoru s ním cítili, že je lidsky respektuje. Dalším důvodem mohlo být, že jeho bratr Svante Reinsberg, který zahynul v koncentračním táboře, byl komunistou, a další jeho příbuzná byla členkou Komunistické strany Rakouska. („On byl brácha opravdový – strašně ho vzrušovaly sociální nerovnosti a nespravedlnosti – tenkrát lidi bydleli třeba tady na okraji Prahy ve všelijakých dírách a jeskyních – a to ho hnalo ke komunistům, když to nenašel u křesťanů.“; cit. z knihy \"Hospodin rozjasnil svou tvář\"). Tomáš Halík vyjádřil názor, že komunistický režim tuto živou farnost v centru hlavního města nechával žít také jako výkladní skříň náboženské svobody. Sám Reinsberg prý na tuto otázku odpověděl, že je anekdotčík, kterého mocipáni neberou příliš vážně; jindy uvedl, že podle zkušeností ze Sovětského svazu byla liturgie méně pronásledovanou činností než tisk nebo řády, a proto perspektivnější. Reinsberg také, podle Hradílka, tajně oddával komunistické funkcionáře, například kulturního tajemníka OV KSČ v Praze 1, nebo komunistického ideologa a šachového velmistra Luďka Pachmana. Naproti tomu 21. srpna 1969 poskytoval v kostele azyl demonstrantům, proti nimž policie na Staroměstském náměstí zaútočila vodními děly.\n\nJako ho nepostihlo vězení, ač s touto možností vždy musel počítat, vyhnuly se mu v životě i vědecké a biskupské hodnosti, ač k nim měl blízko. V roce 1991 byl jmenován papežským prelátem.\n\nSlavnou liturgii posledního rozloučení vedl 13. ledna 2004 od 10 hodin biskup Jaroslav Škarvada za velké účasti lidí včetně mnoha skautů s vlajkami. Reinsbergovo tělo bylo uloženo do rodinné hrobky na Vinohradském hřbitově.\n\nJe autorem několika knih; mimoto byl jedním ze dvou konzultantů \"Slovníku spisovného jazyka českého\" (SSJČ) pro věci církevní a náboženské (druhým byl Miroslav Vodrážka).\n\n\n\n\n"}
{"id": "79189", "url": "https://cs.wikipedia.org/wiki?curid=79189", "title": "Domenico Ghirlandaio", "text": "Domenico Ghirlandaio\n\nDomenico Ghirlandaio (1449, Florencie – 11. ledna 1494, Florencie) byl renesanční malíř, řazený k třetí generaci florentské školy. Jedním z jeho žáků byl Michelangelo Buonarroti.\n\nPůvodním jménem Domenci di Tommaso Bigordi del Ghirladaio, příjmení Ghirladaio dostal podle ozdob do vlasů florentských dívek, jimž se říkalo girlandy a které on jako první vyráběl. První umělecké školení dostal ve zlatnické dílně Alessia Baldovinettiho (1425–1499), kterého Domenico zvěčnil na jedné fresek v kostele Santa Maria Novella. Malbě se patrně učil na freskách od Masaccia v Kapli Brancacciů. Jeho stálými spolupracovníky byli jeho dva mladší bratři, Benedetto (1458–1497) a Davide (1452–1525), ten měl na starosti zejména vedené rodinné dílny, do níž roku 1484 nastoupil tehdy třináctiletý Michelangelo a kterou před ukončení své učební smlouvy po třech letech opustil, aby se dále mohl důkladněji cvičit v sochařství.\n\nSvé první práce provedl Ghirlandaio v kapli Vespucciu v kostele Ognissanti ve Florencii (1473), kde zhotovil fresky \"Oplakávání Krista\" a \"Pannu Marii Milosrdnou\", téhož roku ještě fresku se sv. Jeronýmem a později v roce 1480 fresku \"Poslední večeře Páně\". Touto zakázkou se Ghirlandaio proslavil a následovali další nabídky na výmalbu kostelů Santa Croce (příběh sv. Paulina), Santa Trinita (kaple Sassetti, výjevy sv. Františka z Assisi, 1483–1485), špitál Neviňátek (deskový obraz Klanění tří králů, 1488). Roku 1481 byl povolán Sixtem IV. do Říma, aby společně s malíři Cosimem Rossellim, Sandrem Botticellim a Pietrem Peruginem vymaloval Sixtinskou kapli. Podle smlouvy Ghirlandaion provedl fresku Povolání apoštolů a fresku Zmrtvýchvstání, která se bohužel nedochovala. Jeho vrcholným dílem jsou fresky líčící Život panny Marie a sv. Jana Křtitele v kostele Santa Maria della Novella ve Florencii (1485–1490). Ghirlandaio byl generačním druhem Sandra Botticelliho. Stejně jako Boticelli se stal významným umělcem, což mu zajistilo přátelství a ochranu příslušníků nejvýznamnějších florentských rodin. Roku 1491 zasedali v porotě, která měla hodnotit projekty na výstavbu průčelí florentského dómu Santa Maria del Fiore. Na rozdíl od Boticelliho stál však Ghirlandaio více stranou společenského života ve Florencii. Zanechal nám především cenné fresky v kaplích florentských kostelů.\n\nMezi jeho žáky kromě Michelangela patřili např. Bastiono Mainardi, Francesco Granacci (1469–1543) a Jacopo zv. Indaco (1477–1534), jemuž Vasari ve své 3. části životopisů věnoval krátký medailonek. Ghirlandaio podlehl morové nákaze 11. ledna 1494. Řadu jeho nedokončených děl za něj domalovali jeho dva bratři a další členové dílny. Ghirlandaio byl dvakrát ženatý, měl tři syny a tři dcery. Jeho syn Ridolfo (1483–1561) byl rovněž malířem, známým zejména pro své fresky v kapli sv. Zenobia ve Florencii . Zabýval se také portrétní tvorbou a byl dobrým přítelem Rafaela. Mnoho dalších Ghirlandaiů se zabývalo uměním, nicméně rodina vymřela v 17. století po tom, co její poslední členové vstoupili do kláštera a zemřeli bezdětní.\nGhirlandaiovi věnoval Vasari samostatný životopis v jeho díle \"Životopisy nejvýznačnějších malířů\", sochařů a architektů (Díl I., Praha 1998). Jeho charakter Vasari popisuje v pozitivech, vyzdvihává jeho zálibu v práci a snahu každému vyhovět a proto jeho dílna často přijímala práce řemeslnického ražení.\n\nGhirlandaio se svou zručností při práci s perspektivou dokázal přirozeně zasadit velké skupiny postav do prostoru, sakrální výjevy na jeho obrazech mají profánní ráz a vyvolávají pocit scény z vysoké společnosti plné figur v těch nejhonosnějších kostýmech. Byl vynikajícím portrétistou, do svých fresek vkládal podobizny významných osobností své doby. Tváře na jeho portrétech ukazují na silný vliv severského malířství, o čemž svědčí jeho sklon k přísnému pozorování detailů. Typickým příkladem je obraz \"Podobizna starce s vnukem\" (Louvre, Paříž), deformovaný nos starce je dokladem Ghirlandaiovy snahy o krajní realismus portrétního umění. Krajina za oknem je typicky italská a kontrast mezi výrazem starce a výrazem dítěte názorně vystihuje protiklad viděné zkušenosti a naivního idealismu. Ghirlandaio byl také mistrem šerosvitu, který rovněž dokázal používat lépe než jeho malířští kolegové. Nikdy nemaloval olejem, v čemž se lišil od svých současníků, kteří si tuto novou techniku brzy osvojili. Podle Vasariho byl Ghirlandaio jedním z prvních malířů, kteří přestali ve svých malbách používat zlacení.\n\nPůvodními patrony kaple byla rodina Ricciů, ale ti si nemohli dovolit nechat obnovit malbu na své náklady a zároveň nechtěli přenechat výmalbu někomu jinému, aby nepřišli o své patronské právo a erb. Iniciativy se chopil Giovanni Tornabuoni, který majitelům slíbil, že výlohy ponese sám, vzdá se práva na patronát a umístí jejich erb na nejviditelnější místo. Po této domluvě výzdobu zadal Ghirlandaiovi a jeho bratrovi Davidemu, měla nahradit vybledlou malbu od Andreii Orcagny ze 14. století. Na klenbě kaple jsou vyobrazeni čtyři evangelisté, na přední straně s oknem je zachyceno Korunování Panny Marie, dále výjevy ze života sv. Dominika a sv. Petra, odchod sv. Jana Křtitele na poušť a Zvěstování. Na pravé straně chóru je zobrazeno sedm scén ze života sv. Jana Křtitele: Anděl zjevující se Zachariášovi, Navštívení Panny Marie, Narození sv. Jana křtitele, Pojmenování sv. Jana Křtitele Zachariášem, sv. Jan Křtitel káže zástupům, Křest Krista, Herodesova Hostina. Na levé straně jsou zachyceny scény ze života Panny Marie: Vyhnání sv. Jáchyma z chrámu, Narození Panny Marie, Návštěva chrámu, Svatba Panny Marie, Klanění tří králů, Vraždění neviňátek, poslední výjev zobrazuje dvě scény a to Smrt Panny Marie a její Nanebevzetí. V malířském podání se i zde projevuje Ghirlandaiova schopnost přetvořit sakrální motiv v dokonalé panoráma vysoké společnosti tehdejší doby. Svaté osoby jsou oděny do přepychových, bohatě zdobených obleků, umístěny jsou bohatě zdobených místností vybavených dobovým florentským nábytkem. Do mnohých výjevů jsou začleněny podobizny významných osobností a příslušníků rodiny Tornabuoni. V navštívení Panny Marie lze rozpoznat Giovannu Albizzi, manželku Lorenza Tornabuoni, nad dalším výjevu Narození Panny Marie je zachycena Lodovica Tornabuoni. Na rozsáhlém zobrazení Zjevujícího se anděla Zachariášivi lze spatřit významné osobnosti jako jsou např : Demetrios, Cristoforo Landino a Poliziano. Podle Vasariho se zadavatel zakázky G. Tornabuoni nechal slyšet, že pakliže bude s výzdobou chóru spokojený, zaplatí Ghirlandaiovi 200 dukátů navíc, malíř ale po dokončení peníze odmítl s tím, že je mu cennější spokojenost objednavatele. Ghirlandaio také rozpracoval hlavní oltář (náčrty vznikly mezi lety 1490-91), který však za něj dokončili jeho bratři v důsledku jeho smrti. Původní oltář byl později rozebrán a zčásti bohužel zničen.\n\nVýzdobu zadal Francesco Sassetti. Na stěnách rodinné kaple Sassetiiů jsou vyobrazeny výjevy ze života sv. Františka z Assisi, na kterých je opět řada kryptoportrétů v kompozicích s profánním nádechem. Na prvních výjevu Františka, jež vzkřísil mrtvé dítě je zachycen most u Santa Trintà a palác Spini, v řadách řeholníků jsou zachyceni florentští občane jako např. Maso degli Albizzi, Agnolo Accaiuoli a Palla Strozzi. Další výjev zobrazuje sv. Františka zříkajícího se svého dědictví, následuje scéna sv. František zakládajícího řád františkánů, dále je zachycena Stigmatizace sv. Františka a poslední výjev líčí jeho smrt. Na klenbě kaple namaloval čtyři Sibyly a na vnější straně kaple vyzdobil čelní zeď nad obloukem výjevem líčícím, jak Sibyla Tiburtinská přiměla císaře Octaviána uctívat Krista. Celou výzdobu Ghirlandaio doplnil ještě deskovým obrazem \"Narození Páně\" (1485, dnes ve sbírkách florentské Akademie), jenž dnes patří k jeho nejvýznamnějším dílům. V řadách pastevců v elegantních oděvech, jak bylo u jeho tvorby zvykem, je zobrazena i jeho vlastní podobizna.\n\nJedním z nejvýznamnějších děl tohoto autora je freska \"Poslední večeře\", kterou vymaloval kolem roku 1480 v refektáři kláštera u kostela d'Ognissanti (Všech svatých) ve Florencii. K tomuto námětu ho prý inspiroval Leonardo da Vinci, který dokončené dílo zhlédl před svým odchodem z Florencie. Po několika letech vytvořil i on fresku na námět poslední večeře Páně v milánském klášteře Santa Maria delle Grazie. Ghirlandaiův obraz vyniká svěžími barvami a zajímavým pozadím. Podobnou fresku vytvořil také ve florentském klášteře San Marco.\n\n\n"}
{"id": "79190", "url": "https://cs.wikipedia.org/wiki?curid=79190", "title": "Grafický zápis hudby", "text": "Grafický zápis hudby\n\nGrafický zápis hudby se provádí pomocí netradičních symbolů či textu s úkolem zprostředkovat hudebníkovi informaci o hraném kusu jiným, než klasickým notovým záznamem. Užívá se tam, kde charakteristiku hudební skladby nelze klasickou technikou zaznamenat. Takové záznamy vidíme často u experimentálních hudebních forem, typický je např.pro aleatorickou hudbu (John Cage). \n\n"}
