{"id": "70496", "url": "https://cs.wikipedia.org/wiki?curid=70496", "title": "Bioterorismus", "text": "Bioterorismus\n\nBioterorismus je forma terorismu, která jako prostředek nátlaku nebo ozbrojených akcí využívá biologické zbraně.\n\nSoučasný vývoj informací naznačuje, že řada soudobých teroristických skupin má politické, mravní či náboženské zábrany pro použití biologických zbraní. Řada jiných by však po biologických zbraních sáhnout právě proto, aby nad jinými vynikla.\n\nAmerické ministerstvo stavu trendů globálního terorismu identifikovalo doposud 130 mezinárodních teroristických skupin, které hrozí potenciálním použitím nekonvenčních zbraní včetně zbraní biologických. 50% z těchto skupin je etnicky motivovaných, 20% levicově orientovaných a 5% pravicově orientovaných. Zhruba 50% z nich jsou skupiny náboženské. Skupiny s etnickými programy sledující obvykle separatistické cíle jsou obvykle velmi úspěšné za použití tradičních prostředků teroristického boje a hromadné použití nekonvenčních zbraní by mohlo jejich politickým cílům spíše uškodit. Na druhé straně skýtají nekonvenční zbraně vítanou možnost odplaty pro řadu z těchto skupin (např. Bosenští Muslimové nebo Rwandští Tutsiové by mohli například v kontaminaci pitné vody najít přitažlivou cestu jak pomstít zločiny spáchané na nich).\n\nMezi levicové skupiny, u nichž hrozí zneužití biologických zbraní, patří ekologicky motivovaní extrémisté, jejich činnost se sice dosud omezovala na relativně nenásilné akty, ale současná globální situace, která dává ekologickým hnutím stále víc za pravdu bez toho, že by tento fakt světové politické špičky jakkoliv reflektovaly, z nich dělá potenciálně velmi nebezpečnou skupinu. Nejprostším důvodem je zřejmě fakt, že biologická zbraň jako taková je velmi citlivá k životnímu prostředí. Lze ji snadno rozptýlit například v deštném pralese, jemuž hrozí vykácení, a biologická zbraň snadno vyřadí z činnosti všechny dřevorubce, aniž by v nejmenším uškodila citlivému ekosystému. Tento fakt bude zřejmě hrát velkou roli při budoucím zrodu skutečně nebezpečných ekoteroristických skupin, jež se dá očekávat nejpozději v horizontu budoucího desetiletí.\n\nPravicové skupiny hrozící zneužitím nekonvenčních zbraní obvykle spadají do kategorie menších extrémně radikálních nacionalistických skupin (včetně skupin neonacistických). Předpokládá se, že by byly schopny použít například biologické zbraně proti normálně smýšlející majoritní společnosti a zmást stopy, tak aby došlo k obvinění jimi nenáviděné rasové menšiny.\n\nNábožensky motivované skupiny jsou zcela samostatnou kapitolou. Jejich značná výhoda spočívá v dostatku až nadbytku vysoce motivovaných členů, jejichž sebeobětování by při šíření biologických zbraní mohlo znamenat značnou výhodou. Typickou nábožensky motivovanou skupinou, která zneužila biologické zbraně, byla právě Aum-Shinrikio, jejíž víra spočívala v důkladné přípravě na Armagedon, který chtěla sama pomocí biologických zbraní a ekonomické destabilizace vyvolat.\n\nRostoucím problémem se stává i široká dostupnost biologických zbraní, či spíše know-how potřebného pro jejich výrobu. V roce 1974 se prvně experimentovalo s genovou manipulací na Stanfordově univerzitě. Dnes jsou základy genetické manipulace učivem středních škol. Velké množství lidí má potřebnou kvalifikaci pro výrobu biologických bojových prostředků a vybavení se stává stále komerčně dostupnějším.\nDalším problémem je i řada režimů, která do výzkumu a výroby biologických zbraní investovala značné prostředky, ale s ohledem na změny politického systému ztratila kontrolu nad některými zařízeními (které byly díky jisté autonomii obranného aparátu mimo kontrolu vládnoucích špiček a nikdo neví, kdo za ně byl odpovědný). Tímto problémem je postižena například Jihoafrická republika nebo Rusko společně s řadou postsovětských republik. Slabé ekonomické podmínky vytvářejí vyšší riziko zneužití bývalých zaměstnanců, starých zásob i samotných zařízení k dosažení finančně motivovaných cílů. Politická nestabilita, etnické konflikty, vojenské diktatury mohou dále zvyšovat riziko tohoto zneužití.\nV lednu roku 1997 uvedl tehdejší ministr obrany Spojených států amerických William Cohen, že rozšíření zbraní hromadného ničení představuje největší hrozbu, jaké svět doposud čelil, a že existuje řada zemí, která by tyto prostředky dokázala zneužít v útoku na blízké i vzdálené cíle. Podle ministra Cohena není tato hrozba přehnaná ani přitažená za vlasy, jasnému nebezpečí čelíme už nyní, otázkou je, kdy přesně k jeho naplnění dojde.\nPracovní skupina v Johns Hopkins Center for Civilian Biodefense Studies se nedávno snažila zjistit, které potenciální biologické bojové prostředky představují v současné době největší hrozbu pro veřejnost. V úvahu byly vzaty pouze počty lidí, které by použité biologické zbraně dokázaly zahubit, nikoli případná veřejná panika a schopnost či spíše neschopnost zdravotnických zařízení zvládnout nápor postižených.\n"}
{"id": "70497", "url": "https://cs.wikipedia.org/wiki?curid=70497", "title": "Bříza (rozcestník)", "text": "Bříza (rozcestník)\n\nSlovo Bříza může mít více různých významů:\n\n\n\n\n\n"}
{"id": "70503", "url": "https://cs.wikipedia.org/wiki?curid=70503", "title": "Chudokrevnost", "text": "Chudokrevnost\n\nChudokrevnost neboli anémie je stav, při kterém je v krvi snížena koncentrace hemoglobinu pod normu stanovenou podle věku a pohlaví. V důsledku toho je snížena schopnost krve dodávat kyslík tkáním. Příčinou anémie je porušená tvorba červených krvinek, nebo jejich zvýšený zánik.\n\nPříznaky vyskytující se při chudokrevnosti jsou buď nespecifické nebo specifické, tedy objevující se při jednotlivých typech anémií.\n\nNespecifické příznaky jsou: únava, malátnost, nevýkonnost, slabost, závratě, pískání či hučení v uších, poruchy soustředění, poruchy chutě k jídlu, plynatost,dušnost při námaze, bolest na hrudi při námaze, palpitace (pocit silného bušení srdce), bledost kůže a sliznic.\n\nSpecifické pro jednotlivé typy jsou např. lomivé, rýhované až lžičkovitě vyhloubené nehty, pálení jazyka a ústních koutků (sideropenická anémie), žloutenka (hemolytická anémie) atd.\n\nTypické je také zbarvení kůže, které může být od světle červené barvy přes světle fialovou do jemně růžové. Nehty se mohou zbarvovat do tmavě modra či temně fialova.\n\nOjedinělým příznakem chudokrevnosti je neschopnost ejakulace u mužů, někdy i samotné erekce.\n\nAnémie může vzniknout z následujících příčin:\n\n\n\nExistují různé druhy chudokrevnosti, člení se podle různých hledisek.\n\nAnémie z nedostatku železa je jednou z nejčastějších. Nedostatek železa vzniká především při dlouhodobé a postupné ztrátě krve, která vyčerpává zásoby železa v organismu (železo je v krvi vázané na hemoglobin a při jeho deficitu klesá celková hodnota hemoglobinu). Tímto problémem jsou nejčastěji postiženy ženy se silným menstruačním krvácením. Ke ztrátě železa krvácením však dochází např. i u hemoroidů, ale to většinou nevede až k rozvoji anémie na rozdíl od polypů konečníku, vředovém onemocnění střev, kolorektálního karcinomu, jícnových varixů, tumorů žaludku apod. Další možnou příčinou je nedostatek železa v potravě. Anémie se může též rozvinout při neschopnosti železo vstřebávat. Tento stav je při neschopnosti žaludku syntetizovat HCl, po resekcích žaludku, rozsáhlých resekcích tenkého střeva nebo uniká-li střevní obsah píštělemi.\nPokud vznikne chudokrevnost z nedostatku železa, je vhodnou kombinací užívání potravních doplňků železo v dávkách většinou do 300 mg/den (v podobě organické soli – např. fumarát železnatý) a vitamín C (železo je základní složka hemoglobinu a vitamín C jej pomáhá lépe vstřebávat). Užívání extraktů třapatky (echinacea) podporuje mj. i tvorbu červených krvinek.\n\nDalší možnou příčinou chudokrevnosti (i když méně častou) je nedostatek vitaminu B12 (tzv. \"perniciózní anémie\") nebo kyseliny listové – obě látky jsou důležité pro tvorbu červených krvinek (tímto typem jsou nejčastěji postiženi alkoholici, kuřáci a těhotné a kojící ženy). Perniciózní anémie může vzniknout i v důsledku stravovacích návyků popř. poruchy vstřebávání některých látek. Rizikovou skupinou jsou rovněž lidé vyhýbající se konzumaci živočišných potravin (vegetariáni, vegani).\n\nVětšina žen po menopauze a prakticky všichni muži v každém věku však mají ve stravě železa dostatek a pokud to není nezbytně nutné, měli by se užívání přípravků s obsahem železa vyhnout. Nadbytek železa působí jako oxidant a vytváří v těle volné radikály.\n\nJde-li o anémii z nedostatku vitamínu B12 a kyseliny listové, je třeba tyto dvě látky zařadit do jídelníčku. Užívání vitamínu C podpoří jejich lepší vstřebávání.\nDo jídelníčku je pak vhodné vybírat potraviny bohaté na železo (sezamový olej), vitamín B12 (červené maso, játra, korýši; pro vegany a veganky jsou jediným důvěryhodným zdrojem potraviny fortifikované tímto vitamínem a vitamínové doplňky) a kyselinu listovou (především listová zelenina).\n\nPříčina této anemie je komplexní. Je to jak mírná hemolýza, tak menší podíl zabudování železa do hemu (krevního barviva), tak i snížení vývinu nových červených krvinek. S tímto se setkáváme při infekcích (infekční endokarditida, osteomyelitida, TBC), nádorových onemocněních, poruchách metabolismu, systémových nemocech pojiva (systémový lupus erythematodes, vaskulitida, sklerodermie), nedostatek erytropoetinu u onemocnění ledvin. Anémie bývá většinou mírná a léčbou je léčba základního onemocnění.\n\nAplastická anémie je anémie charakterizovaná nedostatečnou tvorbou krevních buněk vedoucí k úbytku všech krevních elementů - červených krvinek (erytrocytů), bílých krvinek (leukocytů) i krevních destiček (trombocytů). Toto onemocnění je způsobeno poruchou kmenové (mateřské buňky), která vytváří všechny tři druhy krvinek. Aplastické anémie mohou být vrozené nebo získané.\n\n\n"}
{"id": "70505", "url": "https://cs.wikipedia.org/wiki?curid=70505", "title": "Knihovna (programování)", "text": "Knihovna (programování)\n\nKnihovna ( ) je v informatice označení pro souhrn procedur a funkcí, často také konstant a datových typů (v objektovém programování též tříd, objektů a zdrojů), který může být využíván více počítačovými programy. Knihovny usnadňují programátorovi tvorbu aplikací tím, že umožňují využití hotového kódu, použití jednou vytvořeného kódu v jiných programech; při týmové práci mohou sloužit k dělbě práce. Knihovna poskytuje své služby navenek pomocí API (aplikační rozhraní), které zahrnuje názvy funkcí, předávané parametry a návratové hodnoty. Podle způsobu spojení s programem, který je používá, lze knihovny rozdělit na statické a dynamické. Z hlediska práce s kódem knihovny v operační paměti je dělíme na sdílené a nesdílené.\n\nNejstarší programové koncepty obdobné knihovnám byly vyvinuty, aby oddělily definici dat od realizace programu. Kolem roku 1959 jazyk JOVIAL zpopularizoval koncept COMPOOL (Communication Pool). „Záměrem konceptu COMPOOL bylo povolení sdílení systémových dat mezi více programy pomocí centralizovaného popisu dat.“\n\nV roce 1959 byly do jazyku COBOL zahrnuty „primitivní funkce knihovního systému“, které Jean Sammet ve zpětném pohledu popsal jako „nedostatečná knihovní zařízení“.\n\nDalší významné přispění k modernímu pojetí knihovny přišlo v podobě podprogramu, který byl součástí inovace jazyka FORTRAN. Podprogramy mohou být v jazyce FORTRAN kompilovány nezávisle na sobě, ale kompilátoru chybí linker. Takže před zavedením modulů v jazyce Fortran-90 nebyla mezi podprogramy možná typová kontrola.\n\nS významným konceptem přišla též Simula 67. Simula byl první objektově orientovaný programovací jazyk a jeho třídy jsou téměř totožné s moderním pojetím, které je používáno v jazyce Java, C++ nebo C#. Třídy konceptu Simula byly také předchůdcem balíčku v programovacím jazyku Ada a modulu v Modula-2. Třídy Simula mohly být zahrnuty v knihovních souborech a přidány v době kompilace, přestože byly vyvinuty už v roce 1965.\n\nKnihovna je soubor, který obsahuje soubor funkcí a procedur v podobě strojového kódu, které jsou uloženy do společného souboru. Je tak vytvořen archiv, který je souhrnem objektových kódů a se kterým lze dále pracovat.\n\nZ technického hlediska je možné rozdělit knihovny podle způsobu propojení s programem, který je bude využívat:\n\nDruhé možné rozdělení je z hlediska možnosti sdílení kódu knihovny mezi více běžícími programy (tj. procesy):\n\nStatická knihovna tvoří s přeloženým programem kompaktní celek. V závěrečné fázi překladu programu ze zdrojového kódu do strojového kódu jsou volané funkce (a další jimi kaskádově volané funkce) připojovány linkerem (odtud označení \"linkování\") do výsledného spustitelného souboru. V horším případě je k programu připojena celá knihovna bez ohledu na to, jaké části program skutečně využívá. Výsledný spustitelný soubor tak v sobě obsahuje všechny části, které jsou nutné pro jeho běh. Staticky slinkovaný spustitelný soubor proto typicky při spuštění nepotřebuje žádné další soubory, takže je ho možné překopírovat na jiný systém a jednoduše spustit (tj. bez instalace, tak, jak je známá například pro běžné programy v Microsoft Windows).\n\nTypickou příponou souboru statické knihovny je codice_1 nebo codice_2. Přípona souboru s knihovnou závisí na použitém operačním systému, programovacím jazyku i linkeru. Staticky jde s programem slinkovat i dynamické knihovny (přípona codice_3).\n\nDynamické knihovny nejsou (na rozdíl od statických knihoven) k výslednému spustitelnému souboru přidávány. V závěrečné fázi překladu programu ze zdrojového kódu do strojového kódu jsou odkazy na volané knihovní funkce pomocí linkeru (odtud označení \"linkování\") zapsány do speciální tabulky symbolů, která je připojena k výslednému spustitelnému souboru. Pro chod programu (tj. spuštění výsledného spustitelného souboru) je pak nutné mít k dispozici též příslušné dynamické knihovny. Pokud dynamická knihovna využívá ke své činnosti jiné dynamické knihovny, vzniká řetězec závislostí a všechny potřebné knihovny musí být při spuštění programu přítomny.\n\nV Microsoft Windows mají dynamické knihovny příponu codice_4, v unixových systémech je používána přípona codice_5 nebo codice_3 (Linux). Dynamickou knihovnu je typicky možné slinkovat s programem i staticky (viz výše).\n\nPro propojení dynamicky linkovaného programu a dynamických knihoven je při spuštění programu používán speciální zavaděč ( ). Do operační paměti je zaveden kód vlastního programu (spustitelný soubor) a též kód potřebných dynamických knihoven podle odkazů z připravené tabulky symbolů. Po rozmístění knihoven do operační paměti jsou vyčísleny odkazy z tabulky symbolů podle skutečného umístění jednotlivých částí kódu knihoven v operační paměti, čímž dojde k propojení kódu z dynamicky linkovaného spustitelného souboru s kódem dynamických knihoven.\n\nKnihovny jsou typicky předem připraveny tak, aby mohly být umístěny na konkrétní místo v paměti. Pokud je toto místo již obsazeno (např. jinou knihovnou), musí být provedena relokace na volné místo, která opraví příslušné absolutní adresy použité ve strojovém kódu (v Linuxu mohou být optimální umístění knihoven předem připravena programem prelink, v Microsoft Windows není podobný nástroj volně k dispozici).\n\nVětšina dnešních operačních systémů umožňuje načítat dynamické knihovny do paměti až za běhu programu, což umožňuje programy modularizovat a spouštět i v případě že při spuštění programu nejsou k dispozici všechny knihovny, které program používá (takže bude například jen omezena funkčnost programu). Toho se dá využít například k implementaci plug-inů.\n\nKód sdílených knihoven je možné sdílet mezi více programy, čímž jsou efektivně snižovány nároky na velikost potřebné operační paměti. V takovém případě se úsek paměti s kódem knihovních funkcí nalézá ve sdílené paměti, která je přístupná více procesům (je namapována do adresních prostorů všech procesů, které ji používají). Protože knihovny typicky pracují se svými interními daty, musí být možné zajistit každé knihovně privátní datový prostor pro data pro každý proces zvlášť. Přitom se s výhodou využívají možnosti virtuální paměti, jejíž podpora musí však být přítomna v procesoru.\n\nSdílet je možné jen identické knihovny. Z technického hlediska možné sdílet jen dynamické knihovny, protože jen u nich je zaručeno, že se vždy jedná o naprosto stejný kód (z principu není možné při startu programu porovnávat kód statický linkované knihovny s obsahem paměti ostatních spuštěných procesů). Nastavení sdílení paměťového prostoru se kódem sdílených dynamických knihoven zajišťuje při startu dynamicky linkovaného programu výše zmíněný dynamický zavaděč ( ).\n\nPrincip sdílených dynamických knihoven je propracován zejména v unixových systémech, kde již v dobách jeho vzniku umožňoval efektivní využití drahé a poměrně malé operační paměti (v 70. a 80. letech 20. století byla operační paměť tehdejších sálových počítačů veliká pouze desítky kilobajtů).\n\nV systémech Microsoft Windows je sdílení DLL knihoven omezeno a od Windows Vista firma Microsoft doporučuje, aby každý program měl vlastní dynamické knihovny, protože ve Windows neexistuje centrální správa sdílených knihoven na úrovni systému. Tím je jejich sdílení v paměti fakticky znemožněno (i přesto, že mohou být některé identické) a proto prudce eskalovaly nároky na minimální velikost operační paměti. Již od počátku návrhu DLL knihoven nebylo maximální sdílení stejné knihovny různými procesy prioritním cílem, protože se nepředpokládalo, že na tehdejším dostupném hardware bude možné spouštět desítky až stovky programů současně (tím také byly sníženy paměťové nároky jdoucí na vrub možnosti sdílení knihovny mezi více procesy) a zároveň procesor Intel 8086 neposkytoval podporu virtuální paměti. Knihovny DLL se proto soustředily na maximalizaci úspory paměťového prostoru a na vytvoření společného paměťového prostoru knihoven a programu.\n\nPokud mají být dynamické knihovny sdíleny více spuštěnými programy (tj. více procesy), musí všechny tyto programy využít naprosto stejnou dynamickou knihovnu. Toho lze dosáhnout jedině tak, že všechny programy jako knihovnu použijí stejný soubor. Knihovny jsou proto soustředěny na centrální místo. V unixových systémech jsou to zejména základní adresáře codice_7 a codice_8, ale mohou to být i další adresáře, například codice_9, codice_10 atd. (seznam doplňujících adresářů je v souboru codice_11, nově též v souborech obsažených v adresáři codice_12).\n\nProtože i knihovny obsahují chyby, jsou vydávány novější verze a navzájem jsou odlišeny čísly. Číslo je typicky uvedeno uvnitř knihovny. Někdy jsou změny v novější verzi knihovny větší a v systému je vhodné mít kromě starší verze knihovny pro dříve přeložené programy (resp. pro programy linkované proti starší knihovně) zároveň i novější verzi knihovny pro novější verze programů. Aby mohly být různé verze knihoven umístěny ve stejném adresáři, jsou v jejich názvu uvedena čísla verze (nemusí být nutně stejné, jako jsou dříve zmíněná čísla uvedená uvnitř knihoven). V názvech se typicky používají tři čísla: major, minor a patchlevel (hlavní číslo generace pro velké změny v rozhraní knihovny, vedlejší číslo pro odlišení kompatibility a poslední číslo označuje opravu chyb se zachováním kompatibility).\n\nPro zajištění pořádku v různých verzích knihoven a usnadnění nalezení nejvýhodnější verze je unixových systémech nástroj ldconfig, který projde všechny adresáře s knihovnami a vytvoří databázi všech dynamických knihoven do souboru codice_13, který je dále využíván zavaděčem (resp. jeho částí – dynamickým linkerem). Zároveň jsou vytvářeny symbolické odkazy, ve kterých název a zkrácené číslo verze, přičemž odkaz míří na nejnovější verzi knihovny (program si při spuštění vyžádá konkrétní verzi knihovny pomocí major a minor čísla a na patchlevel se typicky nehledí, protože knihovny lišící se pouze tímto číslem jsou navzájem kompatibilní).\n\nNejdůležitějším rysem správy dynamických sdílených knihoven je jejich údržba, kdy tvůrce systému musí vydávat opravené verze knihoven a zajišťovat, že nedojde ke ztrátě kompatibility (nebo je nekompatibilní knihovna označena jiným číslem verze). Tuto správu běžně dělají tvůrci linuxových distribucí. Naproti tomu firma Microsoft pro své systémy Microsoft Windows nikdy takovou údržbu nedělala. Dynamické knihovny (soubory DLL) nemají v názvu číslo verze, a proto novější verze knihovny přepíše starší verzi. Pokud je novější verze nekompatibilní (číslo verze je uvnitř DLL souboru), mají starší programy jiných tvůrců problém (Microsoft si kompatibilitu v rámci svých produktů může snadno zajistit). Tomuto neorganizovanému a nepředvídatelnému stavu se říká DLL hell (DLL peklo). Proto je v novějších systémech Windows doporučeno, aby každý program měl vlastní soubory s knihovnami, což však brání sdílení kódu knihoven v paměti pro více procesů. Tímto opatřením se samozřejmě snižují náklady na údržbu systému na straně tvůrce systému, ale ztěžuje se použití knihoven programátorům aplikací a zvyšují se nároky na velikost nutné operační paměti RAM (tj. přenáší se náklady na uživatele počítačů, protože knihovny se v paměti nesdílí, pro které je potřeba mnohem více operační paměti).\n\n\nSoučástí návrhu většího softwarového projektu je obvykle i oddělení části funkčnosti do jedné nebo několika samostatných knihoven. Při návrhu knihovny se berou v úvahu především některé vlastnosti známé (na nižší úrovni) z objektově orientovaného programování:\n\nDynamické knihovny jsou v platformě Linux a Unix označované jako sdílené objekty. Sdílený objekt (ang.Shared object), také označován jako je soubor, který je určen ke sdílení spustitelnými soubory (programy) nebo jinými sdílenými objekty. Jedná se o unixovou/Linuxovou obdobu DLL knihoven z operačního systému Windows. Z toto objektu jsou při startu programu nebo během jeho chodu načítány do paměti systému jednotlivé rutiny knihovny, které jsou využívány za běhu programu. Díky tomu nemusí linker při kompilaci programu tyto metody zakomponovávat přímo do programů a vytvářet tak ohromné monolitické programy.\n\nDynamické knihovny mohou být použity také jako statické knihovny a je možné je do programu linkovat staticky při kompilaci programu. Toto ale není doporučováno, častěji se připojují až za běhu programu.\n\nVětšina moderních operačních systémů může mít soubory sdílené knihovny ve stejném formátu jako spustitelné soubory. To nabízí dvě hlavní výhody. za prvé, místo dvou loaderů pro každý typ zvlášť stačí jen jeden loader pro oba. Za druhé, umožňuje spustitelné také použít jako knihovny, pokud mají tabulku symbolů. Typické kombinace spustitelný soubor a knihovny jsou formáty ELF a Mach-O (oba Unix) a PE (Windows).\n\nPostup vytvoření sdílené knihovny probíhá v několika krocích. Následující příklad objasňuje symbolicky celý postup. Zdrojový kód knihovny je uložen v souborech codice_14 a codice_15, ze kterých má být vytvořena knihovna (typu ELF). Postup vytvoření sdílené knihovny bude pak následující:\n\nPrvní dva příkazy přeloží díky přepínači codice_16 soubory codice_14 a codice_15 do podoby objektového kódu (tj. do souborů codice_19 a codice_20, které jsou určitou formou polotovaru, protože se nepoužije linker). Přepínač codice_21 zapne vytvoření pozičně nezávislého kódu. Přepínač codice_22 zapne generování ladících informací, které jsou umístěny do výsledného kódu. Přepínač codice_23 zapne výpis všech varování při překladu.\n\nPoslední příkaz vytvoří vlastní knihovnu (přepínačem codice_24) jako soubor codice_25, který je dále využitelný jako dynamická knihovna v jiných programech. Verze knihovny (tj. interní označení), které indikuje verzi API knihovny, je nastaveno na codice_26. Při překladu jiného programu může být knihovna nabídnuta linkeru přepínačem codice_27. Pro programování v jazyce C bude ke knihovně nutné dodat hlavičkový soubor s názvem codice_28, který bude definovat prototypy v knihovně obsažených funkcí.\n\n"}
{"id": "70507", "url": "https://cs.wikipedia.org/wiki?curid=70507", "title": "Skepticismus", "text": "Skepticismus\n\nSkepticismus (z řeckého slova \"skeptomai\" –„pochybuji“) je blízký agnosticismu a nihilismu. Skepticismus navazuje na učení sofistů. První skeptikové ukazovali na relativnost lidského poznání, na jeho formální nedokazatelnost a závislost na různých podmínkách. Běžně se užívá označení skeptik pro osoby, které:\n\nRozsah filosofického skepticismu je od pochybnosti o možnosti filosofického řešení až po agnosticismus a nihilismus. Všichni antičtí filosofičtí skeptici se shodují v názoru, že poznání je možné jen díky apriorním předpokladům, které nelze odvodit ze smyslové zkušenosti, a proto je nutné jeho pravdivost neustále ověřovat. V klasické filosofii odkazuje skepticismus na osobnostní rysy školy „Skeptikoi“ – filosofů, o kterých se říkalo že „nic netvrdili, ale že se jenom domnívali“.[1] V tomto smyslu zastává filosofický skepticismus názor, že je třeba se vyvarovat postulátu konečné pravdy. Jediný systematický zdroj z této doby je od Sexta Empirica, protože většina antických skeptiků nezanechala žádné písemnosti, nebo se jejich spisy nezachovaly.\n\nV moderní době se ve vědeckých kruzích používá pojem skepticismus (též vědecký nebo racionální skepticismus) pro kritické zkoumání jakýchkoliv teorií, kterými se věda zabývá, a vlastně odmítání jejich apriorního přijímání. Základní myšlenkou racionálního skepticismu je, že pokud se neprokáže opak, nelze u jakýchkoliv tvrzení nebo teorií předpokládat pravdivost. Dále racionální skepticismus požaduje, aby byla každá teorie skutečně vědecká, tj. aby měla některé důležité atributy (např. falzifikovatelnost, vnitřní konzistence, shoda s pozorováním). Na veřejnosti je racionální skepticismus prezentován zejména při zkoumání pseudovědeckých a nevědeckých teorií. Celosvětově je toto hnutí reprezentováno např. organizací CSI a v České republice pak klubem Sisyfos.\n\nNáboženský skepticismus se zaměřuje na pochybnosti týkající se víry, například existence božských stvoření nebo zázraků. Náboženští skeptici nemusí být nutně ateisti nebo agnostici.\n\nTermín \"pseudoskepticismus\" popisuje myšlení, které se zdá být skeptické, ale skeptické není. Tento termín zpopularizoval Marcello Truzzi a definoval pseudoskeptiky jako osoby, jejichž názory jsou spíše negativní, než agnostické, a přesto se považují za skeptiky. Rektor arizonské univerzity Rochus Boerner popisuje pseudoskeptiky spíše jako \"bez víry\", než \"nevěřící\", a fyzik princetonské univerzity Gregory N. Derry popisuje myšlení pseudoskeptiků jako \".. směřující k myšlenkám, které souvisí s jejich předjímaným závěrem.\n\n\n\n"}
{"id": "70508", "url": "https://cs.wikipedia.org/wiki?curid=70508", "title": "Soubor", "text": "Soubor\n\nSoubor v informatice označuje pojmenovanou sadu dat uloženou na nějakém datovém médiu, se kterou lze pracovat nástroji operačního systému jako s jedním celkem.\n\nObsahem souboru mohou být různá data. Mnoho souborů reprezentuje jediný objekt a obsahuje jenom jeden druh dat (například textový dokument, počítačový program, obrázek, zvukový záznam), ale existují i soubory složené (archivní soubory, knihovny, ISO obrazy disků), které obsahují množství dílčích objektů a souborů; také kancelářské dokumenty mohou obsahovat vložené objekty (např. obrázky a tabulky), u multimediálních i jiných souborů mluvíme o kontejnerech, které mají vlastní formát a mohou obsahovat několik objektů (obraz, zvuk, titulky) různých formátů, přičemž formát jednotlivých složek není příliš závislý na formátu kontejneru. Podle toho, jak má být obsah souboru interpretován lze soubory rozdělit na textové a binární.\n\nFyzické uspořádání souborů na datovém médiu je závislé na použitém souborovém systému ( ). Starší operační systémy podporovaly různé organizace souborů (sekvenční, indexované, index-sekvenční, s přímým přístupem, členěné, zvláštní organizace textových souborů), což vedlo k problémům s interoperabilitou a přenositelností a k nutnosti používat komplikované nástroje pro práci se soubory. Většina moderních operačních systémů pod vlivem Unixu považuje soubor za posloupnost znaků, které reprezentují informace uložené v onom souboru, přičemž další interpretaci přenechává na aplikačních programech nebo knihovnách.\n\nKaždý operační systém stanovuje vlastní pravidla pro jména souborů. Tato pravidla mohou být dále omezena konkrétním systémem souborů. Jenom výjimečně soubory nemají jména (například na magnetických páskách mohou mít jenom pořadová čísla). Starší operační systémy obvykle podporovaly jen krátká jména souborů (CP/M 6+3 znaky, MS-DOS 8+3 znaky, Unixy 14 znaků) a ve jménech souborů nebyly dovoleny národní znaky, mezery ani speciální znaky. Moderní operační systémy uživatele při volbě jména souborů příliš neomezují – jméno může mít desítky nebo stovky znaků, včetně národních a speciálních.\n\nPřestože některé operační systémy skrývají a některé nevyžadují používání přípon ve jménech souborů, konvence nebo povinnost rozlišovat typy souborů poslední částí jména je dosti rozšířená.\n\nProtože současná datová média (viz např. pevný disk, disketa, CD, flash disk) mohou obsahovat množství souborů, používají hierarchický systém adresářů nebo složek, který uživateli umožňuje třídit soubory podle potřeby. Úplné jméno souboru pak zahrnuje i cestu v systému souborů.\n\nTyp souboru se v různých operačních systémech zjišťuje různým způsobem (či kombinací způsobů, viz formát souboru):\n\n\nVíceuživatelské operační systémy mají prostředky pro omezení přístupu uživatelů a programů k souborům. Jejich cílem je zabránit, aby uživatelé mohli číst, měnit, přepisovat, mazat, přejmenovávat a spouštět cizí soubory nebo soubory operačního systému.\n\nMetadata souborů, která OS nejčastěji uchovává:\n\nOperační systém poskytuje programátorovi vhodné programové rozhraní, které zpřístupňuje služby pro správu a práci se soubory. Nejzákladnější primitiva jsou:\n\n\nPrimitiva obvykle využívají pro přístup k souboru souborový deskriptor nebo handle (\"manipulátor\").\n\nKaždý operační systém (který používá nějaký souborový systém) poskytuje uživateli vhodnou formu správy souborů jako je mazání, kopírování, přejmenování názvu souboru apod. Prostředkem mohou být jak příkazy (viz příkazový řádek), tak programy v grafickém uživatelském rozhraní.\n\n\n"}
{"id": "70515", "url": "https://cs.wikipedia.org/wiki?curid=70515", "title": "Antonín Tučapský", "text": "Antonín Tučapský\n\nAntonín Tučapský (* 27. března 1928 Opatovice u Vyškova – 9. září 2014 Londýn) byl český hudební skladatel, dirigent a pedagog, čestný občan města Vyškova, který žil od roku 1975 ve Velké Británii.\n\nPo maturitě na Učitelském ústavu ve Valašském Meziříčí začal studovat hudební výchovu a hudební vědy na Masarykově univerzitě v Brně u Bohumíra Štědroně a Jana Racka. Své vzdělání si ještě rozšířil na Janáčkově akademii múzických umění a soukromým studiem skladby u Jana Kunce. Učitelskou kariéru zahájil na pedagogických školách v Kroměříži a v Novém Jičíně. Později působil v Ostravě na Pedagogické fakultě, kde získal doktorát a úspěšně se habilitoval.\n\nRoku 1949 se stal členem Pěveckého sdružení moravských učitelů. V letech 1953–1954 působil jako korepetitor sboru Slovenského národního divadla. Mezi lety 1956–1959 působil v učitelském sboru Nový Jičín.\nV roce 1961 se stal sbormistrem Dětského sboru Československého rozhlasu v Ostravě. V letech 1964–1973 působil jako dirigent Pěveckého sdružení moravských učitelů, nejprve jako zástupce Jana Šoupala. Po jeho smrti se stal hlavním dirigentem a uvedl na koncertním pódiu např. celý sborový cyklus Jana Seidela \"Polnice slávy\" na text Františka Halase, Kučerovu avantgardní \"Modrou planetu\" aj.\n\nV roce 1970 byl přinucen z kádrových důvodů fakultu opustit a navíc dostal zákaz působení ve školství a kultuře. Poslední dva roky ve své vlasti pracoval jako skladník u Pozemních staveb na pracovišti Praha-Kyje.\n\nPo sňatku s Angličankou (která byla zřejmě hlavním důvodem, proč počátkem 70. let neprošel kádrovým sítem) mu bylo roku 1975 povoleno vystěhování do Velké Británie. Zde od roku 1975 až do 1996 působil jako profesor hudebně-teoretických předmětů a kompozice na \"Trinity College of Music\" v Londýně. Po svém příchodu do Anglie se příležitostně uplatňoval jako dirigent významných sborových těles, jako jsou \"London Chorale\" a \"Philharmonia Chorus London\". V Československu byl známý především jako dirigent a sbormistr věhlasného Pěveckého sdružení moravských učitelů, v Anglii u něho naprosto převládla činnost skladatelská.\n\nAntonín Tučapský byl členem uznávaných hudebních sdružení a organizací, např. \"Composers Guild of Great Britain\" a \"Royal Society of Musicians of Great Britain\". Jako první Čech byl jmenován členem Královské hudební akademie.\n\nV roce 2012 mu byla udělěna cena \"Gratias Agit\" za šíření dobrého jména republiky v zahraničí.\n\nAutorsky je podepsán přibližně pod třemi sty díly vokální a vokálně instrumentální hudby. Z nejznámějších:\n\n\n\n"}
{"id": "70518", "url": "https://cs.wikipedia.org/wiki?curid=70518", "title": "Český Dub", "text": "Český Dub\n\nČeský Dub ( \"Böhmisch Aicha\") je město na severu Čech v Libereckém kraji (okres Liberec), které leží na jih od Ještědu, asi 12 km jižně od města Liberce. Stal se přirozeným centrem Českodubska a významným místem Podještědí. Žije zde  obyvatel. Byla tu zřízena škola mateřská, základní a základní umělecká. Územím města protékají potoky Ještědka a její přítok Rašovka. Historické jádro Českého Dubu je od roku 1992 městskou památkovou zónou.\n\nVýznamnou památkou je johanitská komenda (opevněný klášter) z 1.poloviny 13. stol., která byla znovu objevena a zpřístupněna v 90. letech 20. stol.. Vstup do komendy zajišťuje Podještědské muzeum v Českém Dubu.\n\nMěsto má pouze silniční spojení, na východ vede silnice do Hodkovic nad Mohelkou, kde se napojuje na silnici I/35. Ve městě je autobusová stanice, dopravní trasy vedou mimo jiné do Liberce, Mnichova Hradiště a Turnova.\n\nMěsto je jedním z nejstarších sídel v severních Čechách, vzniklo jako tržní osada na vyvýšenině obtékané dvojicí potoků Ještědkou a Rašovkou již někdy v románském období. První údajnou zmínkou o tomto místě je listina z roku 1115, kterou kníže Vladislav I. svěřuje kladrubskému benediktinskému klášteru území „ve Vladislavicích od řeky Mohelky až k dubu“. Domněnka, že je tímto dubem myšlena osada Dub, je však neprokázaná. Skutečně potvrzená zmínka o této osadě pochází až z 24. srpna 1291, kdy krakovský biskup Pavel uděluje odpustky všem osobám, které se kály nebo navštívily některý z kostelů náležejících v Čechách řádu sv. Jana Jeruzalémského v těchto místech: v Praze, Žitavě, ve Světlé, v Boleslavi, Kadani, Horažďovicích a Strakonicích. Zmíněnou Světlou však nebyla Světlá pod Ještědem, ale osada dnes nazývaná Český Dub.\n\nMajitelem tohoto kraje se stal roku 1237 rod Markvarticů, který velmi štědře podporoval právě řád johanitů. Často se za zakladatele českodubské johanitské komendy považují Havel I. z Lemberka a jeho žena Zdislava (později svatořečená), je však také možné, že ji založil až jejich syn Havel II. Někdy kolem poloviny 13. století tak na daném místě vznikla opevněná komenda řádu s kostelem zasvěceným sv. Duchu a blízkým špitálem (ve kterém prý nemocným pomáhala svatá Zdislava). Město založené kolem tohoto sídla se nazývalo Světlá, postupně však patrně převzalo jméno starší osady, na jejichž pozemcích bylo založeno. Tak je v letech 1291 – 1359 osada označována jako Světlá, v letech 1370 a 1373 je však již jmenována jako „Dub jinak Světlá“. Svůj znak – zelený dub ve stříbřitém poli – získala obec někdy před rokem 1349.\n\nV 15. století se hrad a město staly opěrným bodem husitů. Někdy kolem 6. června 1425 obsadilo sirotčí vojsko Jana Čapka ze Sán hrad Michalovice u Mladé Boleslavi a krátce poté dobylo také Dub. Během útoku sice komenda vyhořela, byla však opravena a město s hradem se staly bezpečným zázemím pro další husitské posádky na Lemberku, Falkenberku u Jablonného, Grabštejně a v Chrastavě a místem, kde se vojska shromažďovala k útokům. Po bitvě u Lipan získal kontrolu nad Dubem katolický šlechtic Jiří z Dubé, v roce 1435 se jej opět zmocnil Jan Čapek. Tento zábor také uznal císař Zikmund, když Čapkovi udělil panství bývalého kláštera v Hradišti nad Jizerou a statky johanitů v Dubě do držení.\n\nZa vlády Jiřího z Poděbrad byl okolní kraj vystaven nájezdům lužických vojsk. Roku 1468 proniklo 7000 pěších a 1000 jezdců prakticky bez odporu až k Dubu, obsadili jej a vypálili. Následně dobyli také Kněžmost a Turnov, teprve pak jejich armádu porazilo královské vojsko pod vedením Jindřicha Michalce z Michalovic. V Dubě tehdy shořelo množství památek na jeho nejstarší dějiny. Na konci 15. století byl Dub ve vlastnictví rodu Vartemberků. Jejich správa znamenala pro Dub období hospodářského rozvoje a došlo během ní k přestavbě kostela sv. Ducha a také hradu.\n\nVartemberkům byl Dub konfiskován po roce 1547 za účast ve stavovském odboji a roku 1552 ho koupil slezský šlechtic Jan z Oprštorfu. Za něj rozvoj města pokračoval, město mimo jiné získalo právo várečné. Za Oprštorfů bylo rozhodnuto v Dubě pro úřední styk užívat český jazyk, byla postavena radnice a hrad v letech 1564–1565 přestavěn na renesanční zámek. Příznivý vývoj pokračoval i když panství Dub a Frýdštejn koupil roku 1591 Zikmund Smiřický ze Smiřic a Dub se tak stal majetkem jeho rodu. Když po bitvě na Bílé hoře museli Smiřičtí ze země odejít, získal velkou část jejich statků Albrecht z Valdštejna.\n\nValdštejn se na svých panstvích pokoušel strhnout maximum příjmů na sebe, proto odňal Dubu právo várečné, na druhou stranu se měl Dub stát jedním ze sedmi měst, která měla zasedat v budoucím zemském sněmu frýdlantského vévodství. Dub a zbytek Valdštejnových držav se v době války těšil poměrnému klidu, zdejší pláteníci a soukeníci byli zaměstnáni rozsáhlými zakázkami pro císařskou armádu. Po vévodově smrti se situace změnila, hned na jaře roku 1634 obsadily Dub dvě kompanie císařské pěchoty a 11. dubna vznikl ve městě požár, při kterém bylo zničeno 41 domů, pivovar a sladovna. Novým majitelem dubského panství se stal roku 1635 hrabě Jan Ludvík Hektor Isolani, jeden z nejodvážnějších císařských velitelů jízdy. Hrabě zemřel roku 1640 a panství zdědily jeho dcery. 24. května 1641 uskutečnilo asi 450 švédských jezdců nájezd až k Dubu, který včetně zámku zapálili a poté se vrátili zpátky do Žitavy. O podještědí se Švédové a císařští přetahovali po celý zbytek třicetileté války, na jejím konci byla panství zcela vypleněná a jejich obyvatelé zbídačení. Po smrti Anny Marie Alžběty Isolaniové, vstoupila její sestra Regina do kláštera augustiniánek a dubské panství se stalo majetkem tohoto kláštera.\n\nDruhá polovina 17. století znamenala v oblasti především násilnou rekatolizaci. Město těžce zasáhl požár 29. srpna 1694, který zničil 35 domů, kostel, radnici, špitál a další stavby. Za Marie Terezie bylo město v letech 1741, 1742, 1744 a 1757 postiženo pruskými vpády. Josef II. zrušil nejprve v roce 1781 nevolnictví a o rok později také augustiniánský klášter. Dubské panství tak přešlo do držení státního dolnorakouského náboženského fondu. Roku 1757 bylo v Dubě celkem 131 domů.\n\nNázev Český Dub se sice ojediněle objevuje již kolem roku 1600, běžně se však používá na sklonku 18. století. Na začátku 19. století byla rekonstruována radnice a zrušená kaple sv. Jana byla přestavěna na špitál. V druhé polovině 19. století došlo ve městě k prudkému rozvoji textilního průmyslu. První textilní podnik zde založili roku 1802 bratři Slukové, avšak po úspěšných počátcích museli svou činnost v roce 1843 ukončit. Panství od náboženského fondu koupil roku 1838 kníže Kamil Rohan a připojil jej ke svým ostatním državám. Po krachu podniku Slukových zahájil ve městě výrobu nový textilní podnik Franze Schmitta. Tato firma se později stala jedním z významných podniků monarchie.\n\n28. července 1858 došlo ve městě ke katastrofálnímu požáru, který zničil panský pivovar, úřednické domy a nakonec i zámek. Celkem shořelo 34 domů, a bez přístřeší zůstalo víc než 300 osob. Zničený zámek už nebyl nikdy obnoven a dnes z něj zbývá jen torzo. Rok po této události – v roce 1859 – navštívil Český Dub poprvé Bedřich Smetana, navštívil zde svou matku a sestry, které zde žily. V padesátých letech 19. století začala okolní kraj navštěvovat Johanna Mužáková-Rottová, známá spíše jako Karolína Světlá. Roku 1845 měl Český Dub 1560 obyvatel a roku 1869 již 2481 obyvatel.\n\nČeský Dub přivítal vznik českého státu s radostí, při sčítání osob roku 1910 se zde počet Čechů a Němců vyrovnal, po roce 1918 se k české národnosti začalo hlásit víc obyvatel: v roce 1921 se k národnosti české hlásilo 2364 osob z 3429 obyvatel.\n\n10. října 1938 vpochodoval do Českého Dubu útvar SS-Germania a zahájil tak jeho okupaci. Město bylo přejmenováno nejprve na \"Aicha\" a později na \"Deutsch Aicha\". Dub byl osvobozen 9. května 1945.\n\nČeský Dub byl nejprve součástí turnovského okresu, od roku 1960 je v okrese Liberec.\n\nMěsto Český Dub se skládá z 15 evidenčních částí obce, které mají vlastní řady domovních čísel. První čtyři části, tvořící vlastní město, jsou rozlišeny římskými číslicemi, které se uvádějí za lomítkem za číslem popisným. Všechny leží v katastrálním území Český Dub:\n\nSoučástí města jsou také další části, které mají vesnický charakter:\n\n\n\n\n\n"}
{"id": "70519", "url": "https://cs.wikipedia.org/wiki?curid=70519", "title": "Jahodník", "text": "Jahodník\n\nJahodník (\"Fragaria\") je rod rostlin z čeledi růžovité (\"Rosaceae\"). Zahrnuje asi 20 druhů rozšířených především v mírném pásu severní polokoule. Plodem jahodníku je souplodí nažek na šťavnatém zdužnatělém květním lůžku, plod je nazýván jahoda. Jahody jsou oblíbeným ovocem. Kulturní jahodníky byly vyšlechtěny z několika druhů divokých jahodníků. Pěstovaná kulturní forma je nazývána jahodník velkoplodý (\"Fragaria annanassa\") a byla vyšlechtěna v roce 1766 zahradníkem francouzského krále Ludvíka XV. Antoniem Duchesneem. Ze všech 43 popsaných druhů jsou zřejmě předkem kulturních jahod jen dva.\n\nJahodníky jsou vytrvalé byliny se střídavými trojčetnými nebo méně často se zpeřeně pětičetnými listy v přízemní růžici, s pochvovitými palisty srůstajícími s bází řapíku. Rostliny mají jednoduchý nebo větvený podzemní oddenek, na jehož koncích vyrůstají listové růžice. V paždí přízemních listů se často tvoří nadzemní šlahouny, jejichž prostřednictvím se rostlina vegetativně rozmnožuje. Květy jsou pravidelné, pětičetné, oboupohlavné (fyziologicky ovšem nezřídka jednopohlavné), ve vzpřímených okolíkovitých vrcholících. Kalich je pětičetný, lístky kalicha se střídají s drobnějšími lístky kalíšku. Korunní lístky jsou bílé nebo nažloutlé, delší než kalich, zpravidla se překrývají. Tyčinek je mnoho (nejčastěji 20). Semeníky jsou volné, drobné, v hojném počtu na vyklenutém květním lůžku. Plodem jsou drobné nažky spočívající na zdužnatělém kulovitém nebo kuželovitém květním lůžku.\nRod zahrnuje asi 20 druhů, rozšířených v mírných a subtropických oblastech severní polokoule, přesahuje však i do Jižní Ameriky (jahodník \"Fragaria chiloensis\"). Opylování je zprostředkováno hmyzem.\n\nV původní evropské květeně je rod jahodník zastoupen 3 druhy, které všechny rostou i na českém území. Jahodník obecný (\"Fragaria vesca\") je hojně rozšířen po celém území ČR od nížin po montánní, vzácně i subalpínský stupeň (Krkonoše). Roste na humózních, vlhkých i mírně suchých půdách. Podobné ekologické nároky má i jahodník truskavec (\"Fragaria moschata\"). Drobnější jahodník trávnice (\"Fragaria viridis\") je teplomilnější a preferuje sušší půdy na bazických podkladech.\n\nJahody jsou žádané ovoce, a proto se jahodníky pěstují v mnoha zahradních odrůdách získaných z některých planých druhů jahodníků. Jedlé jsou však i jahody samotných divokých jahodníků.\n\n\n \n"}
{"id": "70520", "url": "https://cs.wikipedia.org/wiki?curid=70520", "title": "Tempo", "text": "Tempo\n\nTempo určuje v hudbě rychlost pohybu v čase. Každá skladba má své tempo, které se v notovém záznamu vyznačuje buď příslušným názvem nebo číslicemi, představujícími počet dobových jednotek (čtvrťových not) za minutu.\n\nČíselné označení se provádí v notovém záznamu zápisem tzv. BPM (beats per minute), tedy (doslovně přeloženo) počtu úderů za minutu. Slovní označení tempa představují na rozdíl od číselného nikoli přesný počet dobových jednotek za minutu, ale jejich \"přibližné rozpětí\". Základem, od kterého se odvozují, je tzv. „normální rychlost“, která odpovídá klidové rychlosti lidského tepu, tedy 60–90 úderů za minutu, a představuje orientačně střední tempo.\n\nZměny tempa uvnitř skladby jsou na příslušném místě notového záznamu vyznačovány slovně.\n\nPro slovní označení se užívá většinou italského názvosloví.\n\n\n\n\n\n\nSkoro každé slovní označení tempa může mít v hudbě ještě jiný způsob užití. Běžně se tak pojmenovávají v některých útvarech, především sonátách, symfoniích, koncertech nebo komorních skladbách celé jednotlivé volné věty. Jako příklady mohou posloužit: \"Largo\", druhá věta slavné Dvořákovy 9., tzv. Novosvětské symfonie, \"Adagio ma non troppo\" z violoncellového koncertu stejného autora či \"Andante cantabile\" ze Smyčcového kvartetu č.1 D dur, Petra Iljiče Čajkovského.\n\nZměny tempa :\n\n"}
{"id": "70527", "url": "https://cs.wikipedia.org/wiki?curid=70527", "title": "Melodie", "text": "Melodie\n\nMelodii chápeme jako\n\nMelodie patří spolu s rytmem a harmonií k základním prvkům definujícím celkový hudební projev.\n\n\n"}
{"id": "70528", "url": "https://cs.wikipedia.org/wiki?curid=70528", "title": "Vilfredo Pareto", "text": "Vilfredo Pareto\n\nVilfredo Federico Damaso Pareto (15. července 1848 Paříž – 19. srpna 1923 Céligny) byl italský ekonom, matematik, statistik, sociolog a politolog, profesor na univerzitě v Lausanne. Kromě toho byl i průkopníkem ekonometrie (vědecká disciplína nacházející se na pomezí matematiky, statistiky a ekonomie).\n\nByl synem aristokrata, který z politických důvodů emigroval do Francie. Vystudoval inženýrství na Polytechnickém Institutu v Turíně. Svou dizertační práci napsal o \"principech rovnováhy v tuhých tělesech\". Posléze se stal inženýrem a pracoval u římské železniční společnosti. Brzy se zapojil do politického boje a začal vystupovat v tisku s kritikou ekonomické politiky vlády, přičemž požadoval svobodu obchodu a nezasahování státu do soukromých záležitostí. Po smrtí svých rodičů v roce 1889 změnil svůj životní styl. Zdědil titul, který nikdy nepoužil. Opustil svou dosavadní práci, vzal si chudou ruskou dívku z Benátek (Alessandrinu Bakuninovou) a odstěhoval se do vily ve Fiesole. Kolem roku 1900 zcela ztratil liberální iluze, což u něj vedlo k obratu, začal být přesvědčen, že liberalismus patří minulosti a že pro současnou společnost je nutné násilí. Na univerzitě ve švýcarském Lausanne se Pareto stal profesorem na katedře politické ekonomie, po roce 1907 mu však srdeční onemocnění zabránilo v práci na katedře pokračovat. Ke konci života se stal senátorem Mussoliniho režimu.\n\nPareta neuspokojovaly modely čistě racionálního jednání. Veškeré lidské jednání rozděluje do dvou kategorií, na \"logické\" – jednající v něm předem promýšlí adekvátní prostředky k dosažení stanoveného cíle a \"mimologické\" – prostředek není záměrně propojen s účelem. Existují čtyři typy mimologického jednání podle vztahu mezi prostředkem a účelem. U \"prvního typu\" se jedná o chování, jež je bezmyšlenkovitě provozováno v rámci běžné konvence, sem patří například podání ruky, či zdvořilostní projevy. \"Druhý typ\" představují náboženské rituály, kdy se jednající mylně domnívají, že prostředek vede k zamýšlenému cíli. \"Třetí typ\" je chování zcela absurdní, reflexivní akty, rychlé přivření očí před smítkem apod. Patří sem i vznik jazyka a jiných institucí, které jsou vysoce funkční, aniž by měly svého vědomého zakladatele. Ve \"čtvrtém typu\" mimologického jednání vztah mezi prostředkem a účelem sice existuje, ale subjektivně je viděn jinak, než jak ve skutečnosti funguje.\n\nVšechny ideologie (vědu, umění, filosofii) považoval za bezvýznamné odvozeniny stálých vnitřních sil člověka (citů, pověr, vášní, nevědomých sklonů), tedy jakýchsi komplexů, kterým říkal „rezidua“. Rezidua – jsou to, co v našem myšlení zůstává, odečteme-li jeho logickou složku, jsou to věci ukryté hluboko v lidské povaze a vědě nepřístupné. Rezidua lze chápat jako predispozice k určitým druhům chování. Pareto rezidua shrnul do šesti hlavních typů.\nDerivace – většina lidského jednání je mimologická, řídí se predispozicemi, člověk má však potřebu prezentovat své jednání jako dokonale rozumné. Za tímto účelem se používají pseudologická vysvětlení, tedy derivace. Lidé jimi tedy zakrývají své skutečné pohnutky a dodávají zdání racionality i chování, které vůbec racionální není. Lze je rozlišit do čtyř tříd.\nTeorie elit – Nutnost rozdělení na elitu zbytek společnosti vyvozuje Pareto z toho, že mezi členy společnosti není rovnoměrně rozložena inteligence a schopnosti a také některé typy reziduí. Ti, v jejichž chování dominuje první reziduum, vynikají schopností k vykořisťování občanů. Díky tomu jsou součástí vládnoucí třídy. Pareto je nazývá \"spekulanty\". Na druhé straně jsou lidé bázliví a opatrní, kteří se nechávají ovládat, Pareto je nazývá \"rentiéry\". Lidé u nichž převládá kombinační reziduum jsou jako Machiavelliho \"lišky\" nakloněni rizikům, příslušníci konzervativně založené většiny představují síli sociální inertnosti, jsou to Machiavelliho \"lvi\". Učil, že vládnoucí třída si má tvrdým donucovacím systémem udržovat svou existenci. Neučiní-li tak, bude vytlačena silnými členy nižších tříd, kteří se vyšplhají do jejích pozic. Jeho sociologie je svéráznou symbiózou mechanistických a psychologistických prvků. Společnost je pluralistický systém vytvořený z lidských molekul, jež jsou spojeny složitými vzájemnými vztahy. Položil základy ekonomie blahobytu. Pro ilustraci jeho teorií asi nejlépe poslouží jeho výrok: \"Dávejte mi co nejvíce plodných omylů plných zárodků myšlenek a nechte si své jalové pravdy.\"\n\nPareto chápal ekonomiku jako subsystém sociálního systému. Podle jeho mínění je ekonomický systém složen ze zvláštních molekul, tj. lidí, uváděných do pohybu potřebami a racionálními zájmy, které na cestě k dosažení žádoucích cílů narážejí na překážky. Lidské city, podmíněné psychickým založením individuí, jsou hlavní pružinou, která celý systém uvádí do pohybu.\n\nPropracoval a rozvedl matematickou teorii rovnováhy Leona Walrase a formuloval teorii volebních aktů (analýza indiferenčních křivek), novější obměnu teorie mezního zisku. Jeho teorie elity, která se stala součástí ideologie italského fašismu, měla objasnit stálost rozdělení důchodů.\n\nPři své ekonomické analýze významně využíval statistiku. Byl zakladatelem ordinalismu – užitečnost lze poměřovat pouze ve vztahu s jinou užitečností, lze určit jen pořadí významnosti. Různé kombinace se stejným užitkem vyjádřil jako indiferenční křivku.\n\nV roce 1906 vytvořil Vilfredo Pareto matematický vzorec, který se nazývá Paretovo pravidlo, také známé jako pravidlo 80/20. Podle Pareta 80% důsledků vychází z 20% příčin a zbylých 20% důsledků vychází z 80% příčin. V praxi bývá často implementována snaha odhalení onoho malého spektra příčin, které následně můžou za to, jak se radikálně změní výsledek a tento proces se nazývá Paretova Analýza. Toto pravidlo lze uplatnit v různých aspektech života. Pareto tímto matematickým vzorcem vytváří teorii nerovnoměrného bohatství. Tvrdí, že 20% lidí vlastní 80% národního bohatství a zbylých 80% lidí vlastní zbylých 20% národního bohatství. Zpočátku se pravidlo zdálo jako nepodložené, ale časem se toto pravidlo uplatnilo s přesností v mnoha situacích. Bylo  užitečné v mnoha vědeckých oborech.\n\nJedná se o typ grafu kombinující sloupcový a čárový graf. V grafu jsou podle velikosti seřazeny sloupce od největšího po nejmenší dle četnosti (zleva do prava). Nad prvním sloupcem začíná čára, která znázorňuje kumulativní četnost. Každý další její bod je zvýšen oproti předchozí hodnotě o hodnotu odpovídající kategorii, ke které náleží, tedy nad kterou je zobrazen v grafu. Čárou je znázorněna kumulace (vyjádřena v procentech) aktuální kategorie a kumulace kategorií od ní vlevo.\n\nRoku 1869 Pareto vytváří inženýrskou práci \"Základní principy rovnováhy v pevných tělesech.\" O sedmnáct let později vychází Paretova \"Učebnice politické ekonomie\". Ta se poprvé věnuje teorii tříd a třídního boje a zavádí s ní spojený termín ofemilita. Ten vyjadřuje tzv. užitnou hodnotu, která vyjadřuje schopnost nějakého statku uspokojovat určitou lidskou potřebu. Dále je část práce věnována cirkulaci elit. V roce 1901 pak vychází kniha \"Socialistické systémy\". Ta již obsahuje Paretovu teorii elit. Hlavní část se ale věnuje kritické analýze Karla Marxe a pokusu vyrovnat se se socialismem. Roku 1906 Pareto sepisuje knihu \"Kurs politické ekonomie.\" O deset let později vychází Paretovo hlavní sociologické dílo \"Traktát o obecné sociologii\".\n\n\n"}
{"id": "70529", "url": "https://cs.wikipedia.org/wiki?curid=70529", "title": "Zaragoza", "text": "Zaragoza\n\nZaragoza ( , ) je hlavním městem autonomního společenství Aragonie a provincie Zaragoza.\nLeží na severozápadě Španělska, na soutoku řeky Ebro s jejími přítoky Huerva a Gállego, téměř ve středu regionu v širokém údolí s různými terény od pouště (\"Los Monegros\") k řídkým lesům a stepím.\n\nPři sčítání lidu roce 2007 žilo v Zaragoze 667 034 obyvatel, což je víc než 50 % obyvatel Aragonie a páté místo mezi španělskými městy. Leží 200 metrů nad mořem a je křižovatkou mezi městy Madrid, Barcelona, Bilbao, Valencia a Toulouse; všechna tato města jsou od Zaragozy vzdálená přibližně 300 kilometrů. Roku 2008 hostila Zaragoza světovou výstavu Expo 2008 a roku 2011 byla řada zdejších stavebních památek zařazena do souboru Mudéjarská architektura v Aragonii jako součást světového dědictví.\n\nMěsto bylo založeno Římany v letech 24 až 12 př. n. l. na místě staršího sídliště Iberů a neslo jméno \"Colonia Caesaraugusta\", z něhož se přes zkomolený arabský název \"Saraqusta\" vzniklo současné jméno. V roce 380 se v Zaragoze uskutečnil církevní sněm, který stanovil datum vánočního svátku na 25. prosinec. V letech 452 a 466 obsadily město germánské kmeny, roku 541 je marně obléhali Frankové. V 7. století se město díky několika vynikajícím biskupům kulturně velmi pozvedlo, ale v 8. století je dobyli severoafričtí muslimové a začlenili do Córdobského emirátu a později chalífátu. V dalších stoletích bylo baštou v boji proti křesťanským královstvím na severu Španělska, až se chalifát rozpadl a vznikla taifská království. Roku 1118 dobylo Zaragozu křesťanské království Aragón a z města se stalo hlavní město tohoto království.\n\nBěhem Španělské války za nezávislost proti Napoleonovi byla Zaragoza od 15. června do 13. srpna 1808 neúspěšně obléhána. Od 21. prosince 1808 začalo další obléhání města, které skončilo 20. února 1809 jeho kapitulací.\n\nV červnu 1936, na samém začátku občanské války, dal velitel místní policie obsadit strategicky důležitá místa a popravit 360 předáků stran Lidové fronty. V srpnu a září 1937 se republikáni pokoušeli Zaragozu dobýt, což by mělo nejen symbolický, ale také značný strategický význam. Nacionalistické posily z Pamplony tomu však zabránily. Během občanské války bylo na hřbitově popraveno nejméně 3543 osob, poslední masový hrob u hřbitovní zdi byl objeven roku 1979.\n\nRoku 2004 rozhodl Mezinárodní úřad pro výstavnictví (BIE), že světová výstava Expo 2008 se bude konat v Zaragoze. Jejím hlavním tématem byla voda\n\nV okolí Zaragozy je řada továren velkých evropských firem, například automobilky Opel a Peugeot, továrna firmy Bosch na domácí spotřebiče (BSH Electrodomestica) nebo španělského výrobce železničních vozů a rychlostních vlaků CAF.\n\nLetiště Zaragoza (IATA kód ZAZ) má vojenskou a civilní část, kam létají levné společnosti a charterové lety. Zaragoza je jeden z nejdůležitějších železničních uzlů ve Španělsku a je křižovatkou dvou vysokorychlostních tratí, totiž Madrid – Barcelona a Zaragoza – Huesca. Cesta do Madridu trvá 75 minut, do Barcelony 90 minut. Pro Expo 2008 byla zřízena příměstská dráha, která v oblasti města jede v tunelu. Od roku 2011 je v provozu první tramvajová trať, která v centru jede na akumulátory, aby historické centrum nehyzdily troleje. \n\nV Zaragoze se prolíná historie a současnost, zejména v jejím historickém jádru. To se však pozvolna vylidňuje a chátrá, protože lidé se raději stěhují do pohodlnějších moderních čtvrtí.\n\n\n \n\n\n\n"}
{"id": "70532", "url": "https://cs.wikipedia.org/wiki?curid=70532", "title": "Harmonie", "text": "Harmonie\n\nSlovo harmonie znamená obecně soulad, souzvuk, souznění. Jeho nejčastější užití spočívá v akustice při studiu současně znějících tónů a akordů v hudbě, jedná se tedy o název pro nauku zabývající se hudební harmonií po teoretické stránce. Zároveň ale může jít o označení pouhého souzvuku či souladu, méně často se tímto slovem také označuje soubor dechových nástrojů – \"dechová harmonie\".\n\nOpakem harmonie je disharmonie, která v hudbě označuje nehezký či nepříjemný souzvuk. Nelze jej ovšem obecně chápat jako něco objektivně nepatřičného, neboť může být zcela záměrnou součástí skladby.\n\nSlovo \"harmonie\" pochází z řečtiny ἁρμονία (\"harmonía\"), které znamená „hodit se k sobě nebo spojovat“. Koncept harmonie pochází od Pythagora.\n\nHarmonie spolu s melodií a rytmem patří k základním prvkům, definujícím hudební projev klasického evropského typu. V praxi se pak o harmonii hovoří jako o „vertikálním“ aspektu hudby, zatímco „horizontálním“ aspektem je právě melodie. Harmonie je považována za určitý protipól polyfonie, která je založená na současném znění několika melodických linek nebo motivů.\n\nHarmonie je nejčastěji výsledkem současného souznění dvou nebo více tónů, přesto je možné tvořit harmonii i s použitím pouze jediné melodické linky. Existuje mnoho skladeb pro sólové nástroje (např. housle), kde je použití akordů velmi vzácné, přesto vytvářejí dojem plné harmonie.\n\n\n\n"}
{"id": "70534", "url": "https://cs.wikipedia.org/wiki?curid=70534", "title": "Polyfonie", "text": "Polyfonie\n\nPolyfonie (česky \"vícehlas\") skladbu vytvářejí dva, tři, čtyři i více samostatných hlasů. Žádný z nich přitom není vedoucí, žádný doprovázející.\n\nPolyfonní je přívlastek označující\n\nPolyfon je označení pro různé hrací mechanické přístroje - automatofony, které přehrávají hudbu zaznamenanou na válcích, discích nebo pásech pomocí děr, výstupků, kolíčků nebo hřebíčků. Tyto hrací stroje byly později nahrazeny gramofony, magnetofony a dalšími záznamovými a reprodukčními přístroji.\n\nVe slohové syntéze na počatku patnáctého století se prolnuly a spojily tři zásadní faktory:\n\nUplatnění a rozvíjení těchto podnětů mělo za následek radikální rozchod se slohem středověké polyfonie a vytvoření základny pro nový hudební sloh, jehož další vývoj probíhal v nastoupeném směru vlastně až do 20. století. Nový sloh se formoval na dvou hlavních zásadách.\n\nVe francouzské polyfonii 13.–14. století byla silně v popředí problematika rytmu a metriky; tyto složky často předem programovaly polyfonní celek a jeho formu (izorytmické moteto). Nizozemská polyfonie se soustředila na melodii a na kompoziční práci s melodickou složkou. Postupně se prosadil zpěvný, kantabilní typ melodiky proměnlivě se rozvíjející variačním rozpřádáním nejprve drobných motivů, později i variačním zpracováním zcela určitých témat.\n\nStředověká teorie vícehlasu dospěla k zásadnímu harmonickému pravidlu: na určitém místě vícehlasé věty musí být konsonance, zatímco na ostatních místech věty jsou příspustné disonance. Praxe byla ve skutečnosti většinou libozvučnější, než by odpovídalo teorii. Avšak teprve renesanční polyfonie tuto zásadu obrátila: vícehlasá věta má postupovat ve stálých konsonancích, pouze na určitém místě může být připravená a sestupně rozvedená disonance.\n\nHlavní rozvoj tohoto druhu hudby u nás začal až v 2. polovině 15. století a ve století 16. Mezi nejvýznamnější jednotlivé představitele patřili Kryštof Harant z Polžic a Bezdružic a Jan Campanus Vodňanský. Mezi nejvýznamnější kapely patřila šlechtická kapela na dvoře Rudolfa II.\n\n\n\n"}
{"id": "70539", "url": "https://cs.wikipedia.org/wiki?curid=70539", "title": "2006 DO62", "text": "2006 DO62\n\n2006 DO je planetka patřící do Apollonovy skupiny a také mezi křížiče Marsu. Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze krátce během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevil 24. února 2006 kolem 07:11 světového času (UTC) na Mt. Lemon Observing Facility na vrcholu stejnojmenné hory v pohoří Catalina severovýchodně od Tusconu, AZ (USA) 1,5metrovým dalekohledem s CCD kamerou v rámci programu Mt. Lemon Survey astronom E. J. Christensen. Dne 25. února 2006 v 16:23 UTC prolétla v minimální vzdálenosti 787 tis. km od středu Země. Objev byl nahlášen do Střediska malých planet (MPC) až 27. února 2006.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 187 tis. km. Vzhledem k tomu nemůže ani ve vzdálené budoucnosti Zemi ohrozit, přestože patří k blízkozemním planetkám. Největší přiblížení v tomto století nastane 27. července 2069, kdy by měla Zemi minout o 450 tis. km; současná nejistota ve stanovení elementů dráhy však nevylučuje ani přiblížení až na 52 tis. km od středu Země, tedy asi 46 tis. km nad povrchem naší planety. Další významná přiblížení této planetky k Zemi se očekávají v létech 2011 a 2087.\n\n"}
{"id": "70541", "url": "https://cs.wikipedia.org/wiki?curid=70541", "title": "Vilémov (okres Děčín)", "text": "Vilémov (okres Děčín)\n\nVilémov () je obec v okrese Děčín v Ústeckém kraji. Leží v nejsevernější části České republiky, ve Šluknovském výběžku při hranicích s Německem, u údolí Vilémovského potoka v nadmořské výšce 322 m. Leží na železniční trati Rumburk – Dolní Poustevna, č. 083. Žije zde obyvatel, PSČ obce je 407 80.\n\nPrvní písemná zmínka pochází z roku 1410.\n\nPočátky katolického poutního místa se vážou k zázraku s pramenem léčivé vody. Podle místní kroniky zde adoptovanou dceru místního sedláka postihlo malomocenství. Celá ves se jí vyhýbala ze strachu před nákazou. Když 19. října 1646 jako obvykle vyhnala stádo krav na pastvu, přilétli k ní dva andělé a dali jí napít vody z místní studánky. Příští měsíc se dívka na radu andělů opět napila té vody a omyla si v ní postiženou tvář i nohy. Uzdravila se a zpráva o zázračné moci vody se rychle rozšířila po okolí. Vyzkoušeli ji i majitelé panství Hainšpach, slavný Jan Jáchym Slavata z Chlumu a Košumberka, který dal nad pramenem postavit kapli s obrazem Panny Marie Bolestné, a po něm Marie Trautsonová, ovdovělá hraběnka Slavatová a Leopold Antonín Salm-Reifferscheidt (1699–1769), kteří dali za záchranu hraběte před medvědem ve Vilémově postavit poutní barokní kostel (1728–1731), později doplněný o most se sochami.\n\n\n\n\n"}
{"id": "70545", "url": "https://cs.wikipedia.org/wiki?curid=70545", "title": "Vilémov", "text": "Vilémov\n\nVilémov má více významů:\n\nViz též\n"}
{"id": "70547", "url": "https://cs.wikipedia.org/wiki?curid=70547", "title": "Fauvismus", "text": "Fauvismus\n\nFauvismus je umělecký směr, který vznikl ve Francii na počátku 20. století. Podobá se německému expresionismu.\n\nNázev fauvisté (ze slova \"le fauve\" – šelma) dal skupině francouzských malířů, vystavujících společně na pařížském Podzimním salónu 1905 a na Salónu nezávislých 1906, kritik Louis Vauxcelles. Ve skupině se spojili pařížští žáci Gustava Moreaua s mladými malíři, kteří přišli z Chatou nebo z Le Havru. Vedoucí osobností skupiny byl Henri Matisse.\nTen v roce 1901 vystavoval společně s Albertem Marquetem na Salónu nezávislých obrazy ovlivněné Cézannem; zde se seznámil s dalšími umělci, například s Mauricem Vlaminckem.\nV letech 1902–3 malovali Matisse a Marquet obrazy interiérů a pařížských ulic v tmavém tónu pod Manetovým vlivem, zatímco Vlaminck podle vzoru van Gogha začal používat ohnivých barev. Skupina vystavovala v pařížské galerii Berthy Weilové.\nRoku 1904 uspořádal Vollard samostatnou výstavu Matissových obrazů, malovaných v pointilistické technice. První fauvistické obrazy namalovali Matisse s André Derainem v Collioure a vystavili je v letech 1905–1906 spolu s díly Marqueta, Vlamincka, Georgese Braqua a dalších.\nPo roce 1907 se skupina fauvistů rozpadla a její členové hledali vlastní cesty. Jen Matisse a Raoul Dufy se v příštím vývoji příliš nevzdálili od svých fauvistických počátků.\n\nFauvisté nevytvořili žádný program a dohromady uspořádali jen tři výstavy v průběhu několika let. Šlo jim o čistou barvu a jednoduchou zkratku, o konstrukci obrazového prostoru bez modelace a stínování, o dokonalou harmonii mezi emocionálním výrazem a dekorativní kompozicí.\nVýrazová síla obrazu má vycházet z barevné plochy, která na diváka bezprostředně působí. Matisse prohlašoval, že chce tvořit ‚příjemné‘ umění; využíváním zářivých barev se snažil podpořit čistotu kompozice.\n\n"}
{"id": "70552", "url": "https://cs.wikipedia.org/wiki?curid=70552", "title": "Red Book", "text": "Red Book\n\nRed Book (česky Červená kniha) je standard pro audio CD disky (tj. zvuková CD), které jsou označovány též jako Compact Disc Digital Audio system nebo také CDDA. Její název vyplývá z přebalu knihy ze sady tzv. Rainbow Books (česky \"Duhových knih\"), které definují používané formáty kompaktních CD disků.\n\nPrvní verze Červené knihy byla vydána v červenci 1980 firmami Philips a Sony. Následně byla adoptována výborem pro digitální audio disky (Digital Audio Disc Committee) a ratifikována jako IEC 908. Tento standard není volně dostupný a musí být buď licencován od firmy Philips za $5.000 nebo jako IEC 60908 za $210 stažen jako PDF dokument.\n"}
{"id": "70553", "url": "https://cs.wikipedia.org/wiki?curid=70553", "title": "Messier 7", "text": "Messier 7\n\nMessier 7 (také M7, NGC 6475 nebo Ptolemaiova hvězdokupa) je jasná otevřená hvězdokupa v souhvězdí Štíra s magnitudou 3,3. Byla známá již ve starověku,\nale poprvé ji zaznamenal až ve 2. století našeho letopočtu řecký astronom Klaudios Ptolemaios. Patří mezi největší a nejjasnější otevřené hvězdokupy na obloze a je viditelná i pouhým okem. V Messierově katalogu je nejjižnějším objektem.\n\nM7 je velmi snadno pozorovatelná hvězdokupa. Na obloze leží severovýchodně od hvězd, které představují ocas souhvězdí Štíra, a díky její velké jasnosti je viditelná i pouhýma očima, a to i pokud je jen nízko nad obzorem. Při pohledu pouhýma očima vypadá jako oválná světlá skvrna, která je nejjasnější uprostřed, kde je možné pod dobrou oblohou rozlišit dvě až tři hvězdy. Malý triedr 8x40 nebo 10x50 ji dokáže úplně rozložit na desítky převážně bílých hvězd šesté až osmé magnitudy. V dalekohledu, zvláště při nízkém zvětšení, vypadá výtečně a na jejím pozadí se ukážou stovky hvězd Mléčné dráhy. Hvězdokupa má velké rozměry, a proto se nedoporučuje používat při jejím pozorování příliš vysoké zvětšení, protože se tím ztrácí celkový pohled na ni.\n\nHvězdokupu je možné snadno pozorovat i pokud je nízko nad obzorem, ale je potřeba vzít v úvahu, že jde o objekt se středně velkou jižní deklinací, takže v mnoha oblastech Kanady a severní Evropy není vůbec pozorovatelná, v České republice je těžko pozorovatelná a v oblastech Středomoří (v rozmezí 43° až 33° severní šířky) je vidět nízko nad jižním obzorem pouze pár hodin. Naopak na jižní polokouli je M7 jednou z nejlépe viditelných otevřených hvězdokup na obloze. Nejvhodnější období pro její pozorování na večerní obloze je na jižní polokouli od dubna do října, zatímco na severní polokouli je viditelná pouze v letních měsících.\nTuto hvězdokupu znal již Klaudios Ptolemaios, který ji v roce 130 zapsal do svého katalogu nebeských objektů jako mlhavou hvězdokupu, která „následuje osten Štíra.“ Giovanni Batista Hodierna ji pozoroval před rokem 1654 a napočítal v ní 30 hvězd. Pozorovali ji také Edmund Halley, Nicolas-Louis de Lacaille a potom i Charles Messier, který ji 23. května 1764 zapsal do svého katalogu jako sedmou položku s tímto popisem: „\"hvězdokupa výrazně větší než předešlá (M6). Pouhým okem vypadá jako mlhovina. Je nedaleko od předešlé, mezi lukem Střelce a ocasem Štíra. Průměr 30′.\"“ John Herschel ji pozoroval z mysu Dobré naděje a jeho popis hvězdokupy byl později zapsán do New General Catalogue.\n\nM7 je tvořena několika stovkami převážně modrých hvězd, z nichž asi 80 je desáté magnitudy nebo jasnějších. Úhlová velikost hvězdokupy je 80′ (1,3°), takže v uvažované vzdálenosti téměř 1 000 ly má skutečný průměr 25 ly (dřívější odhady uváděly vzdálenost 800 ly a průměr 18 ly). Podle výzkumu provedeného v roce 2009 má hvězdokupa stáří 200 milionů let a metalicitou se podobá Slunci.\nHvězdokupa se ke Slunci přibližuje rychlostí 21 km/s.\n\nNejjasnějším členem hvězdokupy je žlutý obr spektrálního typu G<nowiki>8</nowiki>, který má hvězdnou velikost 5,6 mag a pod tmavou oblohou je tedy viditelný pouhým okem. Dalšími jasnými členy jsou tři červení obři a několik desítek hvězd typu B a A.\nUvnitř hvězdokupy bylo objeveno několik spektroskopických dvojhvězd s periodou dva až devět dní a několik těsných dvojhvězd. Mezi jejími spektroskopickými dvojhvězdami vyniká zejména HD 162724, což je modrá zákrytová dvojhvězda, jejíž jas kolísá mezi hodnotami 5,96 a 6,43 s periodou 2,78 dne.\nVýzkum provedený v rentgenové oblasti spektra pomohl odhalit, že asi padesát členů hvězdokupy patří do třídy F až K0 a asi sedmdesát členů je trpaslíky třídy K a M. Tentýž výzkum také došel k závěru, že některé z hmotných hvězd třídy M7 jsou spojeny se zdroji rentgenového záření. Podle předpokladu by to měly být dvojhvězdy, ve kterých rentgenové záření vychází z druhé méně hmotné hvězdy.\n\nNěkteré středně hmotné hvězdy v této hvězdokupě se silně odchylují od běžného složení fotosféry. Mají totiž nadbytek některých prvků, jako například chromu a manganu, a hvězdy typu A naopak mají poměrně málo kyslíku a hořčíku. Zatím nebylo vyjasněno, jakým způsobem byl vývoj těchto hvězd ovlivněn.\n\n\n"}
{"id": "70555", "url": "https://cs.wikipedia.org/wiki?curid=70555", "title": "Churchill", "text": "Churchill\n\nSlovo Churchill může mít několik významů:\n\n\n\n\n\n"}
{"id": "70560", "url": "https://cs.wikipedia.org/wiki?curid=70560", "title": "Chövsgöl núr", "text": "Chövsgöl núr\n\nChövsgöl ( ) je jezero na severu Mongolska. Rozkládá se v mezihorské tektonické propadlině, která je protáhlá ze severu na jih. Má rozlohu 2620 km², je 134 km dlouhé a maximálně 35 km široké. Leží v nadmořské výšce 1645 m a dosahuje hloubky 238 m. Je to nejhlubší mongolské jezero. Mezi sladkovodními jezery se řadí na 14. místo na světě a objem vody 381 km³ tvoří 1-2 % světových zásob.\n\nDo jezera ústí 96 řek a potoků. Odtéká z něj řeka Egín gol (povodí Selengy). Hlavním zdrojem vody jsou řeky a potoky (408,1 mm/rok), na srážky připadá 269 mm/rok a na podzemní zdroje 175 mm/rok. Odtok přes \"Egín\" 187 mm/rok a odpařování 665 mm/rok. Doba, za kterou se všechna voda v jezeře vymění činí 162,6 let.\n\nJezero zamrzá od prosince do května.\n\nJe splavné a tvoří část přepravní cesty z Ruska (Irkutská oblast) do Mongolska. Největší přístavy jsou Chatgal na jihu a Chanch na severu. V okolních oblastech byly nalezeny zásoby fosfátů.\n\nPolárníci Václav Sůra a Petr Horký přešli v roce 2016 ze severu na jih jako první na světě přes zamrzlé jezero.\n\nJezero je bohaté na ryby (lenok, lipan).\n\n"}
{"id": "70561", "url": "https://cs.wikipedia.org/wiki?curid=70561", "title": "Hudební soubor", "text": "Hudební soubor\n\nHudební soubor (též hudební skupina, kapela z italského „capella“ nebo ansámbl, z francouzského „ensemble“, což doslova znamená \"spolu\", \"společně\") značí skupinu dvou či více lidí, hrajících na hudební nástroj nebo zpívajících. Jsou známy soubory mnoha hudebních stylů a žánrů. Mohou vystupovat na koncertech, v klubech, nahrávat alba, anebo hrát jen tak pro svoji potěchu a radost.\n\nVýraz \"ansábl\" některými ostatními jazyky (včetně češtiny) přejat ve smyslu sbor, skupina, soubor apod. Často se pojí do sousloví: \"hudební ansámbl\", \"ansámblový zpěv\" apod.\n\nVe vážné hudbě je ansámblem trio či kvartet různých nástrojů, jazzový ansámbl pak typicky tvoří sólující nástroj (jeden nebo více saxofonů, trumpet, atp.), jeden nebo dva doprovodné nástroje (elektrická kytara nebo piano), kontrabas nebo baskytaru a bicí nebo perkuse.\n\nV oblasti vokální hudby se jako ansámbl označuje úsek vokálního díla (např. opery nebo oratoria) se současným zpěvem více sólových hlasů (duet, trio, kvartet, kvintet atd.).\n\n\n\n"}
{"id": "70562", "url": "https://cs.wikipedia.org/wiki?curid=70562", "title": "Třicet let bojů za českou socialistickou poesii", "text": "Třicet let bojů za českou socialistickou poesii\n\nTřicet let bojů za českou socialistickou poesii byl referát Ladislava Štolla, který stanovil závazné směrnice socialistického realismu v poezii.\n\nNa pracovní konferenci Svazu československých spisovatelů dne 22. ledna 1950 měl hlavní referát Ladislav Štoll, který byl kulturním ideologem KSČ a jeden z hlavních dohlížitelů na socialistický realismus. Podle Štolla existují tři velké mezníky českého básnického vývoje. Předně překlad Leninovy knihy \"Stát a revoluce\" z roku 1920, dále přechod Neumannovy anarchokommunistické skupiny do nově vzniklé KSČ a ustavení Gottwaldova vedení KSČ v roce 1929. Štoll se vypořádal s tvorbou levicových básníků z let 1918–1948. Nejvýše hodnotí S. K. Neumanna a Jiřího Wolkera, který zemřel ještě před vypuknutím frakčních bojů v KSČ a proto se do nich nemohl zapojit. Nejníže oceňuje Františka Halase. Sympatie nemá ani pro Vladimíra Holana.\n\nReferát později vyšel jako brožura. Byl závazný pro komunistickou kritiku.\n\n\"První rozsáhlejší krit. rozbor duch. dramatu boje za čes. poesii v letech 1918-1948. Odhaluje střetání zákl. vývoj. tendencí v oblasti naší poesie, zápas za nový, vyšší společen. řád v tvorbě č. básníků. Štoll vysoko vytyčil úlohu S.K. Neumanna, který se dovedl probojovat všemi zmatky a vykročit v čelo socialist. poesie, která se ztotožňuje se zájmy lidu. Pozornost pak věnuje zákrutům básnické cesty Nezvalovy, jehož věrnost cílům děl. třídy nebyla ohrožena ani v období jeho formalistických výstřelků. Vysoko pak rýsuje význam J. Wolkera, který ideově nikdy nebloudil, a konstatuje pak, že proletář. poesii na scestí kosmopolitismu, směrem k poetismu a reakč. surrealismu svedl K. Teige. Na dvou taženích proti Wolkerovi (1925, 1934) nachází stopy Halase, který se stal mluvčím nálad tápající č. inteligence konce let 20. a 30. Halasovo vnitřní rozpolcení má příčinu v jeho stavech mučivého vnitř. antagonismu, v jeho nedostatku socialist. ideovosti. Štoll vidí v dvojici Wolker - Halas typic. antipody epochy. Na Halasovu chorob. skepsi a hořké rozčarování navazují pak dekadent. a rozklad. tendence existencionalist. kritika V. Černého i katol. skupiny B. Fučíka. Pochybená škol. výchova 1. republiky zavinila bloudění skupiny Bednářovy. Závěr rýsuje klady porevoluč. poesie.\"\n\n"}
{"id": "70564", "url": "https://cs.wikipedia.org/wiki?curid=70564", "title": "Iseo", "text": "Iseo\n\nIseo též Isejské jezero ( nebo ) jezero v provinciích Brescia a Bergamo v Lombardii v Itálii. Je čtvrté největší mezi severoitalskými podalpskými jezery a šesté největší v celé Itálii. Jezero leží asi 50 km severozápadně od Brescie. Jezerní pánev byla vyhloubena ledovcem z údolí Valcamonica a vyplňuje jeho koncovou prohlubeň. Rozloha jezera je 65,3 km² a leží v nadmořské výšce 185 m. Je 25 km dlouhé a dosahuje maximální hloubky 251 m.\n\nPobřeží jezera je lemováno skalními stěnami. Silnice, která podél něj vede, často prochází tunely. Na jezeře je rozvinutá lodní doprava.\n\nVe středu jezera leží jeden z větších evropských jezerních ostrovů Monte Isola. Dále se ještě na jezeře nacházejí dva menší ostrovy \"Isola di Loreto\" a \"Isola di S. Paolo\", které jsou v soukromém držení dynastie Beretta.\n\nJezerem protéká řeka Oglio, která je levým přítokem řeky Pád.\n\nNa břehu leží místa Lovere, Pisogne, Marone, Sulzano, Iseo, Clusane sur Lago, Sarnico, Tavernola Bergamasca a Riva di Solto. Příznivý vítr podporuje plachtařské vodní sporty. Na několika málo plážích je dobré turistické zázemí. Přesto není tak známé jako západně ležící Komské jezero nebo východně ležící Gardské jezero.\n\n"}
{"id": "70573", "url": "https://cs.wikipedia.org/wiki?curid=70573", "title": "2006 DN (planetka)", "text": "2006 DN (planetka)\n\n2006 DN je planetka patřící do Apollonovy skupiny a také mezi křížiče Marsu. Spadá současně mezi objekty pravidelně se přibližující k Zemi (NEO). Protože se v budoucnu může značně přiblížit k Zemi, byla zařazena též mezi potenciálně nebezpečné planetky (PHA). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla zatím pozorována pouze šest dní, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý, stejně jako údaje o hmotnosti a střední hustotě, uvedené v připojené tabulce.\n\nPlanetku objevil 20. února 2006 kolem 09:31 světového času (UTC) 0,68metrovým Schmidtovým dalekohledem s kamerou CCD v rámci programu Catalina Sky Survey astronom R. A. Kowalski jako těleso zdánlivé hvězdné velikosti 19,5. Nejblíže k Zemi byla 17. března 2006 a to v minimální vzdálenosti 3,9 mil. km.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 645 tis. km. Nejbližší velké přiblížení k Zemi na vzdálenost 660 tis. km se očekává 4. dubna 2027. Vzhledem k dosavadní nejistotě ve stanovení parametrů dráhy by se však mohla přiblížit až na 136 tis. km. Těsnější průlet je vypočítán na 22. dubna 2077, kdy by se planetka měla přiblížit v extrémním případě až na 22 tis. km od středu naší planety, tedy asi 15 tis. km nad jejím povrchem. Přesto kumulativní pravděpodobnost srážky se Zemí v tomto století není příliš vysoká a byla vyčíslena na 1,6×10. Na turínské škále je proto klasifikována stupněm 0, na palermské −5,58. Pokud by však ke kolizi došlo, činila by rychlost střetu tělesa se Zemí přibližně 11,8 km/s. Vzhledem k odhadovaným rozměrům by její kolize se Zemí způsobila rozsáhlé regionální škody.\n\n"}
{"id": "70575", "url": "https://cs.wikipedia.org/wiki?curid=70575", "title": "Infekční onemocnění", "text": "Infekční onemocnění\n\nInfekční onemocnění infekcí, z latinského \"infectio\" od slovesa \"inficere\" = nakazit, napustit, to od slovesa \"facere\" = \"dělat\" a předpony \"in\"), při kterém dochází k poškození hostitelského makroorganismu prostřednictvím parazita, který narušuje vnitřní prostředí makroorganismu, v němž získává prostředí k vlastnímu růstu a množení.\n\nMíra závažnosti infekce je dána choroboplodností neboli patogenitou, která závisí na vlastnostech parazita (patogen), mezi něž patří délka inkubační doby, produkce toxinů aj., jakož i obranyschopností hostitele. Mezi parazity řadíme bakterie, viry, prvoky, některé druhy červů a členovců a v poslední době i zvláštní druh patogenních proteinů známých jako priony. Zdrojem nákazy jsou často zvířata (zoonóza).\n\nMakroorganismus se infekci brání prostřednictvím imunitního systému. Lékařská věda se proti těmto nákazám brání řadou léčiv (například antibiotiky proti baktériím), jejichž hlavním cílem je maximálně poškodit (zahubit nebo alespoň omezit růst) parazita a zároveň minimálně poškodit napadený makroorganismus.\n\nVětšinu infekčních onemocnění se ve vyspělých zemích podaří vyléčit. Naproti tomu zůstávají hlavní příčinou smrti v rozvojových zemích. Jedná se především o HIV/AIDS, malárii a další tropické nemoci či tuberkulózu. \"Na infekční onemocnění umírá 40 % obyvatel chudých zemí, zatímco v zemích bohatých je to pouze 1 %. WHO uvádí, že v roce 2002 byla celosvětová infekční onemocnění příčinou 19 % všech úmrtí (z toho 1/4 AIDS, a téměř 1/3 různé zápaly plic).\n\nZa touto situací je řada faktorů - podvýživa a špatné hygienické podmínky snižují imunitu a napomáhají k šíření parazitů, dále hrají roli také nedostatečná prevence, drahé léky a také nedostatek lékařů. Boj proti infekčním nemocem je jedním z Rozvojových cílů tisíciletí. Tento program OSN chce do roku 2015 zastavit a zvrátit šíření HIV/AIDS, malárie a dalších nemocí.\n\nAby bylo tohoto cíle dosaženo, je třeba v rámci rozvojové spolupráce i programů jednotlivých vlád a mezinárodních institucí zajistit více zdravotnického personálu, dostupnější nemocnice a střediska a levnější léky (jednou z možností jsou takzvané generické léky). Stejně důležitá je i prevence - v boji proti HIV/AIDS různé informační kampaně a také celkově zvyšování gramotnosti. Zastavit malárii pomáhá zejména distribuce moskytiér. Obecně růst životní úrovně v rozvojových zemích a s tím spojená kvalitní výživa, přístup k pitné vodě a zlepšení hygienických podmínek brání dalšímu šíření infekcí a pomáhají k posílení imunity obyvatel.\n\n\n"}
{"id": "70576", "url": "https://cs.wikipedia.org/wiki?curid=70576", "title": "IP telefon", "text": "IP telefon\n\nIP telefon je v užším smyslu hardwarově řešený klient pro telefonii typu VoIP. Je to telefonní přístroj, který komunikuje prostřednictvím svého rozhraní protokolem IP. V širším smyslu je IP telefonem každé koncové zařízení pro IP telefonii, bez ohledu na to jde-li o samostatný přístroj nebo o software, který umožňuje telefonování pomocí vhodného počítače.\n\nVzhled IP telefonu je na první pohled obtížně rozeznatelný od klasického digitálního telefonu s časovým multiplexem (TDM). Přístroj zahrnuje numerickou klávesnici a pomocná tlačítka, mikrotelefon lidově zvaný \"sluchátko\", často také zobrazovací panel (displej). Zřetelné rozdíly proti digitálnímu telefonu nebo analogovému telefonu se zobrazovačem jsou patrné u konektorů.\n\nRozhraní IP telefonu je až na výjimky opatřeno osmipinovým konektorem RJ45 pro připojení do sítě typu Ethernet. Telefon má také téměř vždy další konektor pro připojení vnějšího napáječe, protože napájení po datovém kabelu (PoE) stále ještě není zcela běžné a někteří uživatelé alternativní napájení vyžadují.\n\nBěžný analogový telefon nebo digitální telefon TDM má obvykle užší konektor RJ11/RJ12 se čtyřmi či šesti kontakty. Napájecí konektor se vyskytuje jen někdy u lépe vybavených přístrojů, které umožňují hlasité telefonování, připojení rozšiřujícího modulu s dalšími tlačítky apod.\n\nJiž bylo zmíněno, že IP telefon využívá nejčastěji rozhraní pro přímé připojení do sítě Ethernet (vrstva 2 OSI modelu). Typicky umí rychlosti 10 a 100 Mbit/s, 10Base-T a 100Base-TX. V poslední době se stávají běžné i telefony s metalickým gigabitovým (triálním) rozhraním 10/100/1000 Mbit/s. Datový výkon telefonu je samozřejmě nižší, pásmo 100 nebo 1000 Mbit/s sám ani zdaleka nevyužije. Jak už jeho název napovídá, na třetí vrstvě komunikuje IP telefon protokolem IP.\n\nNěkteré lepší IP telefony obsahují miniswitch (mikroswitch) - malý vestavěný síťový přepínač se dvěma porty. Jeho smyslem je umožnit přivést od zásuvky na stůl jen jeden kabel. Ten se zapojí do telefonu. Do druhého portu miniswitche se připojí pokračující krátký kabel pro stolní počítač. Obě zařízení (PC i telefon) tak sdílejí jediný kabel, jednu zásuvku a jeden port odlehlého přepínače.\n\nV minipřepínači dochází ke sloučení\ndo už zmíněného jednoho kabelu, kterým je telefon připojen dále do sítě LAN.\nLogického oddělení obou datových toků ve společném kabelu lze dosáhnout použitím různých VLAN pro každý z typů komunikace. Na rozhraní telefonu tak vznikne svazek VLAN zvaný „trunk“, který nejčastěji využívá na 2. vrstvě OSI modelu protokol IEEE 802.1Q. Každá z VLAN má přiřazen svůj blok IP adres (přesněji podsíť, resp subnet), svoji výchozí bránu a také prioritu, se kterou se datový tok uplatňuje ve frontách při čekání na průchod rozhraními přepínačů a směrovačů.\n\nNa vyšších vrstvách se komunikace větví do celé množiny protokolů. IP telefony nejčastěji pracují s VoIP protokoly z rodiny SIP a H.323. Některé umějí i MGCP.\nPři výběru telefonu je třeba pečlivě ověřit jaký protokol serveru/gatekeeperu nebo brány se bude pro komunikaci s telefonem používat a zda jej telefon umí.\n\nJe to malý jednoúčelový počítač se zvukovou kartou, s displejem, síťovým rozhraním, procesorem, pamětí RAM, pamětí FLASH místo pevného disku a speciálním operačním systémem v této trvalé paměti.\n\n"}
{"id": "70577", "url": "https://cs.wikipedia.org/wiki?curid=70577", "title": "Cleveland Park (stanice metra ve Washingtonu)", "text": "Cleveland Park (stanice metra ve Washingtonu)\n\nCleveland Park je stanice washingtonského metra.\n\nStanice se nachází na červené trase v severozápadní části metropole USA. Má ostrovní nástupiště, je klasické jednolodní konstrukce. Je téměř identická se stanicí Woodley Park-Zoo/ Adams Morgan, je ale založena mnohem hlouběji pod povrchem. Má pouze jeden výstup a pro veřejnost byla otevřena 5. prosince 1981.\n\n"}
{"id": "70579", "url": "https://cs.wikipedia.org/wiki?curid=70579", "title": "Štěpán I. (papež)", "text": "Štěpán I. (papež)\n\nSvatý Štěpán I. († 2. srpna 257) byl 23. papežem katolické církve od 12. května 254 do 2. srpna 257.\n\nŠtěpán I. byl patrně původem Řek, ale již narozený v Římě. Jeho otec se jmenoval Jovius. Štěpán byl jáhnem, spravujícím jeden ze sedmi římských církevních obvodů a jako budoucího papeže jej označil již jeho předchůdce Lucius I.\n\nŠtěpán I. byl papežem v poměrně klidné době vlády císaře Valeriána a mohl se tak věnovat vnitřním záležitostem církve. Velmi energicky se snažil prosazovat nadřazenost Říma nad ostatními křesťanskými obcemi. Základní spor, který svatý Štěpán vedl zejména se svatým Cypriánem a některými biskupy z Asie a Afriky spočíval v tom, zda je platný křest udělený kněžími, kteří byli jako heretici vyobcováni z církve. Marcian, biskup v Arles, dokonce odmítal takovým osobám udělit svaté přijímání. Štěpán rozhodl ve prospěch těchto věřících a Marciana a některé další biskupy odvolal z funkce. V této souvislosti se uvádí jeho památná věta, která se zařadila mezi často citované výroky: \"„Nihil innoventur, nisi quod traditium est“\" (Žádné novoty, držte se tradice) a možná formovala i základní stanovisko církve na několik století dopředu.\n\nPodle legendy se 2. srpna 257 shromáždili věřící na mši v katakombách Lucinie. Když Štěpán usedl na papežský trůn, vtrhli do katakomb římští vojáci a Štěpána sťali. Až do 18. století bylo křeslo uchováváno stále se stopami krve. Jiné věrohodné prameny však tuto událost nepotvrzují. Patrně došlo k záměně osob se Štěpánovým nástupcem Sixtem II., který se prokazatelně stal jednou z prvních obětí pronásledování křesťanů v roce 258.\n\nSv. Štěpán I. byl původně pohřben v Kalixtových katakombách. Papež Pavel I. (757-767) však nechal jeho tělo přenést do kláštera San Silvestro in Capite.\n\nKatolická církev uctívá památku sv. Štěpána 2. srpna.\n\n\n"}
{"id": "70580", "url": "https://cs.wikipedia.org/wiki?curid=70580", "title": "Sixtus II.", "text": "Sixtus II.\n\nSvatý Sixtus II. (Xystus) byl 24. papežem křesťanské církve od 30. srpna 257 do 6. srpna 258.\n\nPodle Liber Pontificalis byl řeckého původu. Dnešní historici však tento údaj zpochybňují a zdá se pravděpodobnější, že autor \"Liber Pontificalis\" zaměnil osobu papeže za osobu jeho současníka Xysta, který byl filosofem pythagorejské školy.\n\nSixtovi II. se podařilo urovnat spory s východní a africkou církví rozdmýchané jeho předchůdcem sv. Štěpánem kvůli otázce nutnosti nového křtu u odpadlíků, znovu přijímaných do církve.\n\nV době papežské vlády Sixta II. začalo další pronásledování křesťanů. Císař Valerianus v roce 257 nařídil odchod křesťanských biskupů a kněží do vyhnanství. O rok později (258) vydal druhý edikt, podle kterého všichni ti, kteří neuposlechli, budou zabiti a jejich majetek a majetek církve propadne státu. Valerianus si od toho sliboval nejen vymýcení křesťanství, ale i finanční příspěvek na válku proti Peršanům. Sixtus II. se stal jednou z prvních obětí této persekuce. Ukrýval se sice na méně známém menším pohřebišti naproti Kalixtovým katakombám, byl však přesto 5. srpna 258 zajat a hned druhý den (6. srpna) sťat. Spolu s ním byli popraveni i jáhnové \"Felicissimus\" a \"Agapit\" a podjáhnové \"Januar\", \"Magnus\", \"Vincenc\" a \"Štěpán\".\n\nSixtovy ostatky byly nejprve pohřbeny v papežské kryptě Kalixtových katakomb v Římě. V 6. století byly přeneseny do kaple na hřbitově sv. Praetextata, která byla po něm pojmenována.\nPamátku svatého Sixta II. a jeho šesti druhů si podle posledního vydání Martirologio Romano (2001) katolická církev připomíná 7. srpna, dříve se slavila 6. srpna.\n\nSv. Sixtus je patronem města Pisy, spolupatronem dómu v Halberstadtu.\n\n\n"}
{"id": "70581", "url": "https://cs.wikipedia.org/wiki?curid=70581", "title": "Kelly Clarkson", "text": "Kelly Clarkson\n\nKelly Brianne Clarkson (* 24. dubna 1982, Fort Worth, Texas, USA) je americká pop rocková zpěvačka, držitelka tří cen Grammy, autorka textů a příležitostná herečka. Jde o vítězku první řady soutěže American Idol konané v roce 2002 a rovněž nejúspěšnější účastnici této soutěže. Za svou kariéru prodala více než 27 miliónů alb a 38 miliónů singlů po celém světě.\n\nPodepsala smlouvu s RCA Records a nejprve vtrhla na trh s komerčně úspěšným albem \"Thankful\" (2003), obsahujícím hity \"A Moment Like This\" a Miss Independent\". Za \"Miss Independent\" získala svoji první nominaci na cenu Grammy.\n\nJejí druhé album \"Breakaway\" (2004) se více orientovalo na pop rockový žánr, čemuž přizpůsobila i svou image. Za toto album, které dosáhlo nejvyšších met, obdržela dvě ceny Grammy. Singly \"Breakaway\", \"Since U Been Gone\", \"Behind These Hazel Eyes\", \"Because of You\" a \"Walk Away\" se staly obrovskými hity.\n\nV polovině roku 2007 vydala své třetí album nazvané \"My December\", které ale ani z poloviny nedosáhlo úspěchu předchozí desky. Clarkson přesto odkoncertovala dvě úspěšná turné.\n\nNa jaře roku 2009 vydala své čtvrté album \"All I Ever Wanted\". To zaznamenalo ještě menší prodeje než album \"My December\", ale naopak obsahuje tři velké hity – \"My Life Would Suck Without You\", \"I Do Not Hook Up\" a \"Already Gone\". Bylo také nominováno na cenu Grammy jako nejlepší popové vokální album. V roce 2010 natočila duet s Jasonem Aldeanem \"Don't You Wanna Stay\" a s ním zamířila poprvé na vrchol country hitparády.\n\nNa podzim roku 2011 vyšlo její páté album \"Stronger\", předcházené singlem Mr. Know It All. Album také obsahuje velký hit What Doesn't Kill You (Stronger) a baladu Dark Side. Clarkson získala za toto album svoje třetí grammy.\n\n19. října 2012 vyšla deska s jejími největšimi hity \"\", která obsahuje i singly jako \"Catch My Breath\" nebo \"People Like Us\".\n\nV říjnu 2013 vydala šesté a zároveň první vánoční album Wrapped in Red, které obsahuje cover verze známých vánočních skladeb, ale i zcela nové skladby jako třeba Underneath the Tree. Stalo se nejprodávanějším svátečním albem tohoto roku, což je poprvé kdy takového výkonu dosáhla americká žena.\n\nV březnu 2015 vydala své sedmé studiové album Piece by Piece, které debutovalo na prvním místě amerického Billboard hot 100, album předcházel singl Heartbeat Song, který se stal platinový.\n\nNarodila se ve Fort Worth v Texasu 24. dubna 1982. Je třetí a nejmladší dítě Jeanne Ann Taylor, první kvalifikované učitelky angličtiny s řeckým původem a Stephana Michaela Clarksona, někdejšího inženýra s velšským původem.\nKellyini sourozenci byli starší bratr Jason a starší sestra Alyssa. Když bylo Kelly šest let, její rodiče se rozešli po sedmnáctiletém manželství. Její bratr šel bydlet s otcem, její sestra bydlela s tetou. Kelly zůstala se svou matkou.\n\nO šest let později nemohla stále pochopit, proč se pořád stěhují. Navíc děti nemohly pochopit průběh rozvodu. Nakonec se usadili v Burlesonu v Texasu. Její matka se následně znovu provdala za Jimmyho Taylora.\n\nNavštěvovala \"Pauline Hughes Middle School\", kde nastoupila do sedmé třídy. Měla originální sen stát se námořní bioložkou, ale během školního roku učitelé zaslechli jak si zpívá na toaletě a zeptali se jí, zda se nechce zúčastnit konkurzu do školního sboru. Odpověděla, že ještě nikdy profesionálně netrénovala svůj hlas. Poté byla přijata na střední školu v Burlesonu a začala zkoušet muzikál.\n\nPo dostudování měla několik zaměstnání a sháněla finance na vydání svého CD, doufala ve smlouvu s Record Labels. Obdržela pár odpovědí, přesto se rozhodla odstěhovat do Hollywoodu a hledala svou příležitost prosadit se v hudbě. Nicméně zpočátku pokusy proběhly bez povšimnutí.\n\nVnitřně byla úplně na dně, přesto získala jednu roli v seriálu \"Sabrina, malá čarodějnice\". Poté, co jí vyhořel byt, se zklamaná vrátila zpět do Burlesonu. Zde pracovala jako uvaděčka v kině, roznašečka koktejlů, telefonní spojovatelka, pořadatelka párty firmy Red Bull.\n\nDne 20.11.2013 zpěvačka oznámila, že je se svým manželem Brandonem Blackstockem těhotná. „Jsem těhotná! Je to pro nás ten nejlepší předvánoční dárek,” pochlubila se na sociální síti zpěvačka. V červnu 2014 se jim narodila holčička River Rose.\n\nPo návratu do Burlesonu jí hodně jejích přátel dodávalo kuráže, aby se přihlásila do reality show American Idol. Přihlásila se a nastoupila před porotu, kterou tvořili Paula Abdul, Simon Cowell a Randy Jackson. Všechny tři její hlas zaujal. Získala pozici v TOP 30, v semifinále zazpívala Respect od Arethy Franklin, který ji zajistil pozici v TOP 10. Další songy, které v American Idol zpívala jsou: (You Make Me Feel Like A)Natural Woman od Arethy Franklin, Think Twice a I Surrender od Celine Dion, Without You od Mariah Carey, It's Raining Man od Geri Halliwel, Stuff Like That There od Bette Midler a další.\n\nDostala se do finále American Idol, uskutečněného 4. září 2002, které nakonec vyhrála nad Justinem Guarinim s celkovým počtem 58 % hlasů. Zde zazpívala baladu \"A Moment Like This\", která byla napsána speciálně pro finalisty American Idol, a která se objevila i na jejím debutovém albu \"Thankful\".\n\nVideoklip k téhle písničce se nahrával v opuštěném divadle, navíc se tam objevují i prvky z American Idol. Singl vyšel v říjnu roku 2002 a pět týdnů po sobě okupoval první místo Billboard Hot 100. Celkově se singlu prodalo na 236 000 kopií jen za první týden, celkem byl singl na prvním postu pět týdnů.\n\nKrátce po skončení první série American Idol byla obžalovaná z práce s hudebními společnostmi před svým triumfem v této soutěži. Pravidla American Idol stanovují, že účastník nesměl mít předtím smlouvu s jinou nahrávací společností. Této obžaloby byla zproštěna.\n\nV prosinci 2003 se konalo setkání všech vítězů této soutěže v Londýně pod názvem: World Idol. Předvedla se s písní (\"You Make Me Feel Like A\") \"Natural Woman\", kterou zpívá v originále Aretha Franklin. Skončila na druhém místě za norským vítězem Kurtem Nielsenem.\n\nPo úspěšném singlu \"A Moment Like This\" vydala své debutové album \"Thankful\", které spatřilo světlo světa 15. dubna 2003. Ihned se usadila na prvním místě prodejnosti desek v USA i v Kanadě. K 8. prosinci 2003 se tohoto alba v USA prodalo na 2 miliony kopií.\n\nRecenze na toto album byly poměrně dobré, nicméně několik kritiků přiřklo její úspěch ještě k dozvukům American Idol. Světoznámý hudební kritik Stephen Thomas Erlewine chválil album po hlasové stránce: \"Po celou dobu této desky používala Kelly hlas nenucený a rozkošný. Ona může broukat, řvát, být svůdná a drzá, zatímco je pořád stejně elegantní a stejná holka od vedle\".\n\nDalší kritik Rachel Kipp jí kritizoval, že je to pořád ta stejná osoba z American Idol a napsal: \"Clarkson má v zásobě úžasný a milý hlas, ale tohle album je jedna velká chyba!\" Kipp dával za vinu producentům, že nedali Kelly moc prostoru zpívat to, co jí opravdu sedí.\nMiss Independent se stala dalším singlem z alba Thankful. Tento song dorazil do TOP 10 v Billboard Hot 100 a zadělal Kelly na první její nominaci na prestižní ceny Grammy za nejlepší ženský vokál. Tuto cenu nakonec nezískala. Když tento singl dorazil i do Velké Británie a Austrálie, umístil se také v TOP 10, ale celé album nevzbuzovalo moc pozornosti. Ve Velké Británii se nejlépe umístil na 41. místě a na 33. místě v Austrálii. Dalším singly vydané v Severní Americe už nenabyly takových úspěchů.\n\nTřetím singlem z alba Thankful se stala kytarová Low. Song se sice umístil v Kanadě na druhém místě, ale v Billboard Hot 100 se neprobojoval ani do TOP 50.\n\nPosledním singlem z tohoto alba se stal song, který nese název The Trouble With Love Is a byl to i titulní song k filmu Láska nebeská, kde hrál i Hugh Grant. Tento singl byl nejméně úspěšným, nedostal se ani do TOP 100. Po tomto krachu se rozhodla rozpustit tým svých manažerů a producentů a sestavila pod záštitou Simona Cowella nový tým pro svou novou desku.\n\nV létě 2004 se vrátila zpět do hudebního průmyslu s písní, která byla natočena k filmu \"Deník princezny 2\", song se jmenoval \"Breakaway\", který se stal hned největším hitem hned po jejím debutovém songu. Celé album, které neslo název po tomto úspěšném singlu vyšlo 30. listopadu 2004. Ihned v USA i v Kanadě debutovalo v TOP 10, ale zpočátku toto album provázely nízké prodeje v porovnání s prvním albem. Nicméně singly následující za Breakaway se ukázaly jako úspěšné a celé album dosáhlo 18. ledna 2006 pětimilionové hranice prodaných desek v USA.\n\nPro toto album napsala pár písní s někdejšími členy Evanescence a těmi se stali Ben Moody a David Hodges, producentem se stal Max Martin. O text už zmíněného songu \"Breakaway\" se postarala Avril Lavigne.\n\nAlbum bylo přijato různě, recenze v časopisu \"Rolling Stone\" zněla takto: \"Na druhém albu namíchala tato bývalá koktejlová číšnice rozdílný mix songů, opustila žánr, kterým ji vydali po vítězství v American Idol a vydala se více do rockových vod\".\n\nČasopis \"TeenInk\" vyzdvihl sílu jejích vokálů a pochválil změnu z popu na současný rock: \"Clarkson si ponechala úžasnou sílu a krásu svého hlasu zatímco přechází do rockových pasáží. Pro všechny, kteří milují tento zvuk je Breakaway nezbytná součást\".\n\nV pořadí druhým singlem z druhého alba se stala \"Since U Been Gone\", kterou produkoval Max Martin. Tento singl se stal nejúspěšnějším, brázdil na prvním místech hitparády na celém světě a vynesl jí dokonce cenu Grammy za nejlepší ženskou píseň.\n\nTřetím a čtvrtým singlem se staly písničky \"Behind These Hazel Eyes\" a \"Because Of You\" a opět zaznamenaly velké úspěchy, ačkoliv nedosáhly na nominaci na cenu Grammy. V současné době vyšel zřejmě její poslední singl z tohoto alba, nese název Walk Away, který zaznamenal o něco menší úspěchy než předešlé písně.\n\nJejí další album vyšlo 26. června 2007. Album tentokrát produkoval David Kahne. Kolem \"My December\" ale vzniklo mnoho povyku. Ředitel její nahrávací společnosti Clive Davis jí nabídl 10 milionů dolarů, aby několik písní z alba nahradila jinými. Zpěvačka, ale nabídku odmítla a rozhodla se postavit za původní verzi alba.\n\nPrvní singl z alba dostal název \"Never Again\" a podařilo se mu dostat se nejvýše na 8. místo Billboard Hot 100, v následujících týdnech ale začal strmě klesat, proto vydala vzápětí další píseň nazvanou \"Sober\", která vyšla na začátku července. Písni se ale vůbec nedařilo a zcela propadla.\n\nProdej samotné desky v prvním týdnu prodeje byl poměrně vysoký. Album se vyšplhalo až na vrchol prodejnosti desek ve světové hitparádě. V následujících týdnech ale začal prodej desky hodně klesat a slova Cliva Davise, že deska bude úspěšná jen v prvním týdnu prodeje se začala pomalu naplňovat.\nI když prodejnost desky \"My December\" není taková, jak byla očekávána – celkem se prodalo kolem 2 milionů kousků, uspořádala turné \"My December Tour\", které bylo velmi úspěšné.\n\nPo turné My December Tour se vrhla na spolupráci s americkou country zpěvačkou Rebou McEntire a spolu nazpívaly duet její písně Because Of You z jejího druhého alba Breakaway, který se objevil na albu Reby, v americké hitparádě byl středně úspěšný a získal nominaci na cenu Grammy jako nejlepší country skladba. Tím ale její spolupráce s Rebou neskončila, v roce 2008 spolu uspořádaly po Severní Americe turné 2 Worlds, 2 Voices Tour.\n\nNa začátku roku 2009 získala ocenění Women's World Award za přínos v zábavním průmyslu.\n\nPo skončení turné s Rebou se vrhla do příprav dalšího alba. To nese název \"All I Ever Wanted\" a zde se vrátila k poprocku. Album se stalo opět úspěšným, dostalo se na přední příčky v mnoha hitparádách a získalo nominaci na cenu Grammy v kategorii nejlepší popové album. Prvním singlem z tohoto alba se stal celosvětový hit \"My Life Would Suck Without You\", na němž spolupracovala s Maxem Martinem. Tato píseň byla nominována na cenu MTV Video Music Awards, singl za jeden týden skočil z 97 místa na první, čímž se stal rekordem. Dalším singlem je píseň \"I Do Not Hook Up\", původně určená pro Katy Perry. Třetím je balada \"Already Gone\". Kvůli této písni vyvstala spousta problémů kvůli podobnosti s písní \"Halo\" zpěvačky Beyoncé. Přesto byla píseň poměrně úspěšná. Čtvrtým singlem, je píseň \"All I Ever Wanted\", pátým a posledním singlem se stala balada Cry.\n\nV rámci alba \"All I Ever Wanted Kelly\" uspořádala turné \"All I Ever Wanted World Tour\", které zahrnovalo koncerty v Severní Americe, Evropě, Asii, Austrálii a Africe.\n\nV roce 2010 natočila country singl \"Don't You Wanna Stay\" se zpěvákem Jasonem Aldeanem na jeho album \"My Kinda Party\". Singl spolu představily ve dvanácté řadé American Idol, poté na 54 ročníku grammy, na které byla skladba také nominována, dopusud si skladbu digitálně koupilo přes 2.\n000 000 lidí, což je nejprodávanější country spolupráce v celé historii.\n\nV listopadu 2010 vyšel country duet \"Don't You Wanna Stay\" s Jasonem Aldeanem, který byl později zahrnut na její nové album. Přestože v hitparádě v USA se dostal pouze na 31. místo, udržel se v žebříčku téměř rok, a získal mnoho nominací a cen včetně nominaci na cenu Grammy. Singlu se prodalo více než 1 800 000 kopií v USA.\n\nBěhem svého turné \"All I Ever Wanted World Tour\" v letech 2009 až 2010 již začala pracovat na svém pátém studiovém albu. Jeho vydání plánovala na konec roku 2010, následně bylo přesunuto na jaro 2011. Prohlásila, že album dotočila již v únoru 2011, ale RCA Records opět posunulo vydání, tentokrát na podzim 2011. Odůvodněno to bylo tím, aby v době jejího hudebního návratu bylo \"čisté\" hudební pole a neměl ji kdo ohrožovat. [[zdroj]]\n\nV červenci 2011 uniklo na internet velké množství nových písní, z nichž o některých se již mluvilo dříve v souvislosti s novým albem. V srpnu 2011 bylo oznámeno, že nový singl \"Mr. Know It All\" bude mít premiéru 30. srpna 2011, od 5. září pak bude k dostání na iTunes. 17. srpna také bylo oznámeno, že její páté album vyjde 25. října a ponese název \"Stronger\" (Silnější). Ve speciální edici vyšlo se Stronger také zpěvaččino první EP The Smoakstack Session, obsahující nové verze pěti písní ze \"Stronger\" a coververzi skladby \"I Can't Make You Love Me\" Bonnie Raitt. V prosinci 2011 vydala své druhé EP \"iTunes Session\", tentokrát s osmi písněmi, sedmi staršími a novou interpretací \"I'll Be Home For Christmas\", která také vyšla jako singl a dostala se na 93. místo v americké hitparádě. zdroj\n\nAlbum debutovalo v USA na 2. místě v hitparádě a dodnes se ho zde prodalo přes 5.000 000 kusů. První singl Mr. Know It All zaznamenal až nečekaný úspěch na domácí i světové scéně. Dosáhl prvního místa v Austrálii a Jižní Koreji, ve Velké Británii skončil čtvrtý a v USA desátý. Druhým singlem se stala skladba \"What Doesn't Kill You (Stronger)\" (také známá jako Stronger (What Doesn't Kill You), která vyšla 16. ledna 2012. Během necelých dvou týdnů se dostala do čela prodejnosti na amerických iTunes a dostala se na 1. místo v hitparádě v USA. Jako třetí a poslední skaldbou z desky se stala skladba \"Dark Side\"\n\nV lednu 2012 odstartovala své turné Stronger Tour, s nímž objela USA a Kanadu. Turné skončilo v dubnu 2012.\n\nStala se součástí druhé řady pěvecké soutěže The Voice začínající v dubnu 2012 a poradkyní jednoho z porotců Blakea Sheltona.\n\nPrvní její album s největšími hity vyšlo 19. listopadu 2012. Spolu s ním vyšlo také EP s názvem The Smoakstack Sessions Vol.2. Pro tuto kompilaci byly nahrané 3 zcela nové skladby: Catch My Breath, Don't Rush a People Like Us, které byly všechny oficiálně vydány. Svojí desku z největšími hity představila na dvanáctém ročník Annual Honda Civic Tour, kde vystupovala po boku pop rockové skupiny Maroon 5, společně si zazpívali skladbu Moves Like Jagger.\nV říjnu 2012 spolupracovala s Blakem Sheltonem na skladbě \"There's a New Kid in Town\", která byla zařazena na jeho albu \"Cheers, It's Christmas\". Také spolupracovapla se zpěvačkou Jewel na skladbě \"Foolish Games\". 21. ledna 2013 zazpívala Kelly Clarkson skladbu \"My Country, 'Tis of Thee\" na druhé inauguraci prezidenta Baracka Obamy. V březnu 2013 vystoupila se skladbami \"Tennessee Waltz\" a \"Natural Woman\" na 55. ročníku předávání cen Grammy jako pocta Patti Page a Carole King. Zároveň byla na tuto cenu nominována ve čtyřech kategoriích, a to v: Song of the Year, Record of the Year a Best Pop Solo Performance za skladbu What Doesn't Kill You (Stronger) a v kategorii Best Pop Vocal Album za album Stronger, kterou proměnila ve výhru.\n\nV dubnu 2013 Clakson oznámila, že je uprostřed nahrávání svého prvního vánočního alba z názvem Wrapped in Red a ohlásila jeho vydání na 29. října. Vypustila také country singl Tie It Up v červnu 2013, který by se měl objevit na sedmé vyhradně country desce.\n\nV září 2013 bylo oznámeno, že spolupracuje se zpěvákem Robbie Williamsem na songu Little Green Apples, který se objevil na swingové desce zpěváka Swings Both Ways. 5. prosince 2013 byla deska Wrapped in Red certifikovaná jako platinová, když se jí v USA prodalo přes 1.000.000 kusů. 6. prosince 2013 bylo oznámeno, že skladba Don't Rush od Kelly Clarkson feat. Vince Gill je nominována na Grammy v kategorii Best Country Duo/Group Performance pro 56. ročník této soutěže. Podle Mediabase, Clarkson byla zařazena na 9. místo špičkových umělců v Hot AC 2013 Year-End Chart. 11. prosince 2013 představila svoji speciální vánoční show, která se jmenuje Kelly Clarkson's Cautionary Christmas Music Tale, kterou sledovalo více jak 5,3 milionů diváků\n\n31. ledna 2014 Clarkson oznámila na Twittru, že připravila písně na nové album a že nahrávání zašne brzy, v září 2014 také řekla že by nové album mělo vyjít v roce 2015\n\nV roce 2007 nahrála country verzi své písně \"Because Of You\" jako duet s Rebou McEntire. Za to byla nominována na cenu Grammy. S McEntire také absolvovala turné 2 Worlds, 2 Voices Tour.\n\nV roce 2010 spolupracovala na country písni \"Don't You Wanna Stay\" s Jasonem Aldeanem. \"Don't You Wanna Stay\" se s přestávkami vracelo do americké hitparády více než rok a jde o její první píseň, která dosáhla zlata v country hitparádě.\n\nV roce 2012 nazpívala hit \"Don't Rush\" s country zpěvákem Vincem Gillem na své album největších hitů \"\", skladba byla nominována na Grammy.\n\n\n\n"}
{"id": "70582", "url": "https://cs.wikipedia.org/wiki?curid=70582", "title": "Dionýsius (papež)", "text": "Dionýsius (papež)\n\nSvatý Dionýsius byl 25. papežem katolické církve od 22. července 259 do 26. prosince 268.\n\nPodle některých pramenů se narodil v Řecku. Papežem byl zvolen až téměř rok po umučení svého předchůdce Sixta II., neboť v době vrcholícího pronásledování křesťanů za vlády císaře Valeriana bylo prakticky nemožné volbu zorganizovat. Mohla se tedy odehrát až poté, když byl Valerianus v bitvě s Peršany zajat a později popraven.\n\nNový římský císař Gallienus vydal toleranční edikt, kterým zastavil pronásledování a dal křesťanské církvi legální status. Dokonce vrátil křesťanům veškerý majetek včetně chrámů, hřbitovů, kostelů a dalších budov, který jim byl v minulých letech konfiskován.\n\nDionýsius byl zřejmě vzdělaným mužem a dobrým diplomatem. Po zlegitimizování křesťanské víry musel zejména reorganizovat zdevastovanou strukturu římské církevní správy a navázat spojení s ostatními křesťanskými komunitami. Dále musel kompromisem natrvalo odstranit spory o druhý křest heretiků, kteří se chtějí vrátit k církvi.\nZnačnými finančními obnosy se zasloužil o obnovu kostelů v Kapadocii, které byly zničeny nebo vážně poškozeny po nájezdech Gótů a také vykoupil svobodu mnoha zajatců.\n\nSv. Dionýsius je prvním z papežů, který prokazatelně nezemřel jako mučedník, ale přirozenou smrtí 26. prosince 268. Byl pohřben v papežské kryptě Kalixtových katakomb.\n\nPamátku sv. Dionýsia si katolická církev připomíná v den jeho úmrtí 26. prosince. V umění je tento světec zpravidla zobrazován v papežském ornátu s knihou v ruce.\n\n\n"}
{"id": "70583", "url": "https://cs.wikipedia.org/wiki?curid=70583", "title": "2006 DD1", "text": "2006 DD1\n\n2006 DD je planetka patřící do Apollonovy skupiny a také mezi křížiče Marsu. Její dráha však prozatím není definitivně stanovena, proto jí nebylo dosud přiděleno katalogové číslo. \n\nVzhledem k tomu, že byla pozorována pouze krátce během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nPlanetku objevil 22. února 2006 kolem 06:22 světového času (UTC) 0,68metrovým Schmidtovým dalekohledem s kamerou CCD v rámci programu Catalina Sky Survey astronom R. Hill. Následujícího dne v 06:56 UTC prolétla v minimální vzdálenosti 117,5 tis. km od středu Země. Zařadila se tak v pomyslném žebříčku na 7. místo nejbližších průletů planetek.\n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 57 tis. km. Přestože patří k blízkozemním planetkám, nemůže v dohledné době Zemi ohrozit. V tomto století se sice vrátí do blízkosti Země třikrát, a to v létech 2013, 2058 a 2079, ale nikdy se nepřiblíží více jak na 12,5 mil. km.\n\n"}
{"id": "70584", "url": "https://cs.wikipedia.org/wiki?curid=70584", "title": "Billboard Hot 100", "text": "Billboard Hot 100\n\nBillboard Hot 100 je nejprestižnější žebříček prodejnosti singlů v USA. Hitparáda se sestavuje každý týden již od roku 1941. Sestavuje ji \"Billboard\".\n\nPrvní \"Hot 100\" #1 písní byla píseň \"Poor Little Fool\" od Rickyho Nelsona z 4. srpna, 1958. \n\nSoučasné \"Hot 100\" existovalo ještě před patnácti lety v podobě několika hitparád. Během čtyřicátých a padesátých let byly známé písničky řazeny ve třech významných žebříčcích. \n\n\nAčkoliv všechny tyto významné hitparády měly velkou \"váhu\", spousta žebříčkových historiků se domnívá, že \"Best Sellers in Stores\" stálo za vznikem \"Hot 100\". \n\nK vyčíslení \"Hot 100\" příček se používají následující mini-hitparády: \n\nV roce 2015 sestavil magazín Billboard žebříček největších úspěchů za posledních 52 let.\n\n\n\n\n\n\n\n\n\n\n\n\n"}
{"id": "70591", "url": "https://cs.wikipedia.org/wiki?curid=70591", "title": "Málaga", "text": "Málaga\n\nMálaga je přístavním městem na jihu Španělska. Je centrem provincie Málaga. Po Seville je druhým největším městem v Andalusii a je 6. největším městem Španělska. Žije zde obyvatel. Celkový počet obyvatel v metropolitní oblasti Málagy činil 897 563 osob (taktéž 6. místo).\n\nVe městě se nachází mezinárodní letiště, přístav a univerzita. Díky příjemnému podnebí je Málaga jedním z nejoblíbenějších turistických destinací Iberského poloostrova. V Malaze se narodili malíř Pablo Picasso, známý španělský politik z 19. století Antonio Canovas del Castillo a herec Antonio Banderas.\n\nMálaga je známá také kulinářsky, a to zejména rozinkami, vínem (muškátové víno), zmrzlinou a smaženými rybami (zejména typická smažená sardel.)\n\nV prosinci 2007 bylo město napojeno na síť vysokorychlostních železnic AVE.\n\nMěsto se ucházelo o titul Evropského kulturního města pro rok 2016, získal jej však baskický San Sebastian.\n\nFéničané z Týru založili kolem roku 770 před Kristem kolonii pojmenovanou \"Málaka\" nebo \"Malake\". Město hlídalo ústí řeky Guadalmediny a sloužilo jako důležitý bod na obchodní trase mezi Fénicií a Gibraltarským průlivem. Stejně jako ostatní fénické kolonie město bylo mezi 6. a 5. stoletím pod nadvládou Kartága.\n\nPo Punských válkách Římská republika převzala vládu nad městem, které v tu dobu bylo známo jako \"Malaca\". Změnila jej do konfederovaného města s vlastním zákoníkem Lex Flavia Malacitana. V tu dobu ve městě vzniklo římské divadlo. Po pádu Západořímské říše město bylo nejprve pod vládou Visigótů a následně patřilo do Byzantské říše (550–621). Následně patřilo město opět Visigótům a po dobyti španělska muslimy v roce 711 patřilo do Umajjovského kalifátu.\n\nV osmém století se město stalo důležitým regionálním obchodním střediskem. Po odtržení se od kalifátu převzala vládu nad městem \"Mālaqah\" Cordoba. Po pádu španělské větvet Umajjovců se Malaqah stalo hlavním městem království pod vládou Ziridů. Mezi lety 1025 a 1239 se Málaga stala hlavním městem autonomního taifu, v roce 1239 se město stalo součástí Granadského emirátu.\n\nMálaga bylo jedním z měst, kde se muslimská nadvláda na Iberském poloostrově udržela nejdéle. Zatímco většina poloostrova už během Reconquisty se od nadvlády muslimů odpoutala, tak tehdejší \"Malaqah\" byla stále okupována Maury. Dne 18. srpna 1487 byla Málaga opět vybojována křesťany. Zbylí muslimští obyvatelé odolávali útokům a bombardování artilerií a následně byli vyhladověním přinucení se vzdát. Následně pak byli prodáni do otroctví nebo předáni jako \"dar\" ostatním křesťanským vládcům pět let před pádem Granady.\n\nDne 24. srpna 1704 v moři jižně od Málagy proběhla bitva o Málagu, jednalo se o největší námořní bitvu ve válce o španělské dědictví.\n\nPo puči v roce 1936 si vláda druhé republiky ponechala vládu nad městem. Přístav byl na začátku Španělské občanské války základnou pro námořnictvo druhé republiky. Při bombardování italskými válečnými loděmi byl těžce poškozen, částečně při bojích o prolomení námořní blokády španělského Maroka a částečně při námořním bombardování Málagy. Po bitvě o Malagu a Frankistickém převzetí moci v únoru 1937 bylo zabito více než sedm tisíc lidí. Město bylo těžce poškozeno i později námořními jednotkami španělské republiky. Známý britský novinář a spisovatel Arthur Koestler byl nacionalisty zajat při příjezdu do města, z této doby vznikla kniha \"Spanish testament\", kde se objevují očitá svědectví pádu Málagy do rukou Francisca Franca.\n\nMěsta Málaga, Torremolinos a zbytek Costa del Sol se po válce začaly rozvíjet v rámci rozvoje turismu ve Španělsku.\n\nMálaga leží na západním pobřeží Středozemního moře na Costa del Sol (Pobřeží slunce), obklopují ji pohoří Sierra de Mijas a Montes de Málaga. Městem protékají řeky Guadalmedina a Guadalhorce, které ústí do Středozemního moře.\n\nV Málaze je středozemní podnebí, počasí je po většinu roku slunečné. Léto je nadprůměrně suché a horké, teploty se pohybují velmi často i přes 30 °C. Zimy jsou mírné.\n\nMěsto je rozděleno na 10 větších čtvrtí (= distritos). Centro, Este (s Pedregalejo, El Palo a Cerrado de Calderón), Ciudad Jardín, Bailén/Miraflores, Palma/Palmilla, Cruz de Humilladero, Carretera de Cádiz, Churriana (začleněno do města roku 1905), Campanillas a Puerto de la Torre, které se opět dělí na stovky menších Barrios (obytné nebo industriální části).\n\nAlcazaba je maurská pevnost z 11. století, která byla vybudována na troskách fénického paláce. Byla vybudována pro maurského krále z Granady a v 14. století rozšířena. Nacházejí se zde starověké ruiny římského amfiteátru.\n\nKatedrála Catedral de la Encarnación, byla vybudována křesťanskými dobyvateli roku 1528 namísto velké mešity. Je nazývána také La Manquita („ta jednoramenná“), protože její druhá věž nebyla kvůli nedostatku peněz nikdy dokončena.\n\n\n\n\nHlavní nákupní ulice Calle Larios.\n\nAlameda, Albéniz a nové Estación de RENFE (všechny v centru města), Plaza Mayor (multiplex s IMAX), Málaga Nostrum, Rosaleda a Victoria (všechny se nacházejí v nákupních centrech, které jsou na okraji města).\n\nPrvní demokratické volby se konaly roku 1979.\n\n\n"}
{"id": "70593", "url": "https://cs.wikipedia.org/wiki?curid=70593", "title": "Biopreparat", "text": "Biopreparat\n\nBiopreparat (Биопрепарат) byl jedním ze sovětských státních podniků zřízených speciálním Brežněvovým výnosem a pod záminkou produkce civilních medicínských a farmaceutických biotechnologií sloužil jako oficiální zástěrka sovětského armádního programu vývoje a výroby biologických zbraní.\n\nByl kontrolován tzv. 15. správou KGB a zahrnoval několik desítek výzkumných a výrobních zařízení rozšířených napříč celým Sovětským svazem.\n\nV polovině 80. let zaměstnával Biopreparat údajně až 40 tisíc vědců a laboratorních techniků. \n\nPo rozpadu Sovětského svazu byly projekty spadající pod 15. správu KGB zastaveny a Biopreparat transformován na akciovou společnost, která dnes vyrábí různá léčiva, kosmetiku a například také vodku.\n\nZprávy o jeho činnosti pocházejí především ze svědectví některých předních vědců, kteří emigrovali na západ, například Kanatžana Alibekova, který ještě v roce 1989 zastával v Biopreparatu pozici zástupce ředitele.\n\nZnámé jsou též některé nehody, ke kterým došlo v závodech Biopreparatu, například tzv. Sverdlovský incident.\n\n"}
{"id": "70597", "url": "https://cs.wikipedia.org/wiki?curid=70597", "title": "Biologická válka", "text": "Biologická válka\n\nBiologická válka je válka vedená prostřednictvím biologických zbraní. Jejím cílem je vyvolání epidemie infekčního onemocnění, která naruší obranyschopnost nepřítele a oproti tradičním zbraním, či jaderným zbraním nepoškozuje infrastrukturu. Po skončení epidemie, či případně vyčištění prostředí je možno využít plný ekonomický potenciál oblasti po dodání pracovní síly.\n\nBiologická válka vedená mimo rámec oficiálních armádních operací, jejímž cílem je hlavně civilní obyvatelstvo je označována jako bioterorismus a v současnosti je jednou z nejobávanějších forem terorismu, jelikož získání nebezpečné látky v podobě virů je poměrně snadné a levné.\n"}
{"id": "70598", "url": "https://cs.wikipedia.org/wiki?curid=70598", "title": "Amenhotep I.", "text": "Amenhotep I.\n\nAmenhotep I. (též známý jako Amenofis I.) byl druhým staroegyptským faraonem , který vládl přibližně v letech 1525–1504 př. n. l. Jeho rodiči byli faraon Ahmose I. a jeho velká královská manželka Ahmose-Nefertari. Amenhotep I. měl staršího bratra Ahmose-Ancha, který byl korunním princem a předpokládalo se, že nastoupí na trůn po svém otci. Ten však v období mezi sedmnáctým a dvacátým druhým rokem otcovy vlády zemřel a novým korunním princem se stal Amenhotep. Amenhotep se stal po otcově smrti králem a vládl po dobu jednadvaceti let.\n\nObdobí vlády Amenhotepa I. plynule navázalo na vládu Ahmose I., který po mnohaletých válkách opět sjednotil celou říši. Nový faraon upevnil egyptskou moc v Núbii a v nilské deltě, která byla po dobu jednoho století centrem hyksóské nadvlády. Amenhotep se pravděpodobně nepokoušel udržet kontrolu nad oblastí Levanty, kterou k říši připojil jeho otec. V Horním Egyptě pokračoval s přestavbou chrámů a zavedl změny v uspořádání pohřebního komplexu, když oddělil svoji hrobku od svého zádušního chrámu. Tento způsob pohřbívání přetrval po celé období Nové říše. Po své smrti byl zbožštěn a stal se patronem dělníků v Dér el-Medíně, vesnici stavitelů královských hrobek.\n\nAmenhotep I. byl synem faraona Ahmose I. a jeho manželky Ahmose-Nefertari. Z Amenhotepových sourozenců je znám Ahmose-Anch, Ahmose-Meritamon a Ahhotep II. Jeho starší bratr Ahmose-Anch zemřel dříve, čímž uvolnil Amenhotepovi cestu na trůn. Amenhotep se stal králem v poměrně mladém věku a je pravděpodobné, že místo něj krátce vládla jeho matka Ahmose-Nefertari. Důkazem pro tuto teorii je fakt, že jak Amenhotep I. tak i Ahmose-Nefertari jsou spojení s založením vesnice dělníků v Dér el-Medíně. Amenhotep si vzal za manželku svoji sestru Ahmose-Meritamon, která se následně stala jeho velkou královskou manželkou. Na stéle z 19. dynastie se objevuje jméno Amenhotepovy další manželky – Sitkamose.\n\nKromě tohoto svazku jsou další vztahy s členy rodiny zpochybněny. Ahhotep II. je obvykle považována za Amenhotepovu manželku a sestru, avšak existuje i teorie, že byla jeho babičkou. Pravděpodobně měli spolu jednoho syna, Amenemhata, který však zemřel již v mladém věku. Tato verze je považována za konsenzus, přesto existují argumenty proti tomuto vztahu. Jelikož neměl Amenhotep I. žádného živého potomka, jeho nástupcem se stal Thutmose I., který si vzal Amenhotepovu sestru Ahmose. Neexistují však žádné důkazy, zda Ahmose byla skutečně Amenhotepovou sestrou. Egyptolog Edward Bleiberg pochybuje o jejich sourozeneckém vztahu, neboť Ahmose nikdy nebyla nazývána titulem „královská dcera“.\n\nBěhem devátého roku vlády panovníka Amenhotepa I. bylo provedeno pozorování heliaktického východu hvězdy Sirius (den v roce, kdy hvězda poprvé vyjde nad obzor před východem Slunce), které proběhlo devátý den třetího měsíce šemu. Novodobí astronomové spočítali, že pokud bylo pozorování provedeno z Mennoferu či Heliopole, tak mohlo v tento den proběhnout pouze v roce 1537 př. n. l. Pokud bylo pozorování uskutečněno v Thébách, mohlo proběhnout pouze roku 1517 př. n. l. Druhá možnost je většinou považována za správnou, neboť Théby se na počátku 18. dynastie staly hlavním městem Egypta. Astronomové vycházeli z toho, že daný den pozorování heliaktického východu je v určitém konkrétním postavení k egyptskému i „solárnímu” kalendáři zároveň jednou za 1461 (egyptských), respektive 1460 (solárních) let. Amenhotep tak pravděpodobně nastoupil na trůn v roce 1526 př. n. l. nebo v roce 1525 př. n. l., přesto možnost roku 1546 př. n. l. není vyloučena.\n\nPodle historika Manetha vládl Egyptu po dobu dvaceti let a sedmi měsíců nebo dvaceti jedna let. Zatímco nejvyšší doložený rok Amenhotepovy vlády je rok číslo deset, Manetho vycházel z informací pocházejících z pasáží v hrobce kouzelníka jménem Amenemhet, který výslovně uváděl, že sloužil pod králem Amenhotepem po dobu jednadvaceti let. Pokud tedy bylo pozorování provedeno z Mennoferu či Heliopole vládl Amenhotep přibližně v letech 1546 až 1526 př. n. l., v opačném případě v letech 1526 až 1506 př. n. l. nebo 1525 až 1504 př. n. l. Mezi odborníky se tyto letopočty liší jen o několik málo let.\n\nAmenhotepovo Horovo jméno v překladu znamená „Býk, který dobývá země“ a Jméno obou paní znamená „Ten, který vzbuzuje velkou hrůzu“, což je všeobecně chápáno tak, že Amenhotep I. měl v úmyslu převzít kontrolu nad okolními státy. Texty ze dvou hrobek naznačují, že vedl válečná tažení do Núbie. Podle textů z hrobky Ahmose, syna Abany, se Amenhotep pokusil posunout egyptské hranice až do jižní části Núbie. Voják Ahmose, syn Abany, popisuje, jak osobně dovedl Amenhotepa do Kuše, kde porazil núbijskou armádu. Tento souboj Ahmose, syn Abany, vylíčil následovně: „…jeho Veličenstvo zabilo toho núbijského lučištníka uprostřed jeho armády“. Texty v druhé hrobce patřící úředníkovi Ahmosemu Pennechbetovi rovněž hovoří o tom, jak se zúčastnil bojů během válečného tažení do Kuše. Je však možné, že odkazoval na stejnou bitvu jako Ahmose, syn Abany. Toto válečné tažení pravděpodobně proběhlo kolem osmého roku Amenhotepovy vlády. Jižní hranice Egypta se díky tomuto tažení posunula k ostrovu Sai, kde nechal Amenhotep I. postavit chrám, tedy téměř až ke třetímu nilskému kataraktu.\n\nNápisy v hrobce Ahmose Pennechbeta rovněž odkazují na další tažení do Keheku, jehož poloha je však neznámá. Dlouho se věřilo, že Kehek je spojen s libyjským kmenem Keheků a tudíž se předpokládalo, že tento kmen využil smrti Ahmose I. k usídlení se v západní části nilské delty. Ve skutečnosti se Kehekové objevili až v pozdějším období, takže identita Keheku zůstává neznámá. Amenhotep během svých výprav získal zpět pod egyptskou kontrolu oblast Západní pouště a tamních oáz. Egypt tyto oblasti ztratil během Druhé přechodné doby (1650–1550). Během povstání proti Hyksósům (cca 1560−1532 př. n. l.) považoval král Kamose (1555–1550) za nezbytné tyto lokality znovu obsadit. Není však zřejmé, kdy Egypt získal nad těmito oblastmi opětovnou moc. Byla však nalezena stéla, na které se vyskytl titul „Princ-Guvernér oáz“, což znamená, že nejpozději za vlády Amenhotepa I. byly oázy již pod egyptskou správou.\n\nZ období Amenhotepovy vlády nejsou zaznamenány žádné válečné výpravy do oblasti Levanty. Nicméně na Tombosské stéle, kterou vztyčil Amenhotepův nástupce Thutmose I., se uvádí, že Thutmose I. podnikl válečnou výpravu až k řece Eufrat, avšak po cestě nenarazil na nikoho, kdo by s ním chtěl bojovat. Pokud tedy Thutmose I. nevedl před touto výpravou žádnou jinou, mohlo by to znamenat, že Amenhotep I. válečnou výpravu do Levanty podnikl. Rovněž byly nalezeny dva odkazy na Levantu pocházející pravděpodobně z období Amenhotepovy vlády, které snad dokládají jeho vojenské tažení do této oblasti. V Amenhotepově náhradní hrobce, do které byla faraonova mumie umístěna v období 21. dynastie, byl nalezen odkaz na město Kedmi, které se nacházelo někde na území Kanaánu či v oblasti dnešního Transjordánska. V této hrobce se rovněž vyskytla zmínka o nepřátelích z Mitanni. Oba tyto odkazy však nelze brát jako důkaz, neboť není jisté, zda se texty skutečně vztahují k období Amenhotepovy vlády. Další zmínky o bitvách s Mitanni pocházejí z hrobky Amenemheta, který však sloužil několika králům, a ani zde tak není jisté, ke kterému z nich se tyto zprávy váží. Všechny zmíněné indicie jsou tedy natolik útržkovité a nejasné, že není možné s jistotou potvrdit, zda k nějakému tažení do Levanty v období Amenhotepovy vlády skutečně došlo.\n\nStudium umění z tohoto období je komplikované: bylo sice nalezeno velké množství Amenhotepových soch, ty však většinou pocházely až z ramessovského období, kdy byly vytvořeny za účelem jeho posmrtného zádušního kultu. Na základě několika autentických soch z období Amenhotepovy vlády lze říci, že Amenhotep I. pokračoval v napodobování stylu Střední říše. Umění na počátku 18. dynastie bylo zvláště podobné stylu z raného období Střední říše a sochy vytvořené Amenhotepem I. zřejmě kopírovaly původní monumenty z dob vlády Mentuhotepa II. (cca 2046–1995 př. n. l.) a Senusreta I. (cca 1920–1875 př. n. l.) Současní egyptologové mají problém tyto dva typy soch od sebe navzájem rozlišit, neboť si jsou velmi podobné.\n\nAmenhotep I. byl pravděpodobně tím, kdo vybudoval vesnici dělníků v Dér el-Medíně, kde žili řemeslníci, kteří v thébské nekropoli po generace stavěli a zdobili hrobky vládců a šlechticů. Avšak nejstarší dochované jméno, které zde bylo nalezeno, patřilo Thutmose I. Přesto byl Amenhotep pro zdejší obyvatele důležitou osobností. Společně se svou matkou Ahmose-Nefertari byli považováni za místní ochranné božstvo. Většina domů pocházejících z ramessovské doby obsahovala scény zobrazující uctívání Amenhotepa a jeho matky. Během ročního období peret se zde konaly rituály, jejichž motivem byla králova smrt, pohřeb a návrat mezi živé.\n\nZa Amenhotepovy vlády byla rovněž významně rozšířena dvě literární díla. První z nich je kniha Amduat (v překladu „To, co je v podsvětí“), která je souborem důležitých pohřebních textů používaných v období Nové říše. Věří se, že svoji finální podobu získala právě za vlády Amenhotepa I. a poprvé se objevila v hrobce Thutmose I. Taktéž se zdá, že z tohoto období pochází Ebersův papyrus, který je hlavním zdrojem informací o staroegyptském lékařství. K jeho časovému zařazení posloužila zadní strana papyru, kde se nachází zmínka o pozorování heliaktického východu hvězdy Sirius, které proběhlo za Amenhotepovy vlády.\n\nBěhem Amenhotepovy vlády byly pravděpodobně sestrojeny první vodní hodiny. Za tímto vynálezem stál faraonův dvorní astronom Amenmemheb, který si ve svém životopise pocházejícím ze své hrobky připisuje zásluhy za sestrojení tohoto mechanizmu. Přesto nejstarší dochovaný exemplář pochází z období vlády Amenhotepa III. Tento vynález byl velkým přínosem pro měření času, neboť egyptská hodina nebyla pevně dána množstvím času, ale byla měřena jako 1/12 noci. Když byly v letním období noci kratší, vodní hodiny mohly být upraveny tak, aby přesně počítaly s kratšími hodinami.\n\nAmenhotep I. se stejně jako jeho otec věnoval výstavbě monumentů, přičemž se zaměřil především na Karnak. Z písemných pramenů je známo, že pověřil architekta Ineniho, aby rozšířil Amonův chrám v Karnaku. Podle nápisů z Ineniho hrobky nechal postavit na jižní straně chrámu velkou vápencovou bránu o velikost dvaceti loktů a dvojité průčelí. V Karnaku rovněž nechal vybudovat svatyni pro úschovu posvátné bárky boha Amona, jež se nacházela na předním nádvoří, a kapli, která se svým stylem podobala Bílé kapli, stavbě, kterou nechal postavit faraon 12. dynastie Senusret I. Amenhotep I. často napodoboval styl tohoto panovníka, a tak bylo častokrát těžké určit, kdo z nich nechal jednotlivé stavby postavit. V kaplích, které zde vybudoval, se objevovaly motivy zobrazující krále a jeho matku Ahmose-Nefertari. Za vlády Thutmose III. byly tyto kaple zbourány a na jejich místech byly vystavěny nové. Bloky kamene z původních staveb byly například využity jako výplň 3. pylonu Amenhotepa III. Chrámový komplex dále obsahoval struktury, které byly postaveny k příležitosti faraonova svátku sed, přestože Amenhotep I. zemřel dříve, než se tohoto jubilea dožil. Tento svátek byl totiž slaven, když panovník dosáhl třicátého roku své vlády. Kromě Karnaku se Amenhotep věnoval stavební činnosti i v jiných oblastech. K poctě svého otce Ahmose I. nechal v Abydu postavit kapli a na ostrově Sai vztyčil sochu, jež se podobala té, kterou zde zanechal právě jeho otec. Dále stavěl na Elefantině, v Kom Ombu, na Sinajském poloostrově nechal otevřít tyrkysové doly a v Bosře začal těžit alabastr. V jeho stavebních plánech pravděpodobně nefigurovala oblast Dolního Egypta a nilské delty, kde nejspíše žádnou stavbu nevybudoval.\n\nAmenhotep I. byl prvním egyptským panovníkem, který oddělil svůj zádušní chrám od své hrobky. Důvodem mohla být snaha ochránit svoji hrobku před jejími vykradači. Zbytky tohoto chrámu se s největší pravděpodobností nacházejí v severní části Dér el-Bahrí. Zdá se, že tato lokalita měla pro Amenhotepa zvláštní význam, neboť se nedaleko od jeho chrámu nacházela hrobka jeho manželky královny Ahmose-Meritamon. Amenhotepův chrám se nacházel na místě, kde v pozdějších letech postavila svůj zádušní chrám královna Hatšepsut. Prvotním plánem královny Hatšepsut mohlo být chrám zachovat, avšak po vybudování spodní terasy byl zbořen a z celého zádušního chrámu zbylo jen pár cihel nesoucích Amenhotepovo jméno. Královské sochy pocházející z tohoto chrámu byly následně přemístěny do nedalekého zádušního chrámu faraona Mentuhotepa II.\n\nPoloha Amenhotepovy hrobky není dosud známa. Za vlády Ramesse IX. byla hrobka stále neporušena, avšak její lokalita nebyla v textech uvedena. V úvahu přicházejí dvě lokality, kde by se mohla nacházet. První z nich je hrobka KV39 v Údolí králů a druhou je hrobka ANB v archeologické oblasti Dra Abú el-Naga. Pravděpodobnějším místem je hrobka ANB, neboť obsahovala předměty nesoucí královo jméno a jména některých členů královské rodiny. Vykopávky v hrobce KV39 naznačily, že toto místo spíše sloužilo jako skladovací prostor pro skrýš v Dér el-Bahrí.\n\nEgyptolog Nicolas Grimal se domnívá, že Amenhotep I. před svou smrtí jmenoval Thutmose I. jako svého spoluvládce a jeho převzetí moci předcházelo krátké období koregence. Jméno Thutmose I. se objevilo vedle Amenhotepova jména na bárce, která byla použita jako výplň třetího pylonu v Karnaku. Tento objev bývá často interpretován jako důkaz toho, že Thutmose I. byl skutečně spolukrálem svého předchůdce. Většina odborníků to však odmítá, neboť tento důkaz považují za prostý příklad toho, že Thutmose I. chtěl být pouze spojován se svým předchůdcem. Jeden nalezený text hovoří o tom, že Amenhotep I. ustanovil jako spoluvládce svého malého syna, který však zemřel dříve než král samotný. Nicméně mezi odborníky panuje shoda v tom, že je k dispozici příliš málo důkazů na to, aby mohlo být s jistotou řečeno, zda ke koregenci skutečně došlo či nikoliv.\n\nPo Amenhotepovo smrti nezůstalo jeho tělo ve své původní hrobce. Faraonova mumie byla nalezena ve skrýši v Dér el-Bahrí, která se nachází nedaleko zádušního chrámu královny Hatšepsut, a nyní je uložena v Egyptském muzeu v Káhiře. Do této skrýše přesunuli mumii v období 21. dynastie thébští kněží, kteří tímto krokem chtěli ochránit královské mumie před znesvěcením, jehož hrozba stoupala se zvyšujícím se počtem vykradených hrobek. Při přesunu kněží dbali na to, aby neporušili kartonáž. Aby současní egyptologové tuto vzácnou obličejovou pohřební masku neznehodnotili, nechali Amenhotepovu mumii nerozbalenou, a ta jako jediná královská mumie tak zůstala neprozkoumána.\n\nAmenhotep I. byl po své smrti zbožštěn a stal se patronem vesnice dělníků, která byla vybudována v Dér el-Medíně. Jeho matka Ahmose-Nefertari, která žila nejméně o rok déle, byla po své smrti taktéž zbožštěna a stala se součástí Amenhotepova kultu. Jak již bylo zmíněno, většina Amenhotepových soch byla vytvořena za účelem vytvoření jeho posmrtného kultu a byly vyrobeny v pozdějším období. Amenhotep byl taktéž znám jako bůh, který uměl věštit. V Dér el-Medíně bylo nalezeno několik ostrakonů, na kterých byly zapsány otázky směřující na boha Amenhotepa. Tyto otázky byly formulovány takovým stylem, aby mohl Amenhotep odpovědět přikývnutím. K jeho osobě bylo taktéž vázáno mnoho svátků, které se konaly během celého roku. Během prvního měsíce se konal festival, který byl uspořádán na počest Amenhotepova zjevení se v nekropoli dělníkům. Při této příležitosti byla pravděpodobně v Dér el-Medíně vystavena Amenhotepova socha. Další svátek byl držen třicátého dne čtvrtého měsíce a další dva během sedmého měsíce. První z nich se pravděpodobně vztahoval ke dni královy smrti. Druhý se konal koncem měsíce a trval čtyři dny; starověkými Egypťany byl nazýván jako „Velký festival krále Amenhotepa, pána města“. V pozdějším období Nové říše byl sedmý kalendářní měsíc pojmenován po tomto festivalu – „Panamenhotepu“. Další slavnosti se konaly dvacátý sedmý den devátého měsíce a poslední známý, vícedenní festival, se konal zřejmě mezi jedenáctým a třináctým dnem jedenáctého měsíce. Tento svátek pravděpodobně připomínal Amenhotepův nástup na trůn. Informace o Amenhotepově posmrtném kultu pocházejí z množství dokumentů, které detailně popisovaly rituály spojené se zemřelým králem. Trojice papyrů pocházející z období vlády Ramesse III. obsahují liturgické texty, které používali kněží, a reliéfy v Karnaku a Medínit Habu ilustrují vybrané obřady a kouzla.\n\n\n"}
{"id": "70602", "url": "https://cs.wikipedia.org/wiki?curid=70602", "title": "Skirové", "text": "Skirové\n\nSkirové byli východogermánský kmen sídlící mezi řekami Dunaj a Tisa od 2. století př. n. l. do 5. století n. l. V 5. století byli spojenci kočovného kmene Hunů.\n\nZ písemných pramenů je znám král Edeko, jehož původ není jistý. Snad byl z kmene Hunů či Durynků a až uzavřením manželství s dcerou vlivného člena kmene Skirů se s kmenem spříznil. V roce 449 se stal členem Attilovy družiny. V roce 469 spolu s dalšími germánskými kmeny vedl bitvu u Bolie, proti ostrogótskému vůdci Theodemirovi. Germánská koalice utrpěla porážku. Edeko v bitvě zahynul. O Skirech se po skončení této bitvy dochovalo velmi málo informací. Výjimkou jsou informace o synovi Edeka Odoakerovi, prvním neřímském panovníkovi Itálie po rozpadu západořímské říše, který byl poloskirského původu.\n"}
{"id": "70603", "url": "https://cs.wikipedia.org/wiki?curid=70603", "title": "Charles Bukowski", "text": "Charles Bukowski\n\nCharles Bukowski (16. srpna 1920, Andernach, Německo – 9. března 1994, Los Angeles, Kalifornie, USA), celým jménem Henry Charles Bukowski, přezdívaný Hank nebo Buk, původním německým jménem Heinrich Karl Bukowski, byl americký básník a spisovatel, který se proslavil nekonvenčními autobiografickými prózami a vulgárním stylem. Vzhledem ke svému stylu bývá často přiřazován ke spisovatelům poněkud vágní skupiny beat generation, kam patří zejména Jack Kerouac, William Seward Burroughs nebo Allen Ginsberg. Osobně se však tomuto zařazení vždy velmi silně bránil.\n\nHistorky o tom, že byl nechtěným nemanželským dítětem, které o sobě sám šířil, nejsou pravdivé. Narodil se 16. 8. 1920 v německém Andernachu. Jeho otec Heinrich Bukowski tam po skončení 1. světové války sloužil v místní posádce americké armády, zamiloval se do osmnáctileté švadleny Kathariny Fett a vzal si ji. V roce 1924 se rodina přestěhovala do Los Angeles, kde Charles Bukowski strávil bezmála 50 let života.\n\nČeský překladatel jeho díla Robert Hýsek v pořadu \"Schůzky s literaturou\", který vysílala stanice ČRo Vltava v neděli 15. května 2016 (\"Charles Bukowski, starý chachar ostravski\"), tvrdí, že se Bukowski narodil ve vesnici Pazderna na Frýdecko-Místecku a po emigraci do Spojených států svou skutečnou identitu úspěšně zatajil.\n\nNemluvil dobře anglicky a pro svůj německý původ byl často terčem posměchu ostatních dětí, trávil čas většinou o samotě.\n\nV mládí díky své izolaci navštěvoval knihovnu a hodně četl. John Fante, Sherwood Anderson, Ernest Hemingway, Robinson Jeffers, Edward Estlin Cummings, James Thurber, Ezra Pound, D. H. Lawrence, Fjodor Michajlovič Dostojevskij, Ivan Sergejevič Turgeněv, Louis-Ferdinand Céline, Antonin Artaud, Knut Hamsun, Franz Kafka, Albert Camus a další, to byli autoři, kteří jej významně ovlivnili.\nV roce 1936 nastoupil na vyšší střední školu, kam chodili potomci rodičů, kteří netrpěli finanční nouzí, i proto špatně nesl svou chudobu. V Americe probíhala hospodářská krize, odstartovaná pádem burzy. Respekt si však dokázal částečně zjednat svými pěstmi a rvačky se s ním dál táhly po celý život. Navazuje první přátelství s podobně sociálně vyloučenými chlapci a seznamuje se s alkoholem, kterého se již nikdy nevzdá. Má dojem, že je to jediná věc, která dokáže alespoň trochu přebít každodenní zmar a zoufalství.\n\nS dívkami v mládí nehovořil, neuměl dát záminku ke sblížení a přestože se mu líbily, pohrdal jimi. Jeho izolaci napomohlo i ohyzdné akné (acne vulgaris), které mu vyrazilo na hlavě a trupu. Nebyly to pouhé uhry, ale celá ložiska obrovských vředů. Ani doma se necítil dobře: otec byl přísný a krutě ho trestal za sebemenší maličkost. Matka se jej nedokázala před otcem zastat. Mladý Charles autoritu rodičů nepřijímal, naprosto k nim ztratil úctu a začal je nenávidět.\n\nPoté se přihlásil na vysokou školu - Los Angeles City College, kde 2 roky studoval literaturu a divadlo. Měl neurčitou představu, že by se mohl stát novinářem. Tady se - ve snaze odlišit se od svých spolužáků - začal angažovat pro Hitlera a fašismus a zveřejňoval své extremistické názory. Bukowského politika v podstatě vůbec nezajímala, ale rád dělal věci, které pohoršovaly a šokovaly ostatní. Považoval se za Němce, měl přirozenou loajalitu k vlasti a nelíbil se mu médii vykreslovaný obraz a zesměšňování německého národa. A také: jeho otec byl proamerický, jeho učitelé byli protiněmečtí, takže on byl proněmecký.\n\nKdyž otec zjistil, že na psacím stroji, který mu koupil kvůli psaní prací do školy, píše kontroverzní povídky, vyhodil mu je i se strojem a oblečením před dům. Bukowski si vzal nějaké peníze od matky a odstěhoval se do podnájmu. V červnu 1941 skončil s vysokou školou.\n\nV jednadvaceti odjel do New Orleans, následovala Atlanta v Georgii a později San Francisco (zde pracoval několik týdnů jako řidič Červeného kříže - jedno z mála přijatelných zaměstnání, která vykonával). Cítil se být vyděděným, časem si na tento pocit zvykl a svým způsobem si v něm začal libovat.\n\n22.6.1944 byl Bukowski, kterému bylo 24 let, ve Filadelfii zadržen FBI pro podezření z vyhýbání se vojenskému odvodu. 17 dní strávil v místním vězení Moyamensing, pak byl propuštěn a shledán neschopným pro vojenskou službu.\n\nVe stejném roce Charles Bukowski literárně debutuje, Whit Burnett a Martha Foleyová mu otisknou povídku \"Důsledky málo strohého odmítnutí\" (angl. \"Aftermath of a Lengthy Rejection Slip\") v prestižním časopise \"Story\". V roce 1946 mu Caresse Crosbyová, která s manželem vlastnila nakladatelství Black Sun Press publikovala povídku \"20 tanků z Kasseldownu\" (angl. \"20 Tanks from Kasseldown\") v časopise \"Portfolio\" o muži čekajícím na popravu.\n\nPoté se mu už výrazněji nedařilo se literárně prosadit, následuje útlum v tvorbě a začíná období toulání, rvaček, nezřízeného pití, střídání žen, podnájmů a podřadných zaměstnání, období, které sám autor označuje jako „desetiletý flám“. Na chvíli se vrátil do Los Angeles k rodičům, ale když se dozvěděl o otcově povýšení v zaměstnání (dělal hlídače v muzeu) díky tomu, že se vydával za autora jeho otištěné povídky (podvod mu usnadnilo to, že oba měli stejné jméno), znechutilo jej to natolik, že se odstěhoval do centra města blízko Alvarado Street.\nV baru Glenview potkal Jane Cooney Bakerovou, svou první vážnou známost. Jane byla o deset let starší alkoholička a stala se inspirací pro mnoho jeho nejlepších děl. Objevuje se v básnické sbírce \"The Days Run Away Like Wild Horses Over the Hills\", v románu \"Poštovní úřad\" vystupuje pod jménem Betty, v románu \"Faktótum\" je to Laura. Ve filmu \"Štamgast\" režiséra Barbeta Schroedera ji představuje Wanda, hlavní ženská postava v podání herečky Faye Dunaway.\n\nBukowski se do Jane zamiloval, byla to první žena, která mu věnovala pozornost a také zjistil, že mají mnoho společného, zejména negativní vnímání společnosti. Jane vzala Charlese na dostihy a ukázala mu systém sázek, tak vznikla jeho celoživotní vášeň k dostihovým závodům.\n\nProžili společně spoustu pitek, hádek, rozchodů a návratů. Střídali podnájmy a často neměli peníze ani na jídlo. Sousedé je nenáviděli kvůli ustavičnému hluku, rvačkám a nočnímu křiku. Vzhledem k tomu, že Jane měla velmi uvolněnou morálku a nedělalo jí problém nechat se pozvat kýmkoli na panáka, Bukowski silně žárlil a po rozchodu s ní měl o ženách velmi špatné mínění. Pravděpodobně si přivydělávala na alkohol i příležitostnou prostitucí.\n\nToto období bylo výživným podhoubím nejlepších portrétů Bukowského na dně společnosti, právě nyní sbírá velké množství zážitků a spoustu materiálu, jenž pak dokáže přenést do své tvorby.\nRoku 1950 vstupuje Charles Bukowski do služeb americké pošty, ale po necelých třech letech odchází. V roce 1955 odvezli Bukowského na chudinské oddělení místní nemocnice s krvácejícím žaludečním vředem, který si přivodil nadměrnou konzumací alkoholu. Potřeboval transfuzi, ale jelikož předtím nikdy neuložil do nemocnice krev, byla mu odepřena. Jak ležel na vozíku neschopen pohybu, myslel si, že tam zemře. Ironií osudu jediný člen rodiny, který měl krevní kredit, byl jeho otec a právě díky tomu nakonec transfuzi dostal. Tuto životní zkušenost promítl do povídky \"Život a smrt na sociálním oddělení\" (angl. \"Life and Death in the Charity Ward\" ve sbírce \"Nejkrásnější ženská ve městě\", angl. \"The most Beautiful Woman in Town & Other Stories\"). Přežil, i když měl namále, ale s pitím přes varování lékařů přestat nedokázal. Od té doby se opět věnoval psaní, začal psát převážně poezii.\n\n4. prosince 1958 mu zemřel otec na infarkt (matka již o dva roky dříve). Jestliže nedokázal příliš truchlit nad smrtí matky, skon otce byl pro něj důvod k oslavě. „\"...díky bohu, je po něm po něm po něm,\"“ napsal. Po pohřbu rozdal většinu majetku rodičů, obrazy, příbory, koberce atd. jejich přátelům a známým (scénku popisuje v povídce \"Smrt mého otce 2\" ve sbírce \"Těžký časy\", angl. \"Hot Water Music\").\n\nAčkoli Bukowski tvrdil, že celé dědictví, které činilo 15 000 dolarů propil a prohrál, nebylo tomu tak. Jeho přátelé vzpomínají, že měl nemalé úspory v bance ještě několik let po otcově smrti. Pravda je tedy taková, že od tohoto okamžiku začal být na peníze velmi opatrný - přes všechny své publikované deklarace.\n\nRoku 1957 se oženil s mladou 23letou básnířkou Barbarou Frye z malého texaského městečka Wheeler, ale manželství trvalo necelé 2 roky. Bukowski ke svatbě připojuje tuto historku: Barbara Frye, editorka časopisu \"Harlequin\", vyhlásila, že přijímá básně od začínajících autorů. Bukowski nelenil a poslal jí hromadu svých věcí a podařilo se mu ji zaujmout natolik, že je otiskla. Brzy si začali dopisovat a Barbara se mu svěřila, že je svobodná a že má lehkou tělesnou vadu, kvůli níž má strach, že se neprovdá. Bukowski s ní soucítil, vliv mělo i to, že na něj byla v dopisech milá a odepsal jí, že si ji vezme. Barbaře chyběly dva krční obratle a díky tomu vypadala, jako by neustále hrbila ramena. Nemohla ani otočit hlavu. Bukowskému to nakonec nepřipadlo nijak zvlášť omezující pro vztah.\n\nNicméně tento příběh je částečnou fikcí, neboť autorova poezie vyšla v Harlequinu až poté, co se Bukowski stal spoluvydavatelem časopisu, a to bylo po svatbě. Zbytek je pravdivý, intimní korespondence mezi nimi probíhala, přičemž došlo i na výměnu fotografií a on jí opravdu nabídl sňatek i přes její handicap.\n\nNovomanželé žili v Texasu pouze několik týdnů, pak se přestěhovali do L. A. do kopcovité čtvrti Echo Park ležící mezi West Lake a Elysian Parkem. Už jako spoluvydavatel \"Harlequinu\" se Bukowski pustil do všech básníků, které neměl rád a vydavatelů, kteří jej dříve odmítli. Rovněž začal v roce 1956 psát svůj první román \"Místo, kde se dá přespat\", ten ale vydán nebyl.\n\nRodina Barbary netrpěla finanční nouzí, nicméně během vztahu Barbara nedisponovala větší sumou peněz, neboť členové rodiny svatbu neschvalovali.\n\nBarbara byla umělecky založená a kromě psaní poezie (kterou Bukowski pokládal za „dost dobrou“) se pokoušela malovat. Zapsala se do kurzu výtvarného umění a Hank ji tam chodil navštěvovat. Jednou ho lektor vyzval, aby jen tak neseděl v rohu, připojil se k nim a zkusil také něco namalovat. Bukowski výzvu přijal, v rychlosti vytvořil obrázek vázy a odešel na kávu, zatímco ostatní ještě pracovali. Když se vrátil, učitel vzal jeho obraz a vystavil ho s pochvalnými slovy před celou třídou. Bukowski pak namaloval ještě několik obrazů, které chtěl učitel použít na zamýšlené výstavě. Barbara se cítila nedoceněná a špatně to nesla.\nManželství pokračovalo sestupnou křivkou. Bukowski Barbaru nemiloval a jako manžel jí toho mohl nabídnout velice málo. Brzy jí začal vadit jeho povalečský způsob života - lenošení, popíjení piva a studování dostihových programů. Pokud pracoval, bylo to špatně placené zaměstnání, včetně návratu do služeb pošty. Charlese zase dráždila její faleš a měl ji rád čím dál méně. Rozvod proběhl 18. března 1958. Po něm se autor přestěhoval do svého osvědčeného prostředí staromládeneckých podnájmů, neměl potřebu zůstávat v domě se zahradou. Jeho novou adresou se stal omšelý pokoj ve čtvrté etáži činžáku ve východním Hollywoodu na North Mariposa Avenue v oblasti mezi Hollywood Boulevard a Sunset Boulevard.\n\nI Barbaře věnoval autor několik básní a v próze se nejvýrazněji objevuje jako postava Joyce v románu \"Poštovní úřad\".\nRok 1962 byl pro spisovatele traumatizující, 22. ledna zemřela totiž Jane Cooney Bakerová, jeho první láska a studnice inspirace. Měl pocit, že ztratil někoho blízkého, jediného člověka, který mu rozuměl. Bukowski toto těžké období přetavil do mnoha básní a povídek. Psaní a pití byly jediné věci, které ho držely při životě, přesto ho myšlenky na sebevraždu neopouštěly. Posílal stovky příspěvků do všemožných časopisů po celé zemi, mj. i novináři Johnu Bryanovi, jenž mu vydal několik básní v časopise \"Renaissance\". Tou dobou měl autor i časté spory se sousedy, neboť psal až do noci a psací stroj dělal velký rámus.\n\nZhruba rok poté (jaro 1963) se seznámil s Frances Smithovou (rozenou Frances Elizabeth Deanovou, později si změnila jméno na FrancEyE). Začali se vídat pravidelně a FrancEyE se přestěhovala do L.A., aby mu byla nablízku. Vzpomíná, že Bukowski během týdne, kdy musel do práce, měl pití jakžtakž pod kontrolou, ale o víkendech flámoval tak intenzivně, že často skončil na záchytce či ve vězení. Zpočátku to byla láska, ale později mu FrancEyE začala být lhostejná. Ve své tvorbě jí nevěnoval příliš prostoru, nejvíce se o ní zmiňuje v \"Básni pro křivozubou bábu\" napsanou několik let po rozchodu.\n\nNicméně to byla podpora FrancEyE a přátelství lidí jako Sam Cherry a Jon a Gypsy Lou Webbovi, která ho dostala z dlouhého období depresí. Ty ovšem byly se spisovatelovým životem nerozlučně spjaty. Psaní mu také pomáhalo, nejen tvorba, ale i korespondence s lidmi, kterým v dopisech líčil nebezpečné stavy své psychiky. Sebevražedné tendence jej ničily, na druhou stranu ho přítomnost smrti vzrušovala. Proto ležel v době oběda v uličce za barem ve Filadelfii, neboť existovala možnost, že jej přejede couvající náklaďák, proto měl vytipovanou silnici v L.A. bez pouličního osvětlení, kam uléhal v opilosti. Toto nejlépe postihuje jeho ambivalentní citát: „\"Nejlíp mi bylo, když jsem se cítil nejhůř.\"“\n\nTaké mu pomohlo vydání básnické sbírky \"Chytá mé srdce do dlaní\" (angl. \"It Catches My Heart in Its Hands\"), jejíž titul je převzat z verše básně od Robinsona Jefferse. Nakladatelství manželů Webbových Loujon Press ji vydalo jako luxusní edici na drahém papíře a v korkové vazbě. Bukowski navíc podepsal každý výtisk (v jedné povídce popisuje, že stránek bylo tolik, až začal svůj podpis nenávidět).\n\nV roce 1964 se jim narodila dcera Marina Louise Bukowski. Jméno Marina vybrala FrancEyE podle jedné kurtizány, o níž zrovna četla a Louise dostala na počest Gypsy Lou Webbové. Marina byla jediným dítětem Charlese Bukowského a ten jí dokázal věnovat velkou péči. Jak později Marina vzpomíná, vždy se mohla na svého otce obrátit s jistotou, že ji neodmítne a postará se. Dával jí najevo, že ji má rád, a díky tomuto pocitu nezažila podobnou hrůzu, kterou si prošel její otec.\n\nCharles požádal matku své dcery o ruku, ale ta ho se zdůvodněním, že si už nechce nikoho brát, odmítla. Domluvili se, že budou žít jako rodina a Bukowski bude platit účty. Jejich vztah se nevyvíjel. Bukowski opovrhoval přáteli Frances z básnického semináře, dost pil a navíc jeho noční směny narušovaly soužití. Na konci roku 1965 se rozešli, Bukowski pomohl sehnat podnájem a do budoucna pomáhal i finančně.\n\nJohnu Martinovi Bukowského poezie doslova změnila život. Se svojí ženou Barbarou založili nakladatelství Black Sparrow Press a začali tisknout opomíjené spisovatele, Bukowského obzvlášť. Pro Johna Martina byl snad nejoriginálnějším básníkem, neboť jeho verše byly zcela jasné a přímočaré, na rozdíl od některých symbolistů či surrealistů, které také vydával. Navíc věděl, že Bukowski rád kreslí, takže jeho ilustracemi doplňoval básnické knížečky, což je zhodnocovalo. První knihou vydanou v \"Black Sparrow Press\" byla sbírka \"At Terror Street and Agony Way\".\n\nBukowski prodělal v roce 1966 operaci hemoroidů, kterou popsal v povídce \"Všechny řitě světa i ta má\" (angl. \"All the Assholes in the World and Mine\"). V roce 1966 se zmínil Dougu Blazekovi, že pracuje na románu \"Jak milují mrtví\", jehož časovou osu tvoří období z počátku padesátých let, kdy bydlel v jednom zchátralém hotelu. Obsažená témata nebyla překvapující - hladovění, opíjení se, souložení a vždypřítomné šílenství. Román nevyšel a většinu materiálu Bukowski použil jinde.\n\nPro undergroundové noviny \"Open City\" založené Johnem Bryanem psal každý týden sloupek, který se jmenoval Zápisky starého prasáka (později vyšlo knižně). Dostal v něm absolutní volnost a záhy se Zápisky staly velmi oblíbenými po celém městě. Díky \"Open City\" se seznámil i s řadou beatniků, přičemž nejvíc na něj zapůsobil Neal Cassady.\n\n\"Open City\" zaniklo poté, co byl John Bryan zatčen pro obvinění z obscénnosti kvůli zveřejnění povídky Jacka Michelinea \"Kostnatej Dynamit\" (angl. \"Skinny Dynamite\") o sexuálních radovánkách nezletilé holčičky; povídka vyšla v literární příloze editované právě Bukowským. Obvinění bylo nakonec staženo, ale zániku už nešlo zabránit. Bukowski tomu navíc nasadil korunu, když o konci novin napsal nevybíravou parodii, kterou otiskl časopis \"Evergreen\" (parodie má název \"Zrod, život a smrt undergroundového plátku\", angl. \"The Birth, Life and Death of an Underground Newspaper\" a lze ji nalézt ve sbírce \"Nejkrásnější ženská ve městě\", angl. \"The most Beautiful Woman in Town & Other Stories\").\n\nJohn Bryan k tomu později napsal: „\"Nejvíc mě zranilo, že jsem Bukowského pokládal za přítele v době, kdy jsem bojoval o svůj život, a to, s čím jsem se mu s nejvyšší důvěrou svěřil, byla ta nejstrašnější tajemství a mé nejčernější noční můry. Potřeboval jsem pomoc. Byl jsem na pokraji sebezničení. Bukowski se smál a poškleboval a vytroubil to do světa.\"“ Dospěl k závěru, že „\"Bukowski byl vynikající spisovatel, ale všivá lidská bytost.\"“ \n\nCharles Bukowski měl zkrátka talent na likvidování přátelství, který ve spojení s jeho literárními schopnostmi z něj často dělal nepřístupného a mstivého člověka. Kvůli své minimální empatické schopnosti nechápal, proč se to lidí tolik dotýká, když píše podobné věci i o sobě. Absolutně si neuvědomoval, co pro ně znamená soukromí.\n\nSkutečně velký úspěch mu zaručil až první román napsaný během 20 dní - \"Poštovní úřad\" o zážitcích z protivného zaměstnání, který se dočkal příznivého ohlasu. Předcházela mu dohoda s Johnem Martinem, vydavatelem \"Black Sparrow Press\", že mu bude vyplácet měsíčně 100 dolarů, které pokryjí Bukowského náklady na živobytí a on pro něj bude psát. S rostoucí prodejností jeho knih tento honorář stoupal.\n\nBukowského verze byla, že z pošty odešel sám (k 1. 1. 1970), nicméně podle poštovních záznamů mu hrozila výpověď kvůli častým absencím. Jisté je, že od tohoto okamžiku se začal živit psaním, tedy konečně dosáhl toho, po čem toužil.\n\nPoštovní úřad je napsán přímým stylem (po vzoru Fanteho a Hemingwaye), ale na rozdíl od Hemingwayových knih je okořeněn i humorem, díky němuž dokáže autor zlehčit vážnou situaci. To na čtenáře platilo, jak dokazují úspěchy tohoto i dalších románů.\n\nBásník a zakladatel \"City Lights Press\" Lawrence Ferlinghetti měl také zájem vydávat Bukowského knihy. Chystal se Bukowského oslovit právě ve chvíli, kdy do hry vstoupil John Martin a jeho \"Black Sparrow Press\". Ovšem Johnu Martinovi se některé příliš provokativní texty nezamlouvaly, a tak zůstalo i něco pro City Lights. Sám autor k tomu poznamenává: „\"Všechny moje knížky patří Black Sparrow Press, jenom občas, když Martin ztratí soudnost, usměje se štěstí na City Lights.\"“ \n\nV r. 1972 vyšla v \"City Lights Press\" rozsáhlá kniha povídek \"Erection, Ejaculation, Exhibition and General Tales of Ordinary Madness\" (později byla rozdělena do dvou titulů - viz kapitola Dílo - Povídkové sbírky). Ferlinghetti pozval v r. 1973 Bukowského na čtení poezie do San Francisca.\n\nBukowski začíná s recitací poezie na univerzitách a klubech po celé Americe, což mu také vynáší peníze. Zpočátku býval velmi nervózní a zakoktával se, tuto trému zaháněl jak jinak než posílením se alkoholem před vystoupením.\n\nTaké psal pornografické povídky pro erotické časopisy \"Adam, Screw, Fling, Hustler\", ale ty většinou neměly valnou kvalitu, přestože občas některá vyčnívala. Nejzvrácenější povídka se jmenuje \"Úchyl\" (angl. \"The Fiend\") o znásilnění malé holčičky (vyšla ve sbírce \"Nejkrásnější ženská ve městě\", angl. \"The most Beautiful Woman in Town & Other Stories\").\n\nPo Jane Cooney Bakerové se stala Bukowského další velkou láskou sochařka a příležitostná básnířka Linda Kingová, s níž se seznámil v roce 1970. I když ji zpočátku nepřitahoval, z občasných schůzek se postupně vyvinul vztah.\n\nLinda věnovala Charlesovi bustu, což neopomněl zmínit v některé ze svých povídek. Linda jej přinutila omezit pití, přestat užívat valium (které bral na uklidnění, neboť v noci nemohl spát) a zavedla mu dietu a pravidelné cvičení. Bukowski po této kúře zhubnul ze 110 kg až na 72 kg, nechal si narůst vousy a delší vlasy, jak bylo v módě, a koupil si lepší oblečení. Během této přeměny Linda vzpomíná, že se do ní spisovatel intenzivně zamiloval, byla to údajně až posedlost. S šílenou láskou se dostavila samozřejmě i žárlivost, nedokázal se vyrovnat s koketerií své mladé přítelkyně, což zavdávalo časté záminky k vulgárním hádkám a častým rozchodům. Sám však nebyl svatý, neodmítal nabídky jiných žen, kterým imponovala spíše jeho rostoucí sláva. Byla to ale Linda, která jej zasvětila do tajů milování a naučila jej spoustu věcí v posteli. Přesto v Bukowském zůstalo něco z puritánství, což ovšem nebylo vysloveně špatné.\n\nLinda Kingová jej obviňovala, že mezi nimi schválně vytváří zlou krev, aby měl náměty pro své psaní. Podle ní si vždycky něco našel, aby mohl být nespokojený, i kdyby se měl jako v bavlnce. Přestože ji miloval, byla v tom zároveň i nenávist. Nedokázal ve své podezřívavosti rozpoznat, zda jsou její city upřímné. Zažil už tolik zklamání, že se jen stěží dokázal otevřít naplno a snažil se za každou cenu bránit se dalšímu citovému zranění. Linda dále vypovídá, že Bukowski byl zpočátku za střízliva zdrženlivý až téměř plachý člověk, ale jakmile si vypil, stalo se z něj zvíře. Byl absolutně nepříčetný a nejednou zdemoloval interiér domu, ve kterém se zrovna nacházel.\n\nLindu Kingovou popsal Bukowski jako Lýdii Vanceovou v románu \"Ženy\". Uvádí zde věčné hádky a spory pramenící z její impulzivity a výměnu jeho busty mezi nimi po každém rozchodu.\nV té době si Bukowski dopisoval s Williamem Wantlingem, bývalým příslušníkem námořní pěchoty. Wantling učil angličtinu na Illinoiské univerzitě, dříve psal také poezii (kterou Bukowski uznával) a byl závislý na drogách. Jeho strohé básně vypovídaly o mnohem těžším životě, než jaký Bukowski zakusil - o prodávání heroinu, o válce v Koreji a rozbíjení lebek, atd. a když se mu podařilo odrazit se ode dna a dostal nabídku učit poezii na univerzitě, Bukowski jej obvinil (jak měl v povaze), že se zaprodává. To by se dalo nazvat pokrytectvím, pokud vezmeme v potaz Bukowského rozčilené reakce na čtenáře, kteří jej žádali, aby psal nadále o kurvách a o barech poté, co tento způsob života opustil.\n\nBill Wantling neprožíval zrovna šťastné chvilky, rozpadalo se mu manželství, kvůli své závislosti měl problémy s policií a byl nervově labilní. Zorganizoval pro Bukowského čtení na univerzitě a těšil se na setkání se svým oblíbeným autorem. Bukowski přiletěl, ale vystoupení skončilo fiaskem, básník byl dost opilý a s Wantlingem se skoro nebavil. Po návratu do L. A. sedl ke stroji, a jak měl ve zvyku, napsal jedovatý článek o svém výletu, ve kterém Wantlinga (ačkoliv použil pseudonym) sepsul.\n\nWilliam Wantling byl hluboce zklamaný, začal intenzivně pít a propukla u něj psychóza. A.D. Winansovi, regionálnímu nakladateli, se svěřil, že se touží upít k smrti, což se mu také podařilo. Pil celé dny a noci, až dostal infarkt a zemřel. Bukowski se sice cítil provinile, ale ne natolik, aby se nepokusil svést vdovu Ruth Wantlingovou. Pro ni to byl otřesný zážitek. Zde se Bukowski projevil jako nechutný mizogyn a toto stanovisko sdílela většina lidí včetně některých jeho přátel.\n\nWilliam a Ruth Wantlingovi vystupují v románu \"Ženy\" pod pseudonymy Bill a Cecílie Keesingovi. Bukowski se neobtěžoval uvést okolnosti Wantlingovy smrti.\n\nS Lizou Williamsovou se začal stýkat krátce poté, co se na delší dobu rozešel s Lindou Kingovou. Znali se z doby, kdy společně psali pro Bryanovy undergroundové noviny \"Open City\". Liza byla zhruba stejně stará jako Bukowski a on věděl, že na ni Linda žárlí.\n\nLiza pracovala ve vedení nahrávací společnosti Island Records. Společně s Bukowskim odletěli na výlet na ostrov Santa Catalina u pobřeží Kalifornie, kde se ubytovali v hotelu Monterey v přístavním městě Avalon. Ale ani tady se nedokázal Bukowski rozptýlit, seděl v hotelovém pokoji, chlastal pivo a víno a semtam napsal báseň, zatímco Liza chodila se známými po nákupech. Dokonce mu koupila kanára v kleci, aby se na pokoji necítil tak sám.\n\nPo návratu do L.A. začal Bukowski trávit hodně času v jejím domě na Tuxedo Terrace. Chodili spolu na rockové koncerty, večeře, doma pořádala Liza večírky, na nichž se Charles seznámil s mnoha zajímavými hudebníky, malíři a televizními tvůrci, např. s Robertem Crumbem, který později ilustroval jeho sbírku \"Bring Me Your Love\" a deník \"Kapitán odešel na oběd a námořníci převzali velení\" (angl. \"The Captain Is Out to Lunch and the Sailors Have Taken Over the Ship\") a Taylorem Hackfordem, jenž o Bukowském natočil dokument pro místní stanici KCET. Liza se do Bukowského záhy zamilovala, nicméně on stále myslel na Lindu Kingovou a po častých telefonátech se s ní zase dal dohromady a Lizu opustil. Stále pokračovaly hádky na ostří nože a poté, co Linda Kingová otěhotněla (a následně potratila), se rozhodla, že to s ním definitivně ukončí.\n\nLiza Williamsová je ztvárněna v postavě Dee Dee Bronsonové v románu \"Ženy\".\nS Pamelou Millerovou se Bukowski seznámil, když jí bylo 23 let (jemu samotnému bylo dávno přes padesát). Jednou v noci mu Pamela zavolala a zeptala se jej, zda by jej mohla navštívit i se svou kamarádkou, která je obdivovatelkou jeho díla a právě slaví třicátiny. Bukowski souhlasil pod podmínkou, že s sebou vezmou nějaká piva. Obě dívky se za chvíli dostavily i s pivem a zdrogované. Oslavenkyně, štíhlá brunetka, se jmenovala Georgia Peckhamová-Krellnerová, je zachycená na nezapomenutelné fotografii, jak pózuje s Bukowskim před ledničkou a drží jej kolem krku.\n\nPamela Millerová byla zrzka s bujným poprsím, přesně ten typ, za nímž se otočí každý chlap - a Bukowski nebyl výjimkou. Bláznivě se do ní zamiloval, ale Pamela byla příliš mladá a nedokázala jeho city opětovat, navíc byla závislá na drogách. Jak sama přiznává, nebrala jeho city vážně, protože byla v té době bezstarostnou nestálou holkou, která dovádí chlapy k šílenství.\n\nCharles Bukowski brával svou atraktivní přítelkyni na čtení poezie, na dostihy, kupoval jí dárky a věnoval jí mnoho básní (např. sbírka \"Scarlet\" je celá o Pamele). Svých záletů se však nehodlal vzdát. Přijímal své fanynky a neodmítal ani ženy, které měly odvahu mu zavolat či napsat dopis.\n\nPamela si začala se studentem zubního lékařství a nenamáhala se ani rozloučit. Bukowski měl opět pocítit nevýslovné utrpení nešťastné lásky.\n\nPamela Millerová se objevuje v románu \"Ženy\" jako Tammie.\nS Lindou Lee Beighle (narozená roku 1943), majitelkou restaurace se zdravou výživou a stoupenkyní \"Meher Baby\", indického náboženského vůdce se Charles Bukowski seznámil na čtení poezie v roce 1976. Linda Lee se mu po přednášce představila a získala jeho telefonní číslo. Pamela Millerová byla soustavně mimo dosah, tak se Charles vypravil do Lindiny restaurace Dew Drop Inn a tak začal jejich vztah.\n\nLinda Lee k němu začala pociťovat více než náklonnost a přestože Bukowski pokračoval v „průzkumu ženských duší“, začala s ním trávit čas. Starala se o jeho životosprávu, hlídala jeho pití a brzy šedesátiletý muž si začínal uvědomovat, že si s ní výborně rozumí a dokážou se společně bavit. Byl připraven změnit své návyky a začít nový život. Linda Lee k tomu dodává: „\"Potom dokončil knihu (Ženy), skončil s nimi a já zůstala. Já byla jediná, která měla dost odvahy, kuráže a humoru zůstat.\"“ \n\nLinda Lee věděla, že spolu nebudou mít děti. Bukowski neměl chuť projít si po šedesátce otcovstvím. Musela se rozhodnout - buď si jej vezme bez šance na potomka, nebo odejde. Rozhodla se zůstat.\n\nZačali žít usedlým životem. Linda Lee tolerovala jeho zažité zvyky - psaní do noci, pozdní vstávání, odpoledne trávená na dostizích, ale jakmile sama začala navštěvovat své přátele, v Bukowském se ihned vznítila žárlivost. Opět se v něm probudil vypěstovaný mizogyn, vulgárně ji urážel a dokonce ji fyzicky napadl během filmování dokumentu \"The Charles Bukowski Tapes\". V tomto snímku se odhalují všechny jeho pokřivené patriarchální hodnoty, jež zdědil po svém otci. Jeho družka však po tolika letech již věděla, co na něj platí.\n\nDalší krizí si prošli v letech 1982-1983, kdy se Linda Lee dokonce na čas od partnera odstěhovala.\n\nVzali se v neděli 18. srpna 1985 v evangelickém kostele v Los Feliz (východně od Hollywoodu), a přestože jejich soužití nebylo zdaleka bezproblémové, vydrželo až do Bukowského smrti. Bukowski několikrát měnil závěť, až nakonec po sňatku přenechal všechno Lindě Lee, aniž by informoval svou dceru Marinu.\n\nJejich dům v San Pedru prodělal několik změn, postavil se nový plot, koupelna na zahradě a přístavek pro Lindinu matku Honoru Beighlovou. Bukowski cítil, že dokud bude stará žena nechápavě kroutit hlavou nad jeho básněmi a prózou, je s jeho tvorbou všechno v pořádku.\n\nLinda Lee Beighle se mu stala předlohou k postavě Sáry v románech \"Ženy\" a \"Hollywood\".\nV květnu 1978 navštívil Bukowski s Lindou Lee Evropu (zde byl autor o poznání populárnější než v USA). Spolu s fotografem Michaelem Montfortem jej doprovázel i Carl Weissner - jeho přítel a německý překladatel.\n\nV hamburském zastřešeném tržišti Markthalle se konalo čtení poezie, kterého se zúčastnil obrovský počet lidí, a odezva byla pozitivní, Bukowski už se vypracoval ve zkušeného recitátora a své přednesy obohacoval různými vtípky a poznámkami. Lidem se to líbilo.\nPo čtení navštívil spisovatel své rodné město Andernach, kde se setkal se svým devadesátiletým strýcem Heinrichem Fettem, s nímž si dopisoval. Bylo to dojemné setkání, starý pán vzal svého synovce na procházku, aby mu ukázal rodný dům. Hanka Bukowského potěšilo, když se dozvěděl, že donedávna v domě sídlil nevěstinec.\n\nVečer se Charles odebral do hotelového baru, kde s ním popíjel i Thomas Schmitt, filmový režisér. Zábava pokračovala v hotelovém pokoji a nakonec se neobešla bez výtržností. Všechny tyto události jsou popsané v cestopise \"Shakespeare Never Did This\" doplněné fotografiemi od Michaela Montforta.\n\nPříští cestu podnikl Charles Bukowski do Paříže, kam byl pozván Bernardem Pivotem, moderátorem populárního pořadu \"Apostrophe\", v němž svým nevybíravým chováním způsobil faux pas. Hosty pořadu byli kromě něj význačný psychiatr, jenž kdysi léčil Antonina Artauda, a atraktivní spisovatelka. Bukowski byl namol a pletl se mu jazyk. Krátce poté, co se moderátor věnoval rozhovoru s přítomnou spisovatelkou, je přerušil s tím, že by rád viděl více z jejích nohou. Pivot ho zpražil pohledem, ale Bukowski pokračoval, nazval jej „fucking son of a fucking bitch asshole“ v živém vysílání, strhl si z ucha překladatelské sluchátko a odvrávoral, přičemž se musel přidržet o hlavu hosta, aby se udržel na nohou. Publikum se válelo smíchy.\n\nHank se svým početným hulvátským doprovodem odcházel, a když u dveří zaregistroval ozbrojenou ochranku, vytasil na ni komicky nůž. Ochranka jej rutinně vyhodila na ulici. Nešetřilo se fotografiemi a Bukowski se stal ve Francii přes noc slavným. Lidem se líbilo, že Hank narušil elitářskou atmosféru pořadu \"Apostrophe\".\nDalší den byla jeho díla vyprodána ve většině francouzských knihkupectvích.\nCharles Bukowski se sešel i se svým idolem Johnem Fantem, jehož knihy v mládí tolik obdivoval. John Fante už řadu let trpěl cukrovkou a v roce 1978 (ve věku 69 let) oslepl. Prodělal i amputaci obou nohou, přesto v sobě ještě dokázal najít sílu bojovat se životem. Tuto nezdolnost Bukowski velmi oceňoval a zařídil Fantemu nová vydání jeho knih u svého vydavatele Black Sparrow Press. Mezi oběma spisovateli vzniklo silné přátelské pouto.\n\nV roce 1978 se s Lindou Lee Bukowski přestěhoval do staršího dvouposchoďového domu v San Pedru, přístavním městě na konci megapole Los Angeles a koupil si bazén a nový automobil, černé BMW. Definitivně opustil svět chudých, který mu zajistil mezinárodní proslulost.\n\nTou dobou jej kontaktoval francouzský filmový režisér íránského původu Barbet Schroeder, jenž chtěl natočit film na námět některé z jeho povídek. Nakonec Bukowski souhlasil s napsáním scénáře k filmu \"Štamgast\". Snímku předcházel Schroederův dokumentární film (240 min.) \"The Charles Bukowski Tapes\" o spisovateli hovořícím o svém životě a práci.\n\nV Evropě získal práva na několik povídek italský režisér Marco Ferreri a natočil film \"Erekce, ejakulace, exhibice a další příběhy obyčejného šílenství\" (angl. \"Tales of Ordinary Madness\"), jenž čerpá především z povídky \"Nejkrásnější ženská ve městě\" (angl. \"The most Beautiful Woman in Town\") o prostitutce, která se zohaví a později spáchá sebevraždu.\n\nDalším evropským filmem těžícím z Bukowského povídek byl snímek \"Crazy Love\" (jiný název \"Love Is a Dog From Hell\") belgického režiséra Dominiqua Deruddera, jenž spisovatel považoval za nejzdařilejší adaptaci svého díla.\n\nVychází sbírky básní \"Hrej opile na piano/ jak na bicí/ dokud ti z prstů neucákne krev\" (angl. \"Play the Piano Drunk/ Like a Percussion Instrument/ Until the Fingers Begin to Bleed a Bit\") a \"Válka bez konce\" (angl. \"War All the Time\"), autobiografický román o špatném dětství \"Šunkový nářez\" (angl. \"Ham on rye\"), sbírka povídek \"Těžký časy\" (angl. \"Hot Water Music\") a další.\n\nBukowski má spoustu času na svou tvorbu, jediné, co jej dokáže od ní odtrhnout, jsou oblíbené dostihové závody. Po uvedení filmu \"Štamgast\" se seznámil i s hollywoodskou filmovou garniturou, mezi své přátele řadil Seanna Penna i Mickeyho Rourka, který hrál ve filmu postavu Henryho Chinaskiho.\nSám Bukowski neměl kinematografii příliš v oblibě, mezi několik málo filmů, které dokázal ocenit, patří \"Kdo se bojí Virginie Woolfové?\", \"Na západní frontě klid\" a zejména \"Mazací hlava\".\n\nKdyž v létě 1983 Bukowski na jednom z hollywoodských večírků, kde popíjel s Gundolfem Freyermuthem, spatřil v centru dění Arnolda Schwarzeneggera s jeho nevěstou Marií Shriverovou, zvedl se ze židle a zamířil k jejich stolu. Spustil: „\"Ty blbečku! Co si o sobě myslíš s tím svým připitomělým tlustým doutníkem? Na tobě přece není nic výjimečnýho jenom proto, že točíš ty ubohoučký filmečky...\"“. Schwarzenegger se nenechal vytočit a zůstal v klidu. Bukowski zřejmě netušil, že Arnold - bývalý Mr. Universe - byl přítelem Harolda Norseho a také náruživým čtenářem moderní poezie.\n\nV roce 1988 se Bukowskému začal zhoršovat zdravotní stav. Zjistilo se, že má TBC. Musel brát antibiotika a hodně ztratil na váze. Díky nemoci však zjistil, že se dokáže obejít bez alkoholu.\n\nV tomto období se snažil psát co nejsevřenější texty, s minimem fabulace. Od manželky Lindy Lee a dcery Mariny dostal k Vánocům počítač, a jakmile si na něj zvykl, nemohl si jej vynachválit. Díky němu byl schopen znásobit svou literární produktivitu.\n\nVznikly romány \"Hollywood\" a \"Škvár\" (jenž dokončil těsně před svou smrtí), kniha básní a povídek \"Sedmdesátiletý guláš\" (angl. \"Septuagenarian Stew\"), deník \"Kapitán odešel na oběd a námořníci převzali velení\" (angl. \"The Captain Is Out to Lunch and the Sailors Have Taken Over the Ship\") a mnoho básní vydaných v různých sbírkách.\n\nPopularita měla i svou stinnou stránku, už neměl zájem přijímat návštěvy a fanoušky a pořádat divoké mejdany jako dřív. Jediné, po čem toužil, byl klid. Ve stáří se jeho potřeby přirozeně změnily. Stále zůstával existencialistou a pozorovatelem života, stále se cítil jako „ztuhlý muž“, ale přítomnost konce dodávala jeho tvorbě nádech filozofična a čehosi nepostižitelného, jemných nuancí, které bychom dříve marně hledali.\n\nNa jaře 1993 opět onemocněl - tentokrát myelogenní leukémií. Podstoupil chemoterapii a nemoc trochu ustoupila. Na podzim 1993 se vrátila a sebrala Bukowskému sílu dále tvořit. Chemoterapie, která bojovala s narušenými krvinkami, působila zhoubně i na jeho imunitní systém.\n\nCharles Bukowski umírá ve středu 9. 3. 1994 v San Pedru v Kalifornii ve věku 73 let. Pohřeb proběhl dne 14. 3. 1994 na hřbitově Green Hills Memorial Park.\n\nNápis na jeho náhrobku sděluje: „\"Nesnaž se\" (\"Don´t Try\")“. Tohle motto použil v jedné básni a objasňuje jej Johnu Williamu Corringtonovi v dopise. Týká se inspirace při psaní. Bukowski tvrdí: „\"Nemůžeš se pokoušet. Je to důležité, nesnažit se, ale čekat. A když se nic neděje, čekej dál. Je to jako štěnice vysoko na stěně. Čekáš, až přijde k tobě. A když se přiblíží dost blízko, plácneš rukou a máš ji.\"“\n\nCharles Bukowski tvořil raději básně než prózu („\"Proč psát román, když můžu vyjádřit, co cítím pár slovy\"“).\n\nMěl blízký vztah k vážné hudbě. V době svých toulek Amerikou bydlel chvíli v San Franciscu, kde mu milá osmdesátiletá paní domácí věnovala starý gramofon značky Victrola a tak mladý Bukowski objevil svět nádherných melodií v podání L. van Beethovena, J. Brahmse a dalších. V pozdějším věku mu stačilo k tvorbě zatáhnout rolety v pokojíku, otevřít pivo, zapálit si a naladit FM stanici s klasickou hudbou a slova si sama nacházela cestu na papír.\n\nKromě psaní a vážné hudby miloval dostihy, kočky a rád si zašel do své oblíbené restaurace \"The Musso & Frank Grill\", starého hollywoodského podniku - jak Bukowski občas zdůrazňoval „\"staršího než on sám\"“.\nCharles Bukowski byl natolik plodným autorem, že dodnes neexistuje uspokojivá kompletní bibliografie jeho díla. Uvést většinu toho, co Bukowski napsal ve všech formátech, by vydalo na celou knihu. Několik pokusů zde bylo, např. \"A Bibliography of Charles Bukowski\" od Sandorfa Dorbina. Část spisovatelovy tvorby je roztroušena po mnoha téměř neznámých publikacích a část je ztracena, neboť Bukowski rozesílal ve svém raném literárním období své příspěvky do časopisů, aniž by si dělal kopie, a většina se mu nevrátila.\n\nV Bukowského prozaických dílech často vystupuje postava jménem Henry Chinaski, hlavní spisovatelovo alter ego.\n\nBlack Sparrow Press dále publikuje dosud nevydané básně a prózu.\n\n\n\n\n\nExistuje spousta kuriozit, např. všelijaká ilustrovaná vydání v omezeném nákladu. Je-li kniha navíc podepsaná autorem, její cena jde do tisíců dolarů.\n\n\nBukowski byl vášnivým dopisovatelem, stále zbývá dost nevydané korespondence.\n\n\nExistuje celá řada televizních dokumentů o Ch. Bukowském a několik celovečerních filmů, které vznikly z námětů jeho knih. Sám Bukowski napsal scénář pouze k filmu \"Štamgast\" (angl. \"Barfly\").\n\n\n\n\n"}
{"id": "70604", "url": "https://cs.wikipedia.org/wiki?curid=70604", "title": "Felix I.", "text": "Felix I.\n\nSvatý Felix I. byl 26. římským biskupem (papežem) od 5. ledna 269 do 30. prosince 274.\n\nO papeži Felixovi I. existuje jen velmi málo informací, pravděpodobně byl rodilým Římanem. Jeho papežský úřad spadá do závěru vlády císaře Aureliána, který byl pro křesťany poměrně klidným obdobím.\n\nV té době, ještě adresována papeži Dionysiovi, byla doručena zpráva synody z Antiochie (dnešní Antakya v Turecku, ležící na východním pobřeží Středozemního moře), která si stěžovala na místního biskupa Pavla ze Samosaty pro jeho heretické učení, které se dotýkalo církevní doktríny o Nejsvětější Trojici. Fragment dopisu, kterým papež Felix podal výklad tohoto problému se uchoval v aktech efezkého koncilu (431). Byl adresován alexandrijskému biskupovi Maximovi a Felix v něm klade důraz na jednotu a identitu Syna Božího a Syna člověka.\n\nPodle Liber Pontificalis zemřel mučednickou smrtí a zbudoval na Via Aurelia baziliku, v níž byl také pohřben. Jiné prameny to však nepotvrzují. Naopak, Římský kalendář svatých ze 4. století uvádí, že je pohřben v Kalixtových katakombách. Patrně jde, jako již mnohokrát v raných dějinách církve, o záměnu jmen. Na Via Aurelia byl skutečně pohřben mučedník jménem Felix a zmíněná bazilika byla vybudována nad jeho hrobem.\n\nMučednická smrt není pravděpodobná i z jiného důvodu. Spor o to, zda má být Pavel ze Samosaty nadále biskupem v Antiochii, byl při návštěvě římského císaře Aureliána předložen k rozhodnutí císaři. Císař však odpověděl, že toto rozhodnutí náleží římskému biskupovi. Z toho je zřejmé, že úřad biskupa římského byl císařem respektován.\n\nZcela jasné není ani datum Felixovy smrti. Donedávna byla jeho památka uctívána 30. května, tj. v den, který byl jako den úmrtí zapsán v Liber Pontificalis. Podle jiných pramenů historici usoudili, že došlo k chybě při přepisu a podle nového vydání Martirologio Romano je dnem úmrtí i památky svatého Felixe I. 30. prosinec.\n\n\n"}
{"id": "70605", "url": "https://cs.wikipedia.org/wiki?curid=70605", "title": "Znečištění vody", "text": "Znečištění vody\n\nZnečištění vody je jeden z největších problémů současného světa; výrazně totiž omezuje přístup určité části lidské populace k pitné vodě. Znečištěním vodních toků a nádrží se zhoršuje kvalita vodních ekosystémů i ekosystémů v jejich okolí. Znečištění vody lze v některých případech omezit metodami čištění odpadních vod. Bez pitné vody se omezuje kvalita života\n\nZnečištění vody je velký celosvětový problém. Je hlavní příčinou úmrtí a onemocnění. Více než 14 000 lidí denně zemře v důsledku znečištění vody. Kromě toho, že existují akutní problémy se znečištěním vody v rozvojových zemích, potýkají se i vyspělé země se stejnými problémy. V poslední národní zprávě o jakosti vod ve Spojených státech, 45 % délky vodních toků, 47 % jezer a 32 % hodnocených zálivů bylo klasifikováno jako znečištěné.\n\nVoda je obvykle označována jako znečištěná, když je narušena antropogenní kontaminací a není pitná nebo prochází výraznou změnou s následkem omezené biodiverzity či přežití vodních organismů vůbec. Přírodní jevy, jako jsou sopky, přemnožení řas a sinic, bouře, zemětřesení způsobují také značné změny v kvalitě vody a ekologickém stavu vod. Znečišťování vody má mnoho příčin a různé charakteristiky.\n\nPovrchové a podzemní vody byly často studovány a posuzovány samostatně, i když jsou propojené.\n\nVztahuje se na kontaminující látky, které do vody proniknou při přepravě ze zdrojů, jako je potrubí nebo nádrž. Patří sem únik či vypouštění odpadních vod z čistíren a továren nebo měst při prudkých deštích. V USA definuje znečištění zákon Clean Water Act (CWA).\n\nInterakce mezi podzemními a povrchovými vodami jsou složité. Znečištění (kontaminace) podzemních vod nelze zjistit ani určit tak snadno jako znečištění povrchových vod. Podzemní vody jsou náchylné ke kontaminaci ze zdrojů, které nemohou ovlivnit povrchové vody, a na rozdíl od plošného znečištění je zdroj irelevantní. Unikající chemikálie kontaminující půdu daleko od povrchových vod nemusejí nutně působit místní znečištění nebo rozptýlené znečištění. Přesto mohou kontaminovat podzemní vody. Analýzu kontaminace podzemních vod lze zaměřit na povahu kontaminace i na vlastnosti půdy.\n\nZnečištění\n\n\nNejzávažnější je kontaminace vody sloučeninami dusíku a fosforu. Zemědělství se na tomto stavu podílí v průměru 40 % u dusíku a 32 % u fosforu. Vody jsou znečišťovány také při používání, skladování, přepravě a likvidaci nepoužitých pesticidů. Splavováním průmyslových hnojiv srážkami a při erozi půdy (často vlivem chybné agrotechniky) dochází ke kontaminaci povrchové vody. Přebytek dusíku dodávaného zemědělci formou hnojiv, který rostliny nevyužijí a je z půdy vyplaven do vody, představuje množství cca 45 kg na hektar. Podle zdrojů blízkých zemědělství je toto množství výrazně menší: „…Vyplavování fosforu z půdy je velmi malé a ročně se takto ztratí u půdy lehké 3-5 kg, střední 2-3 kg, těžké méně než 2 kg P na ha. V erozních smyslech se dostává do povrchových vod a jezer. …“ Velmi významné je znečišťování vody fosforem v posledních desetiletích. Původní tvrzení, že fosfor ve vodě nepochází ze zemědělských hnojiv, protože pohyb fosforu v půdě je velmi pomalý, je prokazatelně vyvráceno. Přirozený obsah fosforu v půdě je však malý, a tak je naprosto nezbytné fosfor k dosažení výnosů doplňovat. Při dlouhodobých deštích nebo při průsaku mohou odpady ze silážních jam znamenat ohrožení vod v okolí. Vážné škody způsobují poškozená zemědělská zařízení nebo nesprávné nakládání s odpady.\n\nV 80. letech 20. století způsobilo poplach vysoké znečištění vod Severního a Baltského moře, kam tečou mj. i řeky z České republiky. Znečištění moří se projevovalo vysokým procentem nemocí živočichů (např. rakovina u ryb). U Labe na našem území se na počátku 90. let prokázala vysoká koncentrace kadmia, rtuti, arzenu, chrómu a stříbra. Nemocné ryby vyloví rybáři z české části Labe i dnes, především v sousedství Spolany Neratovice. Znečištění v důsledku průmyslové výroby lze označit jako externalitu.\n\nTěžba nerostných surovin může znečišťovat vodní toky významnou měrou. Katastrofální zamoření povodí Dunaje kyanidy a těžkými kovy je známé z havárie při těžbě zlata v Baia Mare (Rumunsko) v lednu 2000. Při těžbě zlata je voda v řekách v Mongolsku znečišťována rtutí a dalšími jedovatými látkami.\n\nZnečištění vod způsobuje sopečná činnost, sesuvy půdy nebo vyplavování toxických látek z podloží, které vznikají při geologických dějích. Významným zdrojem znečištění může být také větší množství současně uhynulých organismů nebo zvyšování teploty vody v důsledku vysychání v období snížených vodních srážek.\n\nSpecifikace znečišťujících látek vedoucích k znečištění vody zahrnuje široké spektrum patogenních chemických, fyzických nebo smyslových změn, jako jsou zvýšená teplota, pach a zabarvení. Zatímco mnohé z chemických látek a látek, které způsobují znečištění, se ve vodě vyskytují přirozeně (vápník, sodík, železo, mangan atd.), jejich koncentrace je často klíčová při rozhodování, co je přirozenou součástí vod, a co je kontaminací.\n\nVyčerpání zásoby kyslíku může způsobovat mnoho přírodních materiálů, např. rostlinné zbytky (listí, tráva aj.), stejně jako lidmi vyrobené chemikálie. Ostatní přírodní a antropogenní látky mohou způsobit zákal, který zabraňuje pronikání světla, narušuje růst rostlin a způsobuje onemocnění žaber některých druhů ryb.\n\nMnohé z chemických látek jsou jedovaté. Patogeny mohou způsobovat choroby mezi lidskými nebo zvířecími hostiteli. Mezi změny fyzikálních vlastností patří změna kyselosti, elektrické vodivosti, teploty a dále eutrofizace. Eutrofizace je zvýšení zásoby živin.\n\n\n\nZnečištění velkými viditelnými složkami znečišťujícími vodu (trosky, komunální odpad)\n\nTepelné znečištění je nárůst nebo pokles teploty vody způsobené lidským vlivem. Tepelné znečištění způsobuje využití vody jako chladicí směsi v elektrárnách a průmyslových provozech. Zvýšená teplota vody způsobuje pokles hladiny kyslíku (což může zabíjet ryby) a ovlivňuje ekosystém. Městské odpady mohou zvýšit teplotu v povrchových vodách.\nTepelné znečištění může být způsobeno také vypouštěním velmi studené vody na dně nádrží do teplejších řek.\n\nNejtoxičtější je rtuť ve formě organosloučenin (methylrtuť). V této podobě se nachází v rybách a organismus je schopen ji vstřebat téměř ze sta procent. Rtuť sama o sobě není prudce jedovatá. Avšak její sloučeniny mohou způsobovat neurologické poruchy, poruchy vidění, svalovou slabost, únavu, snižovat reprodukční schopnosti, procházet placentou a způsobovat psychomotorické poškození plodu.\nDo vody se dostává rtuť při těžbě a zpracování nerostů, ale i jako odpad ze zdravotnictví. V České republice je nejvíce rtuti uvolňováno do vod z výroby chemických látek, přípravků, léčiv a chemických vláken – asi 76 % celkově ohlášených úniků. V roce 2006 bylo od integrovaného registru znečišťování ohlášeno více než dvojnásobné množství emisí rtuti oproti předchozím ohlašovacím rokům. Největší podíl (72 %) z celkového množství emisí rtuti do vod má Pardubický kraj.\n\nZdrojem arenů jsou černouhelný dehet a ropa (zvláště z Blízkého východu). Na vodní živočichy mohou působit mutagenně a karcinogenně.\n\nPCB jsou uměle vyráběné sloučeniny od roku 1929. Průmyslově byly užívány zejména jako elektrická izolační kapalina v kondenzátorech a transformátorech a jako zhášecí prostředky. Polychlorované bifenyly jsou toxické pro ryby a jiné vodní organizmy. I při nízkých koncentracích byly u ryb pozorovány reprodukční a vývojové problémy. Vystavení se působení PCB může ohrozit mozek, oči, srdce, imunitní systém, ledviny nebo játra. Zatímco akutní toxicita je nízká, výrazně nebezpečnější je chronické vystavení nízkým dávkám (vzhledem k jejich schopnosti perzistence a bioakumulace) – rizika pro člověka jsou značná, viz stať „Zdravotní rizika“ (Polychlorované bifenyly).\n\nAmerická řeka Hudson byla v letech 1947 až 1977 zamořena firmou General Electric až 590 tunami PCB. V Československu se PCB vyráběly v Chemko Strážske (do roku 1984); během výroby byl kontaminován zejména odpadový kanál, ze kterého se chemikálie uvolňují do řeky Laborec a do přehrady Zemplínská šírava.\n\nLátky přispívající k celkovému obsahu dusíku v půdě a ve vodách jsou obsaženy zejména v průmyslových hnojivech a ve statkovém hnojivu. Uvolňování sloučenin dusíku zvyšuje obavy především proto, že způsobují eutrofizaci a přispívají k okyselování citlivých ekosystémů.\n\nV České republice činilo za rok 2006 celkové množství ohlášených emisí dusíku do vody 3 093 150 kg, což je přibližně stejná hodnota jako v předchozích letech. Provozovny zabývající se výrobou chemických látek, přípravků, léčiv a chemických vláken mají na tomto množství podíl 82%. Z hlediska krajů bylo nejvíce dusíku vypouštěno do vod v Pardubickém (46 %) a Ústeckém kraji (26 %). Plošné zdroje znečištění (např. splachy z polí) jsou také významným zdrojem znečištění dusíkem, nejsou však evidovány v integrovaném registru znečišťování.\n\nZnečišťování vody fosforem je limitní pro eutrofizaci vod v ČR. K produkci biomasy je optimální, aby byl splněn stechiometrický poměr živin N : P = 16 : 1. Ve většině nádrží v ČR je poměr N : P podstatně vyšší než 16, proto je fosfor limitujícím prvkem eutrofizace. Zdrojem z znečištění fosforem je zemědělství, biomasa, a čisticí prostředky.\nNa rozdíl od dusíku byl v roce 2006 výrazně patrný klesající trend množství ohlášených emisí do vod. Celkové množství za rok 2006 činilo 42 886 kg fosforu. Podle kategorií činnosti se na tomto množství podílela výroba vlákniny, papíru a výrobků z papíru, vydavatelství a tisk celými 47%, následovala výroba chemických látek, přípravků, léčiv a chemických vláken (32% fosforu) a nezanedbatelná je i výroba a rozvod elektřiny, plynu a vody (21%). Nejvíce emisí fosforu do vod je produkováno v Ústeckém kraji (51% fosforu celkového množství).\n\nAmoniak je důležitou součástí přírodního koloběhu dusíku a vytváří se při rozkladu organických materiálů, zvláště bílkovin. Suchozemští živočichové včetně lidí vyměšují přebytek dusíku ve formě močoviny.\nVětšina amoniaku uvolňovaného do atmosféry pochází z rozkladu živočišných a lidských odpadů. Vysoké hladiny hnojení dusíkatými hnojivy mohou způsobovat vyluhování velkých množství dusičnanů do spodní vody, která je pak buď nevhodná pro lidskou spotřebu, nebo vyžaduje nákladné úpravy, aby se koncentrace dusičnanů snížila na přijatelné hodnoty. Menší, člověkem vytvořené zdroje unikání amoniaku zahrnují hnojení a rozklad vegetace i odpadů, stejně jako některé průmyslové procesy.\n\nAmoniak je jedním z plynů obsažených v „kyselých deštích“, které hrají důležitou roli v přepravě kyselých znečišťujících látek na velké vzdálenosti s negativním vlivem na vegetaci i živočichy.\n\nDDT je člověkem syntetizovaná organická sloučenina chlóru používaná jako insekticid k zabíjení řady hmyzích druhů. DDT je perzistentní organická látka, a proto stále přetrvává v životním prostředí i v oblastech, kde se již dlouho nepoužívá. Více než 50 % DDT zůstává v půdě ještě 2 až 15 let po jejím ošetření. \nJe nacházen ve velkém rozsahu v zemědělských půdách k produkci potravin i v usazeninách.\nDDT je toxické pro volně žijící živočichy, zvláště pro ryby a ptáky. Nejznámější jsou nepříznivé účinky na rozmnožovací schopnost ptáků, spojované se ztenčováním skořápek vajíček; nejvíce jsou ohroženi draví ptáci(viz DDT) Vzhledem k rozpustnosti v tucích a olejích se DDT stává součástí potravního řetězce. Koncentrace DDT a produktů rozkladu DDT v lidské tkáni od 70. let 20. století klesala díky celosvětovému omezování používání DDT. DDT a produkty jeho rozkladu, které jsou rovněž toxické a dokonce ještě stálejší než původní sloučenina, jsou všudypřítomné v potravinách a v životním prostředí a byly nalezeny i v arktické oblasti.\n\nZinek nepředstavuje pro člověka nijak významné riziko, ale je značně toxický pro ryby a jiné vodní organizmy. V České republice je podle integrovaného registru znečišťování nejvíce emisí zinku do vody ohlášeno z výroby chemických látek, přípravků, léčiv. Výroba chemických vláken se na celkovém množství podílela 86 %. Nejvíce zinku a jeho sloučenin je vypouštěno do vod v Ústeckém kraji – 89 % celkového množství.\n\nPolychlorované dibenzodioxiny (PCDD) a dibenzofurany (PCDF) běžně označované jako dioxiny zahrnují asi 200 látek (tzv. kongenerů), které se liší počtem a polohou chlóru v molekule. Nejrozšířenější a nejjedovatější dioxin, TCDD (2,3,7,8-tetrachlordibenzopdioxin) obsahuje v molekule 4 chlory a jeho toxicita byla označena číslem 1 (ostatní dioxiny mají toxicitu vyjádřenou jako zlomek jeho toxicity). Dioxiny mají lipofilní charakter, vypouštěné do vody se zprvu drží na hladině (jsou ve vodě nerozpustné), kde se účinkem slunečního světla mohou částečně rozkládat. Poté se váží na organické zbytky plovoucí ve vodě a postupně klesají ke dnu, odkud mohou být znovu vyplaveny.\n\nPokud se vyskytují kyanidy ve vodách, pocházejí obvykle z lidské činnosti. Často z povrchové a tepelné úpravy kovů. Kyanidy jsou velmi toxické pro ryby a ostatní vodní organizmy. V České republice podle IRZ nejvíce emisí pochází z výroby chemických látek, přípravků, léčiv a chemických vláken (74 %). Je patrný mírně vzestupný trend v emitovaném množství kyanidů. V roce 2006 byl nahlášen únik látky; při havárii uniklo okolo 600 kg kyanidů.\n\nV posledních letech dochází v České republice k neúměrnému přemnožení sinic – cyanobakterií –, které jsou nebezpečné nejen pro vodní živočichy a rostliny, ale také pro zdraví obyvatel při rekreaci i vodárenském využití nádrží.\nNejznámější jsou sinice planktonní, které tvoří na hladině tzv. vodní květy. Jejich toxiny mohou vyvolat řadu komplikovaných onemocnění, zejména při dlouhodobém požívání pitné vody z nesledovaných zdrojů se sinicemi nebo při delším koupání v zamořené nádrži.\n\nKoliformní bakterie jsou často užívaným indikátorem znečištění vody, i když samy nezpůsobují choroby. Mezi ostatní mikroorganismy, které někdy lze nalézt v povrchových vodách a které způsobují zdravotní problémy, patří:\nVysoká úroveň patogenity může vyplynout z nedostatečně vyčištěné odpadové vody. Některá města mají také spojený kanalizační systém (dešťová a splašková kanalizace), do kterých mohou být vyplaveny odpadní vody při lijácích.\nPatogeny mohou pronikat do vody také vlivem špatně vedené zemědělské výroby.\n\nVýsledky hodnocení zatížení povrchových vod radioaktivními látkami ukazují, že se jakost vody v ČR zlepšuje. Například v profilu Ploučnice–Noviny v důsledku účinnějšího čištění odpadních vod z těžby uranu v období 1986 až 1989 a později zastavení hornické těžby v roce 1991.\n\nNejvíce vody znečišťujících látek je nakonec odváděno řekami do oceánů. V některých oblastech světa lze vysledovat stopy znečištění stovky mil od ústí s použitím hydrologických přepravních modelů. Pokročilé počítačový modely, jako je SWMM nebo DSSAM Model, byly použity na mnoha místech po celém světě ke zkoumání znečišťujících látek ve vodních systémech. Bioindikátory, mezi které patří druhy planktonu, byly například také použity ke studiu škodlivin v zátoce poblíž města New York. Nejvyšší toxicky znečištěný plankton je poblíž ústí řeky Hudson, asi 100 km na jih, protože je třeba několik dní na proniknutí do tkáně planktonu. Koncentrace se zvyšuje podle postavení v potravinovém řetězci. S každým stupněm v potravním řetězci stoupá koncentrace znečišťujících látek, jako jsou těžké kovy (např. rtuť), a perzistentních znečišťujících látek jako DDT.\n\nVelké kroužící víry v oceánech jsou pastí pro plovoucí plastové úlomky. Ve velkém víru v severním Tichomoří se nachází znečištěná plocha, která je stonásobkem velikosti Texasu. Mnohé z předmětů skončí v žaludku mořských ptáků a zvířat. To má za následek zablokování trávicích cest, které vede ke snížené chuti k jídlu nebo dokonce smrti z vyhladovění.\n\nMnohé chemické látky procházejí hnilobnými změnami. Příkladně trichloretylen (používaný při průmyslovém odmašťování kovů a elektroniky) a tetrachloretylen, které se používají při čištění v průmyslu (pomocí CO nejnovější pokroky v při čištění umožňují vyhnout se užívání chemických látek); obě tyto chemické látky, které jsou karcinogenní, procházejí částečným rozkladným procesem, který vede ke vzniku nových nebezpečných chemických látek (včetně dichlorethenu a vinylchloridu).\n\nExistují různé sekundární efekty plynoucí nikoli z původní látky, ale ze změněných stavů. Příkladem jsou u vodních elektráren znečištěné plochy povrchu vody, vodní hladiny – znečištění může bránit pronikání slunečního světla vodním sloupcem a brzdit fotosyntézu.\n\nTechnologie SAR a ASAR \nSAR je typ radaru, který může být použit k detekci znečištění vodních ploch látkami, které vytvářejí skvrny při povrchu (typicky uhlovodíky). Příklad takového použití dokládá projekt monitoringu ropných skvrn při pobřeží Norska. Radary SAR byly a jsou využívány na více typech družic. \nASAR – Advanced Synthetic Aperture Radar navazuje na monitoring senzory SAR používanými ESA. Vylepšeno je pokrytí, snímané úhly, polarizace a mody práce.\n\nTestuje se teplota vody, koncentrace sušiny a zákal.\n\nVzorky vody lze zkoumat metodami analytické chemie. Určuje se pH vody, biochemická spotřeba kyslíku (COD), živiny (dusičnany a sloučeniny fosforu), kovy (např. měď, zinek, kadmium, olovo a rtuť), oleje a maziva, ropné uhlovodíky a pesticidy.\n\nKvantitativní analýza je metoda, kterou se zjišťuje množství neznámé látky v roztoku.\n\nKvalitativní analýza je soubor metod, jimiž se zjišťuje výskyt neznámé látky v roztoku.\n\nKe sledování stavu vodního ekosystému se využívá testování rostlin, živočichů a sledování mikrobiologických ukazatelů.\n\nMikrobiologický rozbor vody je založen na sledování možného výskytu bakterií s možným patogenním vlivem na člověka. Mezi základní stanovované organismy patří \"Escherichia coli\", koliformní bakterie, enterokoky a klostridia.\n\n\"Escherichia coli\" upřesňuje znečištění fekálního charakteru, koliformní bakterie signalizují nedostatečnou úpravu, dodatečnou kontaminaci při distribuci, výskyt enterokoků je považován za citlivý údaj, protože se ve vodě nemnoží a nejsou rezistentní a indikují tak čerstvé fekální znečištění, anaerobní klostridia indikují fekální znečištění dlouhodobého charakteru.\n\nEutrofizaci povrchových vod je možné stanovit podle tzv. potenciální produktivity rozvoje. Tedy zhodnocením bujení organismů, které by v testovaném vzorku vody mohlo nastat za optimálních podmínek. Stanovení trofického potenciálu se provádí biotestem spočívajícím v kultivaci zelené řasy \"Scenedesmus quadricanda\" za standardních podmínek (osvětlení, teplota, přívod CO apod.) a ve sledování její růstové odezvy.\nVe městech jsou domovní splašky odváděny kanalizací a čištění je typicky řešeno čistírnami odpadních vod. Jsou navrženy a provozovány systémy (s druhotným zpracováním nebo lepším), které mohou odstranit 90 % nebo více znečišťujících látek. Nejsou určeny k odstranění toxických látek, které jsou součástí průmyslových odpadních vod.\n\nDomy nebo podniky, které nejsou napojeny na městskou čistírnu odpadních vod, jsou vybaveny jednotlivými septiky, které odpadní vodu zadržují, částečně čistí a odvádějí trativody, případně je odpadní voda čerpána a odvážena. Bezodtoková jímka, která slouží k dočasnému uskladnění odpadní vody a fekálií a musí se pravidelně vyvážet, se nazývá žumpa.\n\nNěkterá průmyslová zařízení produkují běžné domácí splašky, které mohou být čištěny v běžné čistírně odpadních vod. Průmyslových odvětví, která vytvářejí odpadních vod s vysokou koncentrací znečišťujících látky jako např. oleje a maziva a toxické látky (např. těžké kovy, těkavé organické sloučeniny) nebo nebezpečné znečišťující látky, jako je čpavek, potřebují specializované čisticí systémy. Některé z těchto zařízení můžou být instalovány přímo v továrně a pak lze částečně vyčištěné odpadní vody vypouštět do veřejné kanalizačního systému. Průmysl vytvářející velké objemy odpadních vod obvykle provozuje vlastní čisticí systémy.\n\nOhřátá voda z elektráren nebo výrobních závodů může být vyčištěna v\n\nJižní Asie (zejména Indie) a jihovýchodní Asie se potýkají se závažným znečištěním vody. Řeky Chuang-che, Ganga, Amudarja či Syrdarja patří mezi nejznečištěnější na světě. Jen do čínské řeky Jang-c’-ťiang je ročně vypuštěno asi 14 miliard tun odpadních vod.\n\nEvropa nemá dostatek vhodných právních normativních aktů (zákonů) ke kontrole využívání vody. V řadě zemí se nyní uplatňují opatření na snížení spotřeby.\n\nNeúměrné zátěže v podobě organických látek, dusíku a fosforu, v 70. a 80. letech 20. století vedly k eutrofizaci moří, jezer a podzemních vod po celé Evropě. Hlavním zdrojem dusíku jsou hnojiva splachovaná ze zemědělské půdy; fosfor pochází z odpadních vod z domácností a průmyslu.\n\nZnečištění podzemních vod představuje další problém, spojený hlavně s pesticidy a dusičnany ze zemědělství. Vypouštění fosforu z městských čistíren odpadních vod se výrazně snížilo převážně díky vyžadování čističek odpadních vod u větších obcí. Od začátku 21. století je zjevný posun v technologiích a fosfáty v pracích a čisticích prostředcích jsou více nahrazovány, takže se koncentrace fosforu v jezerech ve srovnání s vysokými hodnotami z konce 20. století snížily.\n\nNa subregionální úrovni se kvalitou vody zabývají různé směrnice EU. Další zlepšení lze očekávat v souvislosti s investicemi do nové infrastruktury, aby byly splněny požadavky směrnic.\nCo se týče lodní dopravy v Evropě, ta je považována za ekologicky šetrný způsob přepravy, ovšem při nedodržování norem může být její dopad na životní prostřední značný. Během 70. a 80. let 20. století stoupl objem dopravy po moři. To vedlo ke zvýšení emisí SO (na námořní dopravu připadá 10–15 % z celkových emisí).\n\nZnečištění z pozemních zdrojů je v mnoha oblastech stále vážné. Mnoho jaderných elektráren rozmístěných po celé Evropě se nachází na pobřeží nebo u velkých řek kvůli potřebě množství vody na chlazení. Asi 150 vyřazených ponorek chátrá v přístavech na poloostrově Kola a na Kamčatce. Na druhou stranu Helsinská komise na ochranu moří (HELCOM) tvrdí, že baltickému mořskému prostředí nehrozí v souvislosti s chemickou municí či jadernými látkami žádné nebezpečí. Podařilo se však dosáhnout i významných úspěchů: koncentrace dusičnanů klesly v pobřežních oblastech Severního moře o 25 %. Také došlo ke snížení průměrných koncentrací fosfátů v některých regionech, kam patří Skagerrak, Kattegat a pobřežní pás Nizozemí.\n\nAby nedocházelo ke znečištění vod, jsou přijímána celosvětová regionální a národní opatření. Například mezinárodní smlouvy OSPAR, HELCOM a Akční plán pro Středozemí. Evropský registr znečištění (registr na www.prtr.ec.europa.eu také EPER dokumenty na //www.eper.ec.europa.eu/zaznamenává úniky znečištění v EU. K dispozici je i mapa, z níž je zřejmé, že nejvíce znečišťována je patrně střední Evropa (Holandsko, Německo, Francie, Itálie); data ohlášených znečištění jsou z roku 2004.\n\nOteplování a v posledních letech zvýšený rekreační i komerční rybolov vytvářejí velký tlak. Řeky tekoucí na jih jsou hlavními cestami, kudy se škodliviny dostávají do moře, zejména z Ruska. Na jaře se škodliviny ukládají ve sladkovodních systémech a posléze mohou být v mořském prostředí přenášeny tisíce kilometrů od zdroje cirkulací moře. Škodliviny obsahují chemikálie ze zemědělství, z průmyslové výroby, ropného průmyslu nebo radionuklidy z jaderných testů a vojenských aktivit.\n\nIntegrovaný registr znečišťování (IRZ) shromažďuje údaje o průmyslovém znečišťování vodních toků v České republice, které jsou veřejně přístupné.\n\nDle kategorie činnosti bylo nejvíce hlášení emisí látek do vody z výroby chemických látek, přípravků, léčiv a chemických vláken (29 %) a z výroby a rozvodu elektřiny, plynu a vody (24 %).\n\nPovodně, které zasáhly Českou republiku v roce 2002, zaplavily i areály některých chemických a dalších závodů. Byl částečně zaplaven areál chemičky Spolana Neratovice včetně výroby chlóru, amalgámové elektrolýzy kontaminované rtutí a objektů kontaminovaných dioxiny. Kromě znečištění komunálními splašky tak hrozilo vážné znečištění Labe a Severního moře chemickými látkami odpadem z desítky let neřešené havárie ve Spolaně.\nV Plzni hasiči zasahovali u tří případů úniku pohonných hmot ze zatopených garáží a aut. Zaplavené čističky odpadních vod byly na řadě míst i po povodni nefunkční, např. odpadní vody z Plzni odtékaly jistou dobu nečištěné do Berounky.\nV Litoměřicích vyplavila řeka Labe kalové jámy Litomeřické koželužny. V Ústí nad Labem a Lovosicích byly zaplaveny chemičky Lovochemie a Spolchemie.\nVltavu znečistilo asi 132 tun oleje ze strojoven přehrad Orlíku a Kamýku.\n\n\n"}
{"id": "70613", "url": "https://cs.wikipedia.org/wiki?curid=70613", "title": "Ad hoc", "text": "Ad hoc\n\nAd hoc [ad hok] (někdy psáno ad-hoc) je latinský obrat, znamenající doslova „k tomuto“, překládaný jako „za určitým účelem“ nebo „pro tento jednotlivý (konkrétní) případ“.\n\nV politice nebo ekonomii se mluví o \"ad hoc opatřeních\", \"ad hoc dohodách\", \"ad hoc smlouvách\" apod. Znamená to, že tato opatření (dohody, smlouvy) byly sjednány nebo ustanoveny pro určitý účel (většinou jeden), například z popudu nově vyvstalých skutečností a často jako provizorium. V tom se může skrývat kritický podtext, námitka např. nesystémovosti a nekonzistentnosti, účelového přizpůsobování pravidel, apod.\n\nV počítačové mluvě nejčastěji označuje dočasné síťové spojení mezi dvěma rovnocennými prvky, např. dva laptopy spojené pomocí Wi-Fi bez přístupového bodu (AP). V principu pak celá síť funguje tak, že první spuštěný klient tvoří jakýsi imaginární access point, který pak řídí další komunikaci ostatních klientů. Ti však komunikují bez tohoto „hlavního“ počítače. Pokud hlavní klient vypadne, síť se na malý okamžik rozpadne, než se funkce access pointu ujme jiný klient (většinou zcela náhodně). Většinou psáno s pomlčkou jako Ad-hoc.\n\nVe filozofii a vědě se jako ad hoc hypotéza označuje hypotéza, která byla vytvořenou okamžitě, speciálně účelově a zpětně pro určitý případ nebo problém k výkladu skutečností, které vyvracejí určitou teorii. Podle skeptiků tuto metodu často využívají pseudovědci, parapsychologové, nebo zastánci alternativní medicíny. Jakýkoliv důkaz nebo experiment, zpochybňující jejich teorii, vyvracejí ad hoc hypotézou, která nevychází z žádné uznané teorie nebo logiky a je často teoreticky nebo empiricky nevyvratitelná.\n\nZajímavým příkladem ad hoc hypotézy je přidání kosmologické konstanty Albertem Einsteinem do rovnic obecné teorie relativity. Einstein tento konstrukt přidal, aby v jeho rovnicích mohl počítat se stacionárním vesmírem. To se s Hubbleovým objevem rozpínání vesmíru ukázalo jako nepotřebné a Einstein to později označil za svůj největší omyl.\n\n"}
{"id": "70619", "url": "https://cs.wikipedia.org/wiki?curid=70619", "title": "Pripjať (město)", "text": "Pripjať (město)\n\nPripjať ( \"Prypjať\", \"Pripjať\") je opuštěné město v Polesí v Kyjevské oblasti na Ukrajině, na břehu řeky Pripjať, 3 kilometry severozápadně od Černobylské jaderné elektrárny. Budování Pripjati oficiálně započalo 4. února 1970, město mělo sloužit jakožto sídliště pro přibližně 50 000 lidí, převážně pracovníků JE Černobyl a jejich rodin. Statut města získala Pripjať v roce 1979 na základě nařízení Vrchního sovětu Ukrajinské SSR № 1264/686. Dne 27. dubna 1986, den po havárii jaderné elektrárny, byla celá Pripjať evakuována. Opuštěné město se nachází uvnitř uzavřené zóny.\n\nPůvodně to bylo „město mladých“ – pracovníků jaderné elektrárny, věkový průměr obyvatel nedosahoval ani 30 let. Šlo převážně o technické inženýry a jaderné vědce pro novou elektrárnu, kteří sem přišli kvůli vyšším platům a rychlejší možnosti získat vlastní byt i auto, než bylo tehdy obvyklé. \n\nPodle posledního sčítání lidu provedeného před evakuací činila v listopadu 1985 populace města 47 500 obyvatel, přičemž mezi ně patřilo více než 25 národností. Roční populační růst činil v té době více než 1500 lidí, z toho asi 800 tvořili novorozenci. Většina názvů ulic se nesla v sovětském ideologickém duchu, např. Leninova třída, ulice Družby národů, ul. Stalingradských hrdinů, k vidění zde byly však i ul. Nábřežní nebo též třídy Stavitelů a Nadšenců. Jednalo se o první ukrajinské a zároveň deváté sovětské atomové město (typ uzavřeného města).\n\nPo výbuchu jaderné elektrárny Černobyl, ke kterému došlo v sobotu v noci 26. dubna 1986, začala evakuace celého města, která trvala od odpoledních hodin 27. dubna několik dalších dní. Byly odstaveny dodávky plynu, vody, dálkové vytápění a elektřina. Pripjatí začaly projíždět speciální milicionářské jednotky dohlížející na kolony autobusů a nákladních aut odvážejících obyvatelstvo města. Evakuace měla původně trvat jen tři dny, vláda SSSR však jeho obyvatelům záměrně sdělila nepravdu, jelikož evakuace trvá de facto až dodnes. Řada obyvatel města zemřela na nemoci z ozáření, ostatní se přestěhovali zejména do Kyjeva a Slavutyče – nového města vybudovaného až po tragédii v Černihivské oblasti, asi 50 km na východ od Pripjati.\n\nPo evakuaci lidí z této oblasti zůstalo vše tak, jak to tamní obyvatelé zanechali. Na prádelních šňůrách stále visí prádlo kývající se ve větru,\nvelké ruské kolo je stále dominantou celé Pripjati a v obchodech lze stále spatřit vystavené zboží.\n\nDnes je Pripjať „město duchů“ – mrtvá, neobydlená zóna, technický stav značné části domů i občanského vybavení začíná být velmi špatný. Roku 2005 například došlo vlivem povětrnostních podmínek a prosakující vody k částečnému zhroucení budovy bývalé střední školy. Zóna je dnes chráněna vojáky, kteří mají zabránit rabování, které se v ní začalo po havárii objevovat. Všechny dveře jsou otevřené, aby se snížilo riziko pro návštěvníky.\n\nOkolí města je stále silně zamořené, v dnešní době především cesiem a bude muset uplynout nejméně 22 000 let od havárie, než dojde k poklesu radioaktivity na úroveň, která je pro lidský organizmus únosná. Samotná Pripjať není příliš kontaminovaná, mimo jiné protože po havárii byla provedena dekontaminace, včetně výměny 20cm ornice v městských zelených plochách. Byl předpoklad, že se do města lidé vrátí. Na některých místech se dá zdržovat určitý čas, záleží na velikosti zamoření. Na silnici a podobných zpevněných plochách se téměř žádná vrstva radioaktivních látek škodících zdraví nenachází, naopak vysoce radioaktivní jsou zelená místa, kde nešlo provést výměnu ornice technikou. V blízkosti jaderné elektrárny Černobyl hladina kontaminace stoupá. V samotných domech, kde se tolik neprojevují povětrnostní podmínky, je však situace o několik stupňů horší než na zpevněných plochách.\n\nPokud zamoření ustoupí, pak bude možné například zbytky města zbourat a postavit město nové. Problém potenciální obnovy města samotného je dnes více ekonomický než samotného zamoření, není důvodné předpokládát, že by desítky tisíc lidí našly v rozumné vzdálenosti uplatnění. V posledních letech sílí snahy o přeměnu tohoto města na skanzen – jako věčnou výstrahu před lidskou nezodpovědností a neúctou k přírodním zákonům.\n\n\"Statistika platná do dne evakuace města ze dne 27. dubna 1986\"\n\n\n\n\n\n"}
{"id": "70623", "url": "https://cs.wikipedia.org/wiki?curid=70623", "title": "Cult (album)", "text": "Cult (album)\n\nCult je třetím řadovým albem skupiny Apocalyptica. Album bylo vydáno v roce 2000 pod labelem Mercury/Universal. Ve tvorbě skupiny je album významné jednak přechodem od „čistého“ violoncellového zvuku k použití široké škály elektronických efektů, ale také odklonem od upravených skladeb známých metalových skupin (Slayer, Metallica) převážně k vlastní tvorbě.\n\n"}
{"id": "70626", "url": "https://cs.wikipedia.org/wiki?curid=70626", "title": "Údolí vlků: Irák", "text": "Údolí vlků: Irák\n\nÚdolí vlků (v tureckém originále Kurtlar Vadisi: Irak) je turecký akční film, natočený podle stejnojmenného seriálu. Je to jeden z nejnákladnějších filmů v historii země.\n\nFilm se odehrává v průběhu války v Iráku, v severní části země. Popisuje brutální chování jednotek americké armády vůči iráckým civilistům, včetně některých událostí ve věznici Abú Ghraíb.\n\nFilm po svém uvedení v Turecku vyvolal velký ohlas; mnoho diváků si ho velice oblíbilo, včetně premiéra země Recepa Tayyipa Erdogana. Někteří návštěvníci kin dokonce při nejvýznamnějších scénách provolávali hesla jako \"Bůh je velký\". Promítán byl také i v německých kinech; zde byl ale označen jako antisemitský a antiamerikanistický, převážně díky až nerealisticky brutálnímu chování vojáků a tak ho některá kina stáhla. Ke konci února tak snímek v Evropě vyvolal diskusi, kam až svoboda slova může zajít.\n\n"}
{"id": "70634", "url": "https://cs.wikipedia.org/wiki?curid=70634", "title": "Borovany (rozcestník)", "text": "Borovany (rozcestník)\n\nJméno Borovany nese více obcí:\n"}
{"id": "70636", "url": "https://cs.wikipedia.org/wiki?curid=70636", "title": "Bonton", "text": "Bonton\n\nBonton je česká mediální společnost založená v květnu 1989 jazzmanem Martinem Kratochvílem a Zdeňkem Kozákem jako hudební nakladatelství. V minulosti šlo o rozsáhlou mediální skupinu, v roce 2018 se už zabývá jen obchodem s filmovými právy a provozuje filmové laboratoře.\n\nV devadesátých letech z ní byl vytvořen mediální holding zahrnující filmovou společnost, rádio, nakladatelství, časopis atd. Snem zakladatele bylo mít zastoupení i v televizním odvětví, to jediné se mu však již nepovedlo. \n\nZakladatelé se spojili s americkým investičním fondem Bancroft, napojili se na společnost Sony. Filmová větev vyprodukovala první soukromý porevoluční film – Tankový prapor. Bonton později získal knižní nakladatelství Albatros a hudební nakladatelství Supraphon.\n\nV letech 1993–1995 měl Bonton podíl v investičních společnostech spravujících privatizační fond TREND. Michal Kocáb později své podíly v Trendu i Bontonu prodal. Přesto v hudebním nakladatelství v roce 2008 vlastnil podíl 6 %.\n\nV roce 2008 Bonton řadu společností (např. Albatros a Supraphon) prodal. V roce 2018 už nemá žádnou dceřinou společnost a jeho akcie vlastní členové představenstva Zdeněk Kozák a Miloš Petana. \n\nV minulosti společnost vlastnila mj. následující aktiva?\n\n"}
{"id": "70638", "url": "https://cs.wikipedia.org/wiki?curid=70638", "title": "Čičidžima", "text": "Čičidžima\n\nČičidžima (, doslova „Otcův ostrov“, historicky ) je největší ostrov v japonském souostroví Ogasawara.\n\nOstrov je hornatý a skalnatý, s členitým pobřežím. Má rozlohu 23,45 km², žije zde kolem 2400 obyvatel. Centrum osídlení leží na západě ostrova u přírodního přístavu Futami-kō (dříve \"Port Lloyd\"). Nejvyšším bodem je hora Čūō-zan () s nadmořskou výškou 318 metrů.\n\nBěhem druhé světové války byly na ostrově umístěny dvě radiové stanice a Čičidžima se tak stala častým cílem amerických leteckých útoků. Při jednom z těchto útoků byl sestřelen mladý George H. W. Bush. Japonské jednotky a další zdroje z Čičidžimy byly použity k posílení obrany ostrova Iwodžima před strategicky důležitou bitvou o Iwodžimu. Ostrov také sloužil jako důležitý uzel japonské radiové komunikace a jako základna pro průzkumné operace ve velké části Tichého oceánu.\n\nOstrov nebyl nikdy dobyt a kapituloval až společně s celou Japonskou říší. Po válce byli někteří z tamních vysokých důstojníků souzeni, především v souvislosti s Čičidžimským incidentem, za válečné zločiny třídy B.\n"}
{"id": "70639", "url": "https://cs.wikipedia.org/wiki?curid=70639", "title": "Tiktak", "text": "Tiktak\n\nTiktak byla finská dívčí pop-rocková hudební skupina, založená v roce 1999. Jejími členkami je 6 dívek ze severních Helsinek, které se potkaly na hudební škole.\nDebutové album Frendit \"(Přátelé)\" dosáhlo obrovské popularity v domovském Finsku, ale úspěšně se prodávalo i v sousedních skandinávských zemích a Rusku. Tiktak hrají hudbu na pomezí popu a rocku.\n\n\n\n\n\n\n"}
{"id": "70648", "url": "https://cs.wikipedia.org/wiki?curid=70648", "title": "Liška šedá", "text": "Liška šedá\n\nLiška šedá může znamenat:\n"}
{"id": "70653", "url": "https://cs.wikipedia.org/wiki?curid=70653", "title": "Elegie", "text": "Elegie\n\nElegie (z řeckého \"ελεγεια\"), žalozpěv, je skladba charakteristicky zádumčivého až smutného rázu, proto často bývá použita jako hudební nekrolog. Může být básnická nebo hudební. Původně však elegie označovala politické básnictví.\n\nPříkladem tohoto typu skladby mohou být Ovidiovy Žalozpěvy, „Elegie na smrt dcery Olgy“ pro sólový tenor, smíšený sbor a klavír Leoše Janáčka či Sukova „Elegie pro klavír, housle a violoncello“, zkomponovaná pod dojmem temné atmosféry Zeyerovy historizující básně \"Vyšehrad\".\n\nŽalozpěvy (neboli lamentace) se vyskytují také v biblické literatuře, konkrétně v Knize Jeremjáš a Pláč, nebo v Knize Mormonově v 6. kapitole knihy Mormon.\n"}
{"id": "70654", "url": "https://cs.wikipedia.org/wiki?curid=70654", "title": "Mikrojádro", "text": "Mikrojádro\n\nMikrojádro je v informatice typ jádra operačního systému, které je velmi malé a obsahuje jen nejzákladnější funkce (typicky správu paměti a podporu pro plánování procesů a meziprocesové komunikace), čímž se minimalizuje objem běžícího kódu v privilegovaném režimu. Ostatní potřebné části jádra jsou řešeny v uživatelském prostoru jako běžné procesy (resp. démoni, u mikrojader se označují \"servery\"), například správa souborového systému, ovladače zařízení, podpora protokolů pro počítačové sítě a další. Mezi zástupce systémů s mikrojádrem patří MINIX (od verze 3), operační systém GNU Hurd (s mikrojádrem GNU Mach), L4Linux (s mikrojádrem L4-Fiasco.OC), PikeOS, QNX a Symbian OS. Opakem mikrojádra je monolitické jádro, kompromisem pak hybridní jádro.\n\nMikrojádro je novější odlišný návrh, který se staví do protikladu k monolitickému jádru, u kterých byl kvůli velikosti obtížný vývoj a údržba. Návrh mikrojádra proto odpovídá teorii strukturovaného programování. Rozdělení na více samostatných logických celků umožňuje získat vysoké hodnocení bezpečnosti a zajistit vysokou spolehlivost.\n\nV některých případech je za výhodu mikrojádra označována schopnost se udržet v chodu i poté, co dojde v některém z podsystémů k závažné chybě, protože příslušný server může být restartován. Velkým problémem je však v takovém případě ztráta původního stavu (například navázaná síťová spojení, obsahy bufferů, cache), kterou lze řešit jen na úkor komplexity obsluhy serverů a jejich interních mechanismů. Tato vlastnost také může vést ke kontraproduktivnímu postoji, že pro mikrojádra není nutné vytvářet 100% spolehlivé ovladače.\n\nNespornou výhodou mikrojádra je schopnost jednoduše pozastavit jednotlivé servery a případně odpojit od napájení i jimi ovládané zařízení, což může vést k úsporám elektrické energie (např. Symbian OS) a což nelze v monolitickém jádře tak snadno zařídit.\n\nNevýhodou mikrojádra je, že při požadavku na službu jádra je nutné projít několika změnami kontextu mezi žádajícím procesem, mikrojádrem a obsluhujícími servery (na rozdíl od monolitického jádra, kde dojde při systémovém volání jádra jen ke dvěma změnám mezi kernel a user space). Dalším problémem je mechanismus meziprocesové komunikace, který vede k velkým ztrátám na výkonu (a lavinovitým změnám kontextu). V tomto ohledu lze však pečlivým návrhem dosáhnout značných vylepšení. Další nevýhodou je vlastní návrh mikrojádra, který vyžaduje existenci více či méně oddělených datových struktur, zatímco v monolitickém jádře jsou všechna data přístupná přímo, což umožňuje dosahovat vyššího výkonu, což vedlo u některých systémů k příklonu k hybridnímu jádru (např. Windows NT, Windows CE).\n\nMnoha ohledům výhod a nevýhod se věnovaly debaty mezi Linusem Torvaldsem (tvůrce monolitického jádra Linuxu) a Andrewem S. Tanenbaumem (tvůrce mikrojádra MINIXu).\n\nUnixová filozofie původně představovala malé jádro, které je považováno za dokonale bezchybné. První jádra operačních systémů, stejně jako Unixu byla původně malá. S postupným vývojem hardware, stejně jako s rostoucím počtem podporovaných služeb tato jádro nabývala na velikosti. Postupně tak docházelo ke vzniku jader, která mají i milióny řádek zdrojového kódu. I když jsou unixové systémy tradičně spojeny s monolitickými jádry, může být i unixové jádro implementováno jako mikrojádro. Příkladem je operační systém MINIX 3 a jádro GNU Mach.\n\nNevýhodou rozsáhlých monolitických jader je, že u nich nelze dosáhnout původního předpokladu unixové filozofie – totiž toho, že takové jádro bude (z praktického hlediska) prosté chyb a tudíž bezchybně fungující. To je jeden z důvodů, že jen málokterý operační systém dnes neobsahuje mikrojádrové prvky včetně např. Microsoft Windows či macOS.\n\nMeziprocesová komunikace umožňuje odděleným procesům komunikovat navzájem, obvykle zasíláním zpráv. Pro implementaci se často používá sdílená paměť. Meziprocesová komunikace je pro mikrojádra kritickým místem, který má zásadní vliv na jejich výkon (viz výše).\n\nIPC může být synchronní nebo asynchronní. Asynchronní IPC je analogická se síťovou komunikací: odesilatel odešle zprávu a pokračuje v provádění činnosti. Příjemce dotazováním zkontroluje dostupnost zprávy při pokusu ji obdržet nebo je na přijetí zprávy upozorněn přes jiný mechanismus oznamování. Asynchronní IPC vyžaduje, aby jádro udržovalo vyrovnávací paměti a fronty zpráv, a zabývá se přetečením vyrovnávací paměti; ale také vyžaduje dvojité kopírování zpráv (odesílatel jádru a jádro příjemci). V synchronní IPC první strana (odesilatel nebo příjemce) blokuje, než druhá strana je připravena k realizaci IPC. Nevyžaduje vyrovnávací nebo vícenásobné kopie, ale implicitní setkání může být pro programování ošidné. Většina programátorů proto raději používá asynchronní a synchronní příjem zároveň.\n\nPrvní generace mikrojader obvykle podporovala synchronní i asynchronní IPC, ale neměla tak vysoký výkon. Jochen Liedtke navrhl design a implementaci IPC mechanizmů jako důvod k vyřešení špatného výkonu. Jeho mikrojádra rodiny L4, díky nimž se stal průkopníkem v technice, vedla k řádovému snížení režie IPC. Mezi ně patří systém IPC volání, který podporuje odesílací a přijímací operace, takže všechny IPC jsou synchronní a předávají mnoho dat skrze registry procesoru. Dále Liedtke představil koncept \"přímého procesového přepínače\", kde se v průběhu vykonávání IPC provádí neúplná změna kontextu přímo od odesílatele k příjemci. Stejně jako v L4 je část nebo celá zpráva předávána jen uvnitř registrů, převod části zprávy v registrech se děje bez jakéhokoliv kopírování. Kromě toho se vyhneme režii vyvolávací paměti, což je zvláště výhodné v případě, kdy se IPC používá ve vzdáleném volání procedur (RPC), tedy klientem iniciované volání serveru. Další optimalizace, tzv. \"líné plánování\", zabraňuje křížení plánovací fronty v IPC tím, že uvolní vlákna, která blokují IPC v připravené frontě. Jakmile je plánovač použit, přenese taková vlákna do čekající fronty. V mnoha případech se vlákno odblokuje před dalším vyvoláním plánovačem, tato metoda nám ušetří práci. Podobné metody byly adoptovány v systémech QNX a MINIX.\n\nV systémech klient-server je většina komunikace v podstatě synchronní, a to i v případě použití asynchronních základů. Typický provoz je takový, že klient vyvolá server a pak čeká na odpověď. Asynchronní IPC může být prováděna použitím pomocníka vláken ( ). Avšak díky verzi L4 implementované v komerčních produktech se zjistilo, že je nezbytné pro lepší komunikaci přidání asynchronního oznamování. Tento signál nepřenáší data, a proto nevyžaduje vyrovnávací paměti jádra.\n\nJak synchronní IPC blokuje jednu stranu, než je druhá strana připravena, tak by jeho neomezené použití mohlo vést k zablokování (deadlock). Mimoto může klient snadno způsobit odmítnutí služby na serveru tak, že odesílá požadavky a nikdy se nepokusí o získání odpovědi. Proto se u synchronního IPC často využívá timeoutů, které omezují dobu blokování IPC. V praxi je výběr rozumné hodnoty časového limitu obtížný a systémy téměř nevyhnutelně používají nekonečné časové limity pro klienty a nulové časové limity pro servery. V důsledku toho je, že trend nesměřuje k poskytování libovolného časového limitu, ale pouze příznaku, který ukazuje, že IPC selhalo. Tento přístup účinně nabízí výběr ze dvou timeoutových hodnot nuly a nekonečna. Poslední verze L4 a Minixu šly touto cestou (starší verze L4 používá časové limity, stejně jako QNX).\n\nZákladní sada serverů pro univerzální mikrojádro zahrnuje servery souborového systému, servery ovladačů zařízení, síťové servery, servery displeje a uživatelské rozhraní serveru zařízení. Tato sada serverů (převzato od QNX) poskytuje zhruba soubor služeb, jako monolitické jádro u unixových systémů. Potřebné servery jsou spuštěny systémem a poskytují služby, jako je souborový systém, síť a přístup k zařízením pro běžné aplikační programy. Servery běží v prostředí běžných uživatelských aplikací. Vývoj serverů je spíše podobný vývoji běžných aplikací, než programování na úrovni jádra systému. Chybové stavy lze korigovat zastavením a restartováním serveru, avšak tím se ztrácí informace o původním stavu komunikace či výpočtu, a proto tento přístup vyžaduje, aby se aplikace uměla vyrovnat s neúspěchem při volání služby poskytované serverem. Příkladem může být server zodpovědný za TCP/IP stack (síťový subsystém): pokud je tento server restartován, aplikace zaznamená výpadek spojení, což je však v prostředí sítí běžný jev. U jiných služeb se však běžně neočekává, že jejich volání selže, a proto tento přístup může vyžadovat změny v kódu aplikace.\n\nProto, aby všechny servery byly restartovatelné, se některá mikrojádra soustředila na přidávání různých databázových technik, jako jsou databázové transakce, replikace a checkpointing. V případě, že má být zachován základní stav, se restartuje jen jeden server. Příkladem je ChorusOS, který byl zaměřen na zajištění vysoké dostupnosti aplikací telekomunikačního světa. Chorus zahrnoval vlastnosti, které dovolují „nesprávně napsané“ servery kdykoliv restartovat. Klienti používající tyto servery jsou pozastaveni, zatímco se server vrací zpět do původního stavu.\n\nOvladač zařízení využívá často přímý přístup do paměti nebo programování DMA přenosů, a proto potřebuje mít možnost zapisovat na libovolné místo operační paměti včetně datových struktur jádra. Takové ovladače proto musí být z hlediska zbytku jádra (či systému) důvěryhodné. Proto však nutně nemusí být ovladač součástí jádra.\n\nUživatelský režim ovladačů ve skutečnosti přebírá mikrojádro. Michigan Terminal System (MTS) byl již v roce 1967 prvním systémem, který podporoval ovladače realizované v uživatelském prostoru (včetně podpory souborového systému). Historicky byly ovladače menším problémem, protože počet zařízení byl malý a věřilo se, že se to nezmění. Ovladač v jádře znamenal jednodušší návrh a eliminaci problémům s výkonem. To vedlo k tradiční implementaci ovladačů v jádře systému ve stylu původních unixových systémů jako je Linux, ale i pro systémy Microsoft Windows. S postupem času se počet různých typů periferií zvětšoval a tím i množství kódu nutného pro ovladače, takže v současných systémech tvoří ovladače většinu zdrojového kódu.\n\nMikrojádro musí minimálně, mimo libovolných služeb operačního systému, poskytnout tyto mechanismy:\nPrůkopníky ve využití minimálního designu byly operační systémy Nucleus (zakladatel Brinch Hansen) a VM (od IBM).\n\nJochen Liedtke stanovil tzv. \"minimální princip\", který vypadá takto:\n\nKoncept je tolerován uvnitř mikrojádra, pouze když přesun vně jádro, tj. povolení implementací, by zabránil implementaci požadované systémové funkcionality.\n\nVšechno ostatní může být zhotoveno v uživatelských programech, ačkoliv některé ovladače zařízení, implementované jako uživatelské programy, mohou na některých procesorových architekturách vyžadovat privilegia na přístup k I/O hardwaru.\nVzhledem k efektivnosti obsahuje většina mikrojader plánovací a spravovací časovače (porušují tím ale minimální princip).\nStart operačního systému, založeného na mikrojádru, vyžaduje ovladače zařízení (které nejsou součástí jádra). Většinou to znamená, že jsou ovladače zabaleny s jádrem v boot obrazu a jádro podporuje bootstrap (samozaváděcí) protokol, který definuje, kde jsou dané ovladače a jak je spouštět – toto je tradiční boostrap procedura mikrojader L4. Některé mikrojádra tuto proceduru zjednodušují uložením některých klíčových ovladačů přímo do jádra (porušení minimálního principu), například LynxOS či Minix. Některé dokonce přidání souborového systému do jádra ke zjednodušení bootovací procedury. V některých případech, například GNU GRUB, systém, založený na mikrojádru, může bootovat pomocí boot loaderu. Takovéto systémy obvykle načtou statické servery pro vytvoření prvotní bootstrap procedury (nebo čekají na obraz OS pro pokračování bootstrap procedury).\nKlíčovou komponentou operačního systému, založeného na mikrojádru, je dobrá IPC a manažer virtuální paměti. Protože všechny úlohy jsou provedeny v uživatelských programech, efektivní komunikace mezi programy je klíčová, daleko důležitější, než je tomu v monolitických jádrech.\n\nNa většině mainstreamových procesorů je přepnutí mezi úlohami podstatně pomalejší v systému založeném na mikrojádře, než v monolitickém jádře. V monolitickém systému je úkol získán jedním systémovým voláním, které potřebuje dva přepínače módů (změna procesorového režimu, módu). V systémech, založených na mikrojádru, jsou úlohy získány odesláním IPC zprávy na server a získávání výsledku probíhá v další IPC zprávě ze serveru. Toto vyžaduje tzv. změnu kontextu, pokud jsou tedy ovladače implementovány jako procesy, pokud jsou ovladače implementovány jako procedury, vyžaduje to pak volání funkcí. Posílání dat na server a zpět může způsobit extra kopírování, zatímco v monolitickém systému může kernel přistoupit přímo k datům klienta.\n\nVýkon je proto potenciálním problémem v systémech, založených na mikrojádru. Ačkoliv zkušenosti z prvních generací mikrojader, jako třeba Mach a Chorus, ukázaly, že systémy, založené na těchto jádrech, byly velmi výkonově slabé, Jochen Liedtke ukázal, že výkonové problémy Machu byly výsledkem špatného designu, implementace a hlavně pak Machovy velké cache. Liedtke demonstroval se svým vlastním mikrojádrem L4, že skrz pozorný design, implementaci a hlavně dodržováním principu minimalizace, užívání IPC může být sníženo o více než jeden řád ve srovnání s Machem. Výkon L4 IPC není stále dodnes poražen v rozmezí dostupných architektur.\n\nZatímco tyto výsledky demonstrují, že slabý výkon systémů, založených na mikrojádrech první generace, není reprezentativní pro druhou generaci jader (jako například L4), stejně to nedokazuje, že systémy, založené na mikrojádru, můžou být postaveny se solidním výkonem. Bylo totiž zjištěno, že monolitický Linux server, konvertovaný na L4, vykazuje výsledek pouze o pár procent lepší, než nativní Linux. Takovéto jednotné servery se ale prakticky vůbec neobjevují. Výhody operačních systémů, založených na mikrojádře, spočívají v poskytování strukturované funkcionality operačního systému na více serverech najednou.\n\nMezi komerční multiprocesorové systémy můžeme zařadit například real-time systémy QNX a Integrity. U těchto systémů ale nebyly vypracovány podrobné porovnání výkonu s monolitickými systémy a zdá se, že výkon pro tyto výrobce není zas tak primární, spoléhají primárně na rychlé zachycení přerušení (QNX) a jednoduchost z důvodu robustnosti celého systému. Pokus o vytvoření výkonného multiprocesorového operačního systému byl projekt IBM Sawmill Linux. Tento projekt ale nebyl nikdy dokončen.\n\nBylo ukázáno, že ovladače zařízení na uživatelské úrovni se mohou blížit výkonem jádrových ovladačů dokonce i pro zařízení náročné na datový tok a s vysokými nároky na přerušení (Gigabit Ethernet). Z toho se dá mimo jiné usoudit, že výkonné multiserverové systémy jsou možné.\n\n"}
{"id": "70655", "url": "https://cs.wikipedia.org/wiki?curid=70655", "title": "Eutychianus", "text": "Eutychianus\n\nSvatý Eutychianus (Eutychian) byl 27. papežem katolické církve od 4. ledna 275 do 7. prosince 283.\n\nO tomto papeži není prakticky nic známo. Podle Liber Pontificalis pocházel z Toskánska. Údajně zavedl ritus svěcení polních plodin, ale pravděpodobněji je tento zvyk mnohem pozdějšího data. Také se uvádí, že Eutychián vlastníma rukama pohřbil 324 mučedníků. Ani tento údaj se nezdá být pravděpodobný, neboť zejména po smrti císaře Aureliána v roce 275 se křesťanská církev těšila dlouhému období klidu.\n\nSvatý Eutychián byl pohřben v papežské kryptě Kalixtových katakomb. Byly zde nalezeny fragmenty řeckého nápisu \"EUTYCHIANOS EPIS\". V roce 1659 byly jeho ostatky převezeny do Sarzany.\n\nPamátku papeže Eutychiána uctívá katolická církev 8. prosince.\n\n\n"}
{"id": "70656", "url": "https://cs.wikipedia.org/wiki?curid=70656", "title": "Caius", "text": "Caius\n\nSvatý Caius (Gaius, česky také Kájus) byl 28. papežem katolické církve. Jeho pontifikát trval od 17. prosince 283 do 22. dubna 296.\n\nSvatý Caius se narodil v Saloně, v dnešní Dalmácii (dnes už jen zříceniny poblíž Splitu) a pocházel z rodu císaře Diocletiana. O jeho životě není prakticky nic známo. Existují o něm pouze zmínky v životopisech svatého Šebestiána a svaté Zuzany. Byl totiž jejich strýcem.\n\nZda byl mučedníkem je velmi sporné. Poslední krvavé pronásledování křesťanů se sice odehrálo za vlády císaře Diocletiana (císařem 284 – 305), ale první edikty proti křesťanům byly vydány až v roce 303, kdy již byl Caius dávno mrtev.\n\nHrobka papeže byla objevena v Kalixtových katakombách včetně originálního nápisu.\nVe výtvarném umění bývá Caius zobrazován s papežskou tiárou.\n\nKatolická církev si jeho památku připomíná 22. dubna společně s papežem Soterem. Caius je uctíván zejména v Dalmácii a v Benátkách\n\n\n"}
{"id": "70658", "url": "https://cs.wikipedia.org/wiki?curid=70658", "title": "Marcellinus", "text": "Marcellinus\n\nSvatý Marcellinus byl 29. papežem katolické církve. Zvolen papežem byl 30. června 296, zemřel v roce 304.\n\nDatum narození není známo. Z epitafu jáhna Severa v Kalixtových katakombách víme, že za Marcellinova pontifikátu zde byly zbudovány nové pohřební komory. Mělo se tak stát ještě před zahájením největší perzekuce křesťanů za Diocletianovy vlády, při níž byly katakomby zkonfiskovány, stejně jako všechna ostatní shromaždiště křesťanů. Italský archeolog De Rossi předpokládá, že křesťané zablokovali vstup do hlavní části katakomb, aby uchránili hroby mnoha mučedníků, kteří tam byli pohřbeni.\n\nŽádný dobový pramen nezmiňuje, že by zemřel mučednickou smrtí. Později se dokonce vyskytla obvinění, že odevzdal svaté knihy hned po prvním císařově ediktu a že obětoval bohům, aby zachránil svůj život. Na Marcellina útočil zejména africký biskup Petilianus a pověsti o jeho zradě byly zejména u donatistů v Africe velmi živé. Na počátku 6. století se dokonce objevily fragmenty zápisů z údajného tajného jednání synodu 300 biskupů, na kterém se měl papež ze svých činů zodpovídat. Dva dny prý zapíral a třetího dne se ke zradě přiznal. Dnes se považuje za prokázané, že tyto zápisy jsou padělkem a zmíněný synod se nikdy nekonal. Marcellina se mimo jiné horlivě zastával i svatý Augustin.\n\nNa druhé straně v četných pramenech pocházejících z 5. a 6. století, obsahujících seznamy římských biskupů, jméno papeže Marcellina buď chybí úplně nebo je zřetelně vymazáno. To nemůže být zcela náhodné a ukazuje to spíše na to, že jistá podezření o činnosti papeže v době Diokleciánova pronásledování křesťanů přetrvávala. Nicméně křesťanská obec navzdory všem pověstem jeho hrob nadále uctívala.\n\nPodle Liber Pontificalis zemřel papež Marcellinus 26. dubna 304. Toto datum je však zřejmě zcela chybné. Podle jiných pramenů je nejpravděpodobnější datum úmrtí 24. nebo 25. říjen. Byl pohřben v katakombách sv. Priscilly na Via Salaria. Obvyklé pohřebiště papežů, Kalixtovy katakomby, byly totiž v té době císařem zkonfiskovány.\n\nKatolická církev se přidržuje \"Liber Pontificalis\" a památku tohoto papeže uctívá 26. dubna.\n\n"}
{"id": "70660", "url": "https://cs.wikipedia.org/wiki?curid=70660", "title": "Etuda", "text": "Etuda\n\nEtuda [etýda] (z francouzského \"étude\" – učení, cvičení) je drobná hudební skladba pro jeden nástroj, sloužící k výuce instrumentalisty. Jejím cílem tedy není sdělit nějakou výraznější hudební myšlenku, ale představuje především způsob, jak pomoci žáku osvojit si techniku hry. Proto jsou etudy pro studenty všech typů hudebních škol velmi málo oblíbené. \n\nPro houslisty jsou v tomto směru nejznámějšími skladbičky Jacquese Mazase nebo českého houslového učitele Otakara Ševčíka, klavíristé znají velmi dobře etudy vídeňského učitele a skladatele Carla Czerného.\n\nSpecifický druh etud jsou takzvané koncertní etudy, jejichž cílem je kromě tréninku techniky také koncertní představení. Mezi nejvýznamnější koncertní etudy pro klavír patří díla Fryderyka Chopina (op. 10, op. 25, 3 posthumní etudy), Ference Liszta (12 transcendentálních etud, 6 Paganiniho etud), 2 koncertní etudy (Šumění lesa, Rej skřítků), 3 koncertní etudy).\n"}
{"id": "70663", "url": "https://cs.wikipedia.org/wiki?curid=70663", "title": "Etuda (rozcestník)", "text": "Etuda (rozcestník)\n\nVýraz Etuda má trojí použití: \n"}
{"id": "70664", "url": "https://cs.wikipedia.org/wiki?curid=70664", "title": "Auguste Maquet", "text": "Auguste Maquet\n\nAuguste Maquet ([o'gyst ma'kɛ], 13. září 1813 – 8. ledna 1868) byl francouzský prozaik a dramatik období romantismu, nejvýznamnější spolupracovník Alexandra Dumase staršího. \n\nAuguste Maquet byl původním povoláním profesor historie, ale měl i literární ambice. Pokoušel se psát vlastní divadelní hry a právě jednu z nich roku 1839 Alexandre Dumas přepsal a uvedl pod názvem \"Bathilde\". Úspěch hry oba podnítil ke společnému napsání historického románu \"Rytíř Harmental (Chevalier d'Harmental)\". To byl počátek jejich velice plodné spolupráce, která trvala až do roku 1857, kdy se rozešli ve zlém (Maquetovo jméno se neobjevilo na žádném románu, který s Dumasem společně vytvořili).\n\nSpolupráce Dumas–Maquet probíhala tak, že Maquet vyhledával materiál a vypracovával první nástin děje. Na Dumasovi pak bylo literární zpracování, při kterém mu však mnohdy pomáhali i další spolupracovníci. Tato \"Továrna na romány\", jak zněl titul jednoho pamfletu Dumasových odpůrců z roku 1854, měla za následek obrovskou společnou literární plodnost.\n\nNa rozdíl od Dumase dovedl Maquet s vydělanými penězi dobře hospodařit a zemřel jako bohatý muž.\n\nMaquet je nesporným spoluautorem nejvýznamnějších Dumasových románů: \n\nAuguste Maquet je také autorem několika vlastních historických románů a divadelních her, například:\n\n\n\n"}
{"id": "70668", "url": "https://cs.wikipedia.org/wiki?curid=70668", "title": "Dramatik", "text": "Dramatik\n\nDramatik (z řečtiny) je spisovatel dramat.\n\nMezi první známé dramatiky západní civilizace, jejichž díla se dochovala, patří antičí Řekové. Ti psali dramata pro výroční Athénské soutěže, které se konaly kolem 5. století př. n. l. Těchto soutěží se účastnili dramatici jako Aischylos, Sofoklés, Eurípidés a Aristofanés, jež zavedli básnické formy na něž stále spoléhají jejich moderní protějšci. Pro Řeky, byla „\"poeisis\"“ aktem tvorby her, takže slovo „poeta“ má oproti antice rozdílnou konotaci.\n\n"}
{"id": "70672", "url": "https://cs.wikipedia.org/wiki?curid=70672", "title": "Mateřský jazyk", "text": "Mateřský jazyk\n\nJako mateřský jazyk je v českém prostředí nejčastěji označován\n\n\nAvšak podle jiných (a v některých jiných částech světa rozšířenějších) kritérií může být mateřský jazyk definován či chápán jako:\n\n\nPřitom nemusí jít ve všech případech o jeden a tentýž jazyk – u většiny obyvatel světa jde o jazyky různé, např. první osvojený jazyk a jazyk nejvíce používaný se u mnohých osob liší.\n\n"}
{"id": "70673", "url": "https://cs.wikipedia.org/wiki?curid=70673", "title": "Marcellus I.", "text": "Marcellus I.\n\nSvatý Marcellus I. byl 30. papež katolické církve. Datum narození není známo. Papežem byl zvolen v květnu nebo červnu roku 308 a zemřel v roce 309 nebo 310.\n\nPo smrti papeže Marcellina v roce 304 Diocletianovo pronásledování křesťanů pokračovalo s mimořádnou krutostí. Po abdikaci císaře Diocletiana a nástupu nového císaře Galeria, které se uskutečnilo v květnu 305, se křesťané v Římě těšili relativnímu klidu. Nicméně trvalo téměř tři roky, než se církev zkonsolidovala natolik, aby mohl být zvolen nový biskup římský.\n\nMarcellus I. převzal vedení církve ve velkém nepořádku. Modlitebny i pohřebiště byly zkonfiskovány a běžné aktivity církve byly přerušeny. V církvi bez pevného vedení se množily různé odštěpenecké názory a navíc se ti, kteří v době perzekuce od církve odpadli domáhali opětovného přijetí do křesťanské komunity, aniž by byli jakkoliv potrestáni.\n\nPodle \"Liber Pontificalis\" Marcellus rozdělil území Říma na dvacet pět okrsků, v nichž ustanovil představitele církve, z nichž každý měl dohlížet na přípravy uchazečů o křest svatý a organizovat veřejná pokání odpadlíků. Kromě toho byli odpovědni za řádné pohřbení mučedníků a uctění jejich památky. Nechal rovněž vybudovat nový hřbitov \"Cemeterium Novellae\" na \"Via Salaria\" v blízkosti katakomb sv. Priscily. Dochoval se jeho list do Antiochie, v němž dovozuje, že římská církev je hlavou celého křesťanstva a že bez svolení římského biskupa se nesmí konat žádný církevní sněm.\n\nMarcellus vystupoval jako přísný zastánce církevních předpisů a to zejména v otázce návratu odpadlíků do církve. Podle některých zpráv byl tento postoj nejen kritizován jeho odpůrci, ale dokonce spor se přenesl do ulic a vyvolal veřejné nepokoje. Podle jedné z verzí císař Maximianus, aby znovu nastolil pořádek, nechal Marcella vyhnat z města.\n\nJiná legenda vypráví o jisté bohaté vdově \"Lucině\", která odkázala celé své jmění církvi. Císař se chtěl tohoto majetku zmocnit, a proto vyzval papeže, aby se vzdal úřadu a zmíněný majetek obětoval bohům. Když tak neučinil, byl odsouzen, aby devět měsíců uklízel ve zvěřinci u dravých zvířat chovaných ke gladiátorským hrám. Poté byl ztlučen kyjem a vyhnán z města.\n\nV obou verzích Marcellus zemřel krátce po vyhnání. Některé prameny uvádějí datum 16. ledna 310, ale není zřejmé, zda jde o datum smrti nebo pohřbu. Byl pochován - jako jeho předchůdce - v katakombách sv. Priscilly. Chrám zasvěcený sv. Marcellovi stojí údajně na místě domu vdovy Luciny, která byla prohlášena za blahoslavenou.\n\nPodle historika Theodora Mommsena nebyl Marcellus papežem, ale pouze administrátorem ustanoveným řídit církev do zvolení nového papeže. Podle něj je datum 16. leden 310 skutečně datem úmrtí Marcella a Eusebius byl zvolen papežem ještě za Marcellova života 18. dubna 309. Pro tuto konstrukci však nejsou věrohodné důkazy.\n\nPamátku sv. Marcella uctívá katolická církev 16. ledna.\n\n\n"}
{"id": "70674", "url": "https://cs.wikipedia.org/wiki?curid=70674", "title": "Bagatela", "text": "Bagatela\n\nBagatela je drobná, krátká skladbička, nejčastěji komponovaná pro klavír, převážně příležitostného charakteru. Odpovídá to základnímu významu tohoto původně italského slova, tedy maličkost, bezvýznamná věc.\n\nNejznámějšími jsou „Six bagatelles“ pro klavír Ludwiga van Beethovena, Dvořákovy Bagately či Bagatela pro klavír Josefa Suka.\n\nTento termín je používán i v jiných uměleckých odvětvích (svá drobnější dílka tak nazýval Benjamin Franklin, v poezii jimi často pojmenovával svá drobná dílka Vladimír Holan.\n"}
{"id": "70675", "url": "https://cs.wikipedia.org/wiki?curid=70675", "title": "Trigger (databáze)", "text": "Trigger (databáze)\n\nTrigger (česky spoušť) v databázi definuje činnosti, které se mají provést v případě definované události nad databázovou tabulkou. Definovanou událostí může být například vložení nebo smazání dat. Jednoduchá spoušť, která se má provést před vložením nového záznamu do tabulky může mít v SQL zápis:\n\nTato spoušť před vložením dat do \"jmeno_tabulky\" provede příkazy vložené mezi BEGIN a END. Kód triggerů lze spouštět i v jiných okamžicích (viz dále). Pokud je spouštěný příkaz jen jeden, mohou být klíčová slova BEGIN a END vynechána.\n\n\nUvnitř kódu triggeru lze použít dva speciální prefixy, platící jenom v něm a nikde jinde. Jsou to:\n\n\nTriggery jako takové jsou definovány ve většině moderních databázových systémů, ovšem mírně se liší v sémantice svého provedení.\nKlíčové rozdíly jsou zejména v tom, …\n\n"}
{"id": "70676", "url": "https://cs.wikipedia.org/wiki?curid=70676", "title": "Eusebius (papež)", "text": "Eusebius (papež)\n\nSvatý Eusebius (česky Smil) († 17. srpna 310 ?) byl 31. papežem katolické církve.\n\nEusebius byl nástupcem papeže Marcela I. Jeho pontifikát byl velmi krátký. \"Liber Pontificalis\" udává jeho trvání na pouhé čtyři měsíce, od 18. dubna do 17. srpna. Nejistý je rok, mohlo to být v roce 309 nebo 310 (pravděpodobnější).\n\nPocházel údajně z Řecka a působil i jako lékař. Několik málo detailů o jeho životě známe z náhrobního nápisu, který dal pořídit papež Damasus I. (366–384). Za jeho pontifikátu pokračoval spor jakým způsobem mají být zpět do církve přijímáni odpadlíci z doby krvavého pronásledování křesťanů (apostati). V tomto sporu mu byl největším oponentem jistý Heraclius, ale není zřejmé, zda zastával názor na přísnější či mírnější interpretaci církevních pravidel. Z nepříliš jasných zmínek se však zdá, že Heraclius a jeho stoupenci požadovali okamžitý a bezpodmínečný návrat do církve, tedy i bez jakéhokoliv pokání.\n\nCísař Maxentius ukončil spor tím, že oba vykázal z Říma. Eusebius byl deportován na Sicílii, kde krátce poté zemřel. Eusebiův nástupce Miltiades byl zvolen papežem 2. června 311 a patrně ještě v témže roce nechal přenést ostatky svatého Eusebia do Říma a pohřbít ve zvláštní hrobce v Kalixtových katakombách.\n\nPamátku svatého Eusebia uctívá katolická církev 26. září, což je den, kdy byly jeho ostatky znovu pohřbeny v Římě.\n\n"}
{"id": "70677", "url": "https://cs.wikipedia.org/wiki?curid=70677", "title": "Trigger", "text": "Trigger\n\nPojem trigger (v angličtině spínač, spouštěč) se používá ve více významech:\n\n"}
{"id": "70678", "url": "https://cs.wikipedia.org/wiki?curid=70678", "title": "Březen 2006", "text": "Březen 2006\n"}
{"id": "70679", "url": "https://cs.wikipedia.org/wiki?curid=70679", "title": "Miltiades", "text": "Miltiades\n\nSvatý Miltiades (také Melchiades, Meltiades, Melciades, Milciades nebo Miltides) byl 32. papežem katolické církve. Jeho pontifikát trval od 2. července 311 do 11. ledna 314.\n\nRok narození není znám. Římským biskupem byl zvolen nejspíše 2. června roku 311. Zemřel 10. nebo 11. ledna 314.\n\nPo deportaci papeže Eusebia na Sicílii a jeho rychlé smrti, byl papežský stolec poměrně dlouhou dobu uprázdněn. Přispělo k tomu nejen trvající pronásledování křesťanů, ale i spory uvnitř církve, které se týkaly osob, které se v průběhu perzekuce zřekly víry a obětovaly bohům (apostaté, lapsi) a které neskončily ani po vyhnání obou největších protagonistů Eusebia a Heraclia.\n\nPapež Miltiades pocházel z Afriky. V Liber Pontificalis je uvedeno datum volby 2. června roku 311, ale uvedená délka pontifikátu by odpovídala spíše roku 310. Historici se kloní k názoru, že správně je rok 311 a chyba v délce pontifikátu je omylem písaře.\n\nZhruba v době jeho zvolení byl vydán triumvirátem císařů Galeria, Licinia a Constantina edikt o toleranci, který umožnil křesťanům vyznávat víru a obnovit kostely a modlitebny. Pouze v některých zemích na východě, které byly pod nadvládou císaře Maximina Dai pronásledování přetrvávalo. Papeži Miltiadovi byly v Římě předány všechny zkonfiskované budovy a majetek. Miltiades nechal do Říma převézt ostatky svatého Eusebia, svého předchůdce a pohřbít je v Kalixtových katakombách.\n\n27. října 312 byl v bitvě u Milvianského mostu definitivně poražen uzurpátor Maxentius a do Říma vítězně vstoupil císař Konstantin Velký (Constantinus). Tím bylo dovršeno vítězství křesťanské církve, neboť sám Konstantin konvertoval ke křesťanství a papeži Miltiadovi věnoval Lateránský palác, který se stal sídlem papežů a administrativním centrem církve. Bazilika přiléhající k paláci se stala hlavním římským chrámem. (Bazilika ve 14. století několikrát vyhořela. Až papež Sixtus V. nechal v polovině 16. století na jejím místě vybudovat baziliku sv. Jana z Lateránu. )\n\nPapež Miltiades zdědil spor se kterým se nedokázali vyrovnat jeho předchůdci. V době Diocletianova pronásledování křesťanů došlo k velkému množství případů zapření Krista křesťany. Ti neodolali krutým hrozbám, nátlaku, mučení a trestům, které na ně vyvíjela římská moc a její represivní složky. Rozmnožili tak řady tzv. „padlých křesťanů“ (lapsi), tj. těch křesťanů. kteří se během pronásledování přísežně odřekli víry a předali pohanům svaté knihy (tzv. „traditores“). Odpadlictví bylo v oné době chápáno jako jeden ze tří neodpustitelných hříchů. Po skončení pronásledování se však padlí křesťané houfně hlásili zpět do církve. To vyvolalo v církvi spory mezi umírněnými, kteří souhlasili s možností jejich návratu, a radikály (tzv. donatisty), kteří s tímto nesouhlasili. Donatisté byli přesvědčeni, že jen oni jsou pravá církev, která nikdy nezradila a nekolaborovala se státní mocí. Odmítali se s katolíky stýkat, rodiny se začaly rozdělovat a narůstala zloba. Donatisté si začali sami světit kněze a biskupy a stavět své vlastní kostely. Tak byla v každém větším městě vedle křesťanské komunity také komunita donatistická, mnohdy větší než tradiční křesťanská.\n\nV roce 313 předložili donatisté až k císaři spor o právoplatnost svěcení kartaginského biskupa. V té době byli totiž v Kartágu biskupové dva: Cecilian a Majorinus (donatista). Miltiades svolal na 3. října 313 do Lateránského paláce synod osmnácti římských a galských biskupů, kteří po třech dnech rozhodli ve prospěch Ceciliana a donatismus prohlásili za heresi. Nicméně spor tím ukončen nebyl. Donatistické hnutí mělo stále větší oblibu, zvlášť mezi prostým venkovským lidem. Pro ně byli donatisté pravověrní hrdinové. Rostoucí soupeření obou církví vedlo zákonitě ke stupňování nevraživosti, přecházelo ve vzájemnou nenávist a vedlo téměř k úplnému rozštěpení církve. Spor otřásal církví ještě mnoho desetiletí.\n\nPapeži Miltiadovi se připisuje opatření, že není nutné držet půst v neděli a že ve všech římských kostelích má být uchovávána hostie posvěcená papežem při slavnostní mši.\n\nZemřel 10. nebo 11. ledna 314 a stal se posledním papežem pohřbeným v Kalixtových katakombách. Záhy byl prohlášen za svatého. Přestože zemřel přirozenou smrtí, je považován za mučedníka, protože pro svou víru za pronásledování křesťanů trpěl. Jeho památka byla dříve uctívána 10. ledna, podle poslední martyrologie je jeho svátek 10. prosince.\n\n"}
{"id": "70684", "url": "https://cs.wikipedia.org/wiki?curid=70684", "title": "Silvestr I.", "text": "Silvestr I.\n\nSilvestr I. (také Sylvestr) byl 33. papežem katolické církve, která jej uctívá jako svatého. Jeho pontifikát trval od 31. ledna 314 do 31. prosince 335. Za jeho pontifikátu si katolická církev upevnila své postavení ve světě, kterého se již nikdy nemusela vzdát. Je osmým nejdéle vládnoucím papežem (21 let, 11 měsíců a 1 den).\n\nDatum narození není známo. Některé prameny uvádějí, že byl zvolen papežem ve věku 21 let, což by odpovídalo roku narození cca 292. Podle Liber pontificalis byl narozen v Římě, jeho otcem byl Rufus. Legenda \"Vita beati Sylvestri\" uvádí, že jeho matkou byla Justa. Přijal křest jako mladík a v době pronásledování křesťanů za císaře Diokleciána se ukrýval v lesích na Monte Soracte nedaleko Říma. Odtud podle legendy pochází i jméno, které si zvolil po svém zvolením římským biskupem. Silvestr pochází z latinského slova silva, znamenajícího les a které označuje i obyvatele lesa. Podle legendy měl římského císaře Konstantina Velikého vyléčit z lepry a pokřtít. Od něj pak získal darem tzv. \"Patrimonium Petri\", pozemek, na kterém později vznikl Vatikán.\n\nPo smrti papeže Miltiada byl 31. ledna 314 (přesný den v lednu není jistý) zvolen biskupem římským. Byl papežem za vlády císaře Konstantina Velkého, který ačkoliv přijal křest až před svou smrtí, 313 povolil takzvaným \"Milánským ediktem\" křesťanství. Postavení církve se v době jeho vlády výrazně zlepšilo. Tím spíše lze litovat, že se z této doby dochovalo málo hodnověrných historických pramenů. Informace jsou vesměs čerpány z pozdějších legend, např. již zmíněné \"Vita beati Sylvestri\", která byla objevena na východě a existuje v řecké, syrské a latinské verzi. Dále z apokryfního \"Constitutum Sylvestri\", pocházejícího z let 501 až 508, který je připisován údajnému římskému koncilu o kterém však není jiných zpráv.\n\nK Silvestrovi se vztahuje i zfalšovaná listina zvaná \"Donatio Constantini\" (Konstantinova donace), která se převážně týká okolností údajného císařova křtu a podle nějž císař, poté co přenesl sídlo říše římské do Konstantinopole, předal Silvestrovi a jeho nástupcům světskou moc nad Římem, Itálií i celým Západem. Tento zfalšovaný dokument, pocházející až ze 7. století, se stal podkladem pro nároky papežů na politickou moc.\n\nPapeži Silvestrovi se nevyhnuly spory, které již několik desetiletí ohrožovaly jednotu církve. Kromě donatistů zmíněných v článku o papeži Miltiadovi šlo zejména o ariánství. Ariánci byli stoupenci alexandrijského kněze Areia (260 až 336), který někdy kolem roku 318 začal popírat božství Ježíše Krista. Tvrdil, že Ježíš není stejné podstaty jako Bůh Otec, ale pouze vznešeným tvorem, později Bohem přijatým za jeho Syna. I když alexandrijský biskup odsoudil názory svého podřízeného, popularita Areia, který byl vynikajícím kazatelem, přispěla k rozšíření tohoto názoru.\n\nCísař, který se obával že spory povedou k rozdělení říše svolal v roce 325 do Niceji v Malé Asii první koncil (častý omyl je, že tento všeobecný sněm se konal v Nice ve Francii). Na něm se tzv. nicejským vyznáním víry rozhodlo, že Ježíš je jedné podstaty s Bohem Otcem. Papež se nicejského koncilu sám nezúčastnil, ale poslal na ně pouze své dva presbytery a dva diákony. Pravděpodobně tím papež dával najevo nesouhlas se skutečností, že koncil svolal císař, ale také možná tím protestoval proti některým císařovým praktikám (nechal zavraždit svého syna Crispa i svou druhou manželku, měl několik konkubín a křest mu byl proto až do chvíle jeho umírání odepírán). Nicejský koncil definoval víru a dogmata (závaznou liturgii, teologii, interpretaci bible) a odsoudil vše, co se odlišuje - mezi prvními ariánství a nestoriánství. Koncil formuloval a vyhlásil tzv. Nicaeum (starokřesťanské vyznání víry). Koncil rozhodl i otázku, kdy mají být slaveny Velikonoce. Za termín Zmrtvýchvstání byla stanovena první neděle po prvním jarním úplňku.\n\nV roce 330 povýšil císař Konstantin Byzantion na hlavní město celé římské říše, od té doby na jeho počest nazývané Konstantinopolí. Tím se předurčil úpadek Říma, který zůstal nadále pouze centrem křesťanství, zatímco světská moc říše se přesunula do nového centra. To mělo mít v budoucnu vážné důsledky, protože konstantinopolský patriarcha nepatřil do té doby mezi přední křesťanské biskupy.\n\nPapež Silvestr pak provedl úpravu bohoslužeb a vydal řadu liturgických nařízení. Kromě jiného přikázal, aby napříště oltáře byly místo ze dřeva stavěny z kamene. Oltáře neměly být pokryty hedvábím, ale pouze plátnem. Stanovil přesné stupně svěcení kněží. Je spojován i se vznikem římské pěvecké školy a také nechal sestavit první římskou martyrologii (seznam křesťanských mučedníků). Podle další tradice tento papež zavedl slavení neděle jako „dies Dominica“ - den Páně.\n\nV některých pramenech je mylně uvedeno, že poprvé použil při liturgii papežskou korunu složenou ze tří korun, tzv. tiáru. Jedná se skutečně o omyl. Původní vysoká kuželovitá čepice se začala používat od 7. století. První korunu dostal papež Mikuláš I. v 9. století, další dvě koruny přibyly ve 13. a 14. století.\n\nZa Silvestrova pontifikátu došlo k proměně pohanského Říma na křesťanský. S pomocí císaře byly v Římě postaveny čtyři slavné baziliky: sv. Jana v Lateráně, sv. Petra ve Vatikánu, sv. Pavla za hradbami a sv. Vavřince za hradbami. Nad katakombami svaté Priscilly nechal zbudovat kostel, v němž byl později sám pohřben.\n\nSilvestr zemřel 31. prosince 335 po dlouhém pontifikátu, který trval 21 let a 11 měsíců. Jako první papež byl pohřben v chrámě, v bazilice sv. Priscilly na Via Salaria, kde byli pochováni i někteří další papežové. Jeho hrob objevil v roce 1890 archeolog De Rossi. V té době však už jeho ostatky byly uloženy v chrámě San Silvestro in Capite, kam je dal v 8. století přenést papež Pavel I.\n\nPamátku svatého Silvestra uctívá (nejen) církev 31. prosince. Den jeho svátku má ale i symbolický význam. Tak jako 31. prosince končí jeden rok a s nadějí očekáváme příchod nového, tak i pontifikát Silvestra I. označuje konec éry pronásledování křesťanů a začíná zlatý věk církve.\n\nSilvestr je jedním z prvních uctívaných světců a jeho kult se rozšířil do celé Evropy. Stal se patronem domácího zvířectva a dobré úrody. Bývá zobrazován v papežském ornátu, knihou a mušlí nebo býkem. Je mu zasvěceno papežské vyznamenání Řád svatého Silvestra.\n\n\n"}
{"id": "70685", "url": "https://cs.wikipedia.org/wiki?curid=70685", "title": "Jeřáb (stroj)", "text": "Jeřáb (stroj)\n\nJeřáb je dopravní stroj z kategorie zdvihadel, který zdvíhá a poté přemisťuje těžké předměty respektive břemena, obvykle (ale ne vždy) pomocí kladnice a háku na laně. Používá se ve všech oblastech průmyslu (zejména v průmyslu těžkém), dále pak ve stavebnictví i jinde. Příbuznými stroji jeřábu jsou vrátky a nákladní zdviže.\n\n\n"}
{"id": "70688", "url": "https://cs.wikipedia.org/wiki?curid=70688", "title": "Galon", "text": "Galon\n\nGalon (anglicky \"gallon\", zkratka gal) je název angloamerické jednotky objemu (není to jednotka SI). Z historických důvodů se pod stejným jménem používají různé objemy:\n\n\n"}
{"id": "70698", "url": "https://cs.wikipedia.org/wiki?curid=70698", "title": "Liniový vlakový zabezpečovač LS", "text": "Liniový vlakový zabezpečovač LS\n\nLiniový vlakový zabezpečovač LS je československý vlakový zabezpečovač umožňující přenos čtyř návěstních znaků na stanoviště strojvedoucího. Jeho funkce je sloučena s funkcí kontroly bdělosti strojvedoucího. \n\nTento zabezpečovač začaly zavádět Československé státní dráhy počátkem šedesátých let 20. století. Traťová část byla zřizována na elektrifikovaných tratích jako součást autobloku. Zařízení bylo postupně inovováno, jednotlivé verze se dodávaly pod označením LS II, LS III a LS IV. \n\nV 80. letech se ČSD rozhodly vozidlovou část zcela přepracovat, aby odpovídala úrovni soudobé techniky. Výsledkem byl zabezpečovač LS 90, který byl zaváděn od počátku 90. let. Traťová část, princip činnosti a počet přenášených znaků zůstaly zachovány. \n\nZároveň byla v roce 1989 vyzkoušena spolupráce s bodovým zabezpečovacím systémem fy. Ericsson, což by v případě zavedení umožnilo nahradit kontrolu bdělosti strojvedoucího kontrolou rychlosti vlaku. Jelikož se však v té samé době objevily první úvahy o jednotném evropském zabezpečovači - ETCS, jehož koncepce v zásadě odpovídala stanoveným cílům, bylo rozhodnuto připojit se k vývoji tohoto zařízení. V současnosti je vybaveno přenosem kódu asi 1500 km tratí v České republice a 554 km tratí na Slovensku a většina hnacích vozidel.\n\nZařízení LS se skládá z traťové a vozidlové části. Traťovou část tvoří obvod tvořený kodérem (zpočátku mechanickým, později elektronickým), který se nachází obvykle v úrovni návěstidla a vysílá kód vzájemně izolovanými kolejnicemi proti vozidlu. Tento proud se uzavírá přes první dvojkolí železničního vozidla. Základní frekvence používaná u stejnosměrné trakční napájecí soustavy byla 50 Hz, u střídavé 75 Hz, ale existovaly i výjimky. V současnosti se nově zřizují pouze obvody 75 Hz. Tato frekvence je prostřednictvím kodéru modulována obdélníkovými impulsy následujících opakovacích frekvencí:\n\n\nVozidlo je na spodku před první nápravou opatřeno cívkami snímačů kódu. Kód je vyhodnocován a převáděn na návěstní opakovač. Význam jednotlivých světel (návěstí) je následující:\n\n\nStrojvedoucí je povinen před jízdou vlaku zapnout zařízení vlakového zabezpečovače, je-li jím vozidlo vybaveno. V případě jízdy po nekódované trati musí periodicky (po 13 až 22 s, u LS90 po 20 s) obsluhovat tlačítko bdělosti. Při jízdě po kódované trati musí periodicky obsluhovat tlačítko bdělosti pouze při červeném světle nebo žlutém mezikruží. Pokud nestiskne příslušné tlačítko v daném intervalu, ozve se houkačka a, pokud ani poté nezareaguje, dojde k samočinnému zabrzdění vlaku. Obsluha tlačítka není vyžadována při zabrzdění přídavnou brzdou.\n\nV souvislosti se zvyšováním rychlosti vlaků nad 120 km/h dochází k rozložení zábrzdné vzdálenosti do dvou oddílů. S tím souvisí některé změny funkce. V případě návěsti výstraha a rychlosti nad 120 km/h je vyžadována obsluha tlačítka bdělosti. Pokud je rychlost 120 km/h a nižší, strojvedoucí musí tlačítko obsloužit pouze jednou při změně kódu. Aby strojvedoucí neupadal do stereotypu, byla přidána funkce houkačky při stisknutí tlačítka bdělosti v době, kdy to není vyžadováno - při svícení modrého nebo zeleného světla, při svícení žlutého a rychlosti do 120 km/h.\n\nPoloautomatická kontrola strojvedoucího. Zavádění a rušení tohoto zařízení bylo v 90. letech krátkou epizodou v provozu vlakového zabezpečovače. Vzniklo na základě iniciativy pracovníků dep Nymburk a Česká Třebová. Zařízení snímalo rychlost vozidla z vlastního snímače otáček umístěného na nápravě. V případě přenosu kódu červeného světla byla odměřována vzdálenost, po ujetí cca 800 m nesměla být rychlost vyšší, než 30 km/h, jinak došlo k zabrzdění vlaku. Potíž spočívala především u osobních vlaků v délce úseků mezi vjezdovým návěstidlem a pravidelným místem zastavení, které často byly mnohem delší, než 1000 m zábrzdné vzdálenosti, kterou zařízení sledovalo, takže docházelo ke zbytečnému zdržování dopravy. Nicméně toto zařízení nezaniklo zcela bez užitku - snímač otáček a převodník kódů jsou využity v elektronických rychloměrech fy. Metra.\n\nVlakový zabezpečovač LS přinesl bezpochyby zvýšení bezpečnosti železničního provozu, avšak pouze na malé části sítě ČSD. Jeho sloučení s kontrolou bdělosti strojvedoucího však mělo za následek jeho znehodnocení. Pokud strojvedoucí pravidelně obsluhuje tlačítko bdělosti, nemá zařízení žádný vliv na jízdu vlaku. Doplnění o bodový přenos návěstí by bylo žádoucí, ale vzhledem k zavádění ETCS (zmiňovanému v úvodu) byla tato cesta opuštěna.\n\nNa Slovensku byl vyvinut vlakový zabezpečovač MIREL (vozidlová část), který využívá kódů zabezpečovače LS, avšak navíc generuje brzdnou křivku vycházeje z uvažované délky oddílů 1000 m. V případě delšího oddílu může strojvedoucí obsluhou zařízení umožnit překročení brzdné křivky.\n\nItalský liniový zabezpečovač RS4 Codici, který umožňuje přenos 4 kódů, byl doplněn dalším kódováním na frekvenci 275 Hz. Doplňující kódy jsou v souladu se základním kódováním, pouze upřesňují informaci. Tento systém se označuje Blocco Automatico a Correnti Codificate (BACC). Vozidla i tratě obou systémů jsou vzájemně kompatibilní. Dalším krokem je osazení hlavních tratí balízami ETCS, které slouží k přenosu informací o trati, zatímco návěsti přenáší původní systém. Tento zabezpečovač je označen SCMT. \n\nSovětský liniový zabezpečovač ALSN byl na Okťabrské dráze v 80. letech doplněn druhou frekvencí 175 Hz k přenosu doplňujících kódů, jako v případě BACC. Dalším krokem byl vývoj zcela nové vozidlové části schopné spolupracovat se stávajícími traťovými částmi dosavadních zabezpečovačů, s mapami tratí v paměti na vozidle a se satelitní navigací - KLUB-U. Satelitní navigace umožňuje modelovat brzdové křivky k návěstidlům.\n\nNový typ zařízení LS06 pracující stejným způsobem, jako předchozí zabezpečovače LS, umožňuje využití jako STM ETCS na tratích s liniovým přenosem kódu.\n"}
{"id": "70703", "url": "https://cs.wikipedia.org/wiki?curid=70703", "title": "Svídnice (Dymokury)", "text": "Svídnice (Dymokury)\n\nSvídnice je vesnice ve východní části středních Čech, v okrese Nymburk. Nachází se 13 km severně od Poděbrad. Je to část obce Dymokury, jež leží 2,5 km směrem na jihovýchod. Ve vsi je 76 domů, žije zde  obyvatel.\n\nPrvní písemná zmínka o vesnici pochází z roku 1436. Ves náležela k dymokurskému panství, byla obklopena lesy a rybníkem Nepokoj (vysušen roku 1845). K obci náležela osada Nové Zámky se samotou Mutínsko, mlýn Komárov, Ledečky a Viničná Lhota.\n\nV roce 1860 byla ve vsi postavena socha Nejsvětější Trojice. Roku 1873 zde byla zřízena jednotřídní škola. Roku 1924 došlo ke zrušení mlýna Komárov, kde bylo mletí úplně zastaveno. V roce 1937 byl odhalen pomník padlým v první světové válce a vysázeno stromořadí lip zdobící náves.\n\nPod obcí teče Štítarský potok a v obci leží rybník Křiňák. Komárovský rybník leží cca 1 km od Svídnice a má rozlohu 27 ha.\n\nSvídnice se nachází na okraji ptačí oblasti Rožďalovické rybníky, chráněné oblasti Natura 2000.\n\nVesnice má vlakové i autobusové spojení. Vlak ve směru Křinec – Městec Králové. Autobus směr Dymokury přes Černou Horu.\n\nSbor dobrovolných hasičů byl založen roku 1872. První požár od založení SDH Svídnice vypukl v roce 1873. Zasáhl čp. 18, 19, 20, 21 a 41. Roku 1890 během jednoho týdne vypukly další dva požáry. V roce 1894 obec koupila první stříkačku, dodnes je v neporušeném stavu v Dymokurech. Později hasili hostinec a několikrát stoh.\n\nNázev získala Svídnice od keřů svídy obecné (z rodu dřínů), která rostla na tomto území. Pozůstatky jejích keřů se nacházejí na vrchu Kamence, kde dříve stávala tvrz.\n\n"}
{"id": "70707", "url": "https://cs.wikipedia.org/wiki?curid=70707", "title": "Puberta", "text": "Puberta\n\nPuberta (česky také dospívání) je období a proces tělesných změn, při kterých se tělo dítěte mění na tělo fyzicky dospělého člověka schopného se rozmnožovat. Puberta je inicializována hormonálními signály z mozku do pohlavních orgánů. V odpověď produkují pohlavní orgány různé hormony, které stimulují růst, funkci nebo proměny mozku, kostí, svalů kůže, vnitřních a pohlavních orgánů. Růst se zrychluje v první části puberty a vrcholu dosahuje na konci. Před pubertou se tělesné odlišnosti mezi chlapci a dívkami omezují pouze na oblast genitálií. Během puberty se rozvinou rozdíly ve velikosti, tvaru, kompozici a funkci tělesných struktur a systémů. Nejvíce zřetelné to je u tzv. druhotných pohlavních znaků.\n\nU chlapců je zvětšení varlat prvním příznakem puberty. U předpubertálních chlapců se varlata změní kolem 1. roku života. Jejich velikost se dále mění v průběhu puberty a kolem 18. až 20. roku života je jejich velikost stejná jako u normální dospělé populace.\n\nVarlata mají dvě primární funkce: produkovat hormony a produkovat spermie. Leydigovy buňky produkují testosteron, který spouští většinu změn mužského pohlavního zrání a hlavně sexuální touhu. Z rostoucích tkání zaznamenáváme největší přírůstek u tkáně zajišťující tvorbu spermatu. Vývoj spermatu u mužů není zatím příliš zdokumentován. Sperma může být nalezeno v ranní moči většiny chlapců po prvním roce pubertálních změn a příležitostně ještě dříve.\n\nMužský penis roste od narození dítěte. Ve fázi I (věk cca 3 roky) je penis malý, má asi 3 cm. Ve fázi II (věk cca 9 let) se délka penisu zatím příliš nemění. Ve fázi III (věk cca 11 let) se penis začíná výrazně zvětšovat do délky přibližně 6 cm. Ve fázi IV (věk cca 13 let) se penis dále zvětšuje do délky asi 10 cm. Ve fázi V (věk cca 15 let) je již penis plně vyvinutý a dosahuje průměrné délky okolo 15 cm.\n\nPubické ochlupení začne růst krátce po tom, co začne růst i samotný genitál. Růst tohoto ochlupení začíná nad kořenem penisu tím, že vyroste několik chloupků, což dle Tannerovy stupnice označujeme jako fázi dvě. Ve fázi tři, která nastává zhruba po 6 až 12 měsících je již chloupků tolik, že je nelze spočítat. Ve fázi čtyři pokrývá ochlupení již celý trojúhelník kolem ohanbí. Ve fázi pět již roste ochlupení i v tříslech a jiných partiích kolem genitálu.\n\nV měsících a letech, které následují po objevení ochlupení ohanbí, se začíná vyvíjet ochlupení i na jiných částech těla v následujícím pořadí: podpaží, kolem hýždí, nad horním rtem, kolem licousů a naposledy v oblasti brady a krku. Ochlupení na trupu, nohách, pažích a zádech roste pozvolna. V této oblasti je mnoho rozdílů, které závisejí například na příslušnosti k etnické skupině obyvatelstva. Ochlupení bývá u chlapců více než u děvčat. Ochlupení začíná růst od 12 let a to: na penisu, na šourku, na břiše, v podpaží, na rukou a na nohou.\n\nPod vlivem androgenů roste hrtan u obou pohlaví. Tato změna je více patrná u chlapců, kterým se může stát, že jim příležitostně v tomto období přeskočí výška hlasu až o oktávu. Většina hlasových změn se děje během třetí až čtvrté fáze mužské puberty. Změna hlasu je dokončena přibližně během 18. roku života. Porucha změny hlasu se nazývá puberphonie.\n\nU chlapců se začíná růst zrychlovat zhruba 9 měsíců po zvětšení varlat a trvá přibližně 2 roky. Průměrná rychlost růstu je přibližně 8,5–12 cm ročně. První začínají růst chodidla a dlaně, přidávají se končetiny a naposledy roste trup. Kolem 16. roku života se růst zpomaluje.\n\nNa konci puberty má dospělý muž těžší kosti a téměř dvakrát větší objem kosterních svalů. Některé kosti vyrostly disproporcionálněji, což se projevilo změnou tvaru mužského a ženského těla. Vývoj svalů probíhá zejména v závěrečných fázích puberty a pokračuje i po ní.\n\nVzrůstající úroveň androgenů může změnit kompozici mastných kyselin v potu, což způsobuje tělesný zápach jako u dospělého jedince. U dívek jiný androgenový efekt způsobuje zvýšenou sekreci mastnoty z kůže, což způsobuje akné.\n\nPrvním fyzickým znakem puberty u dívek je obvykle zpevnění bradavky na jednom či obou prsou zhruba mezi desátým a jedenáctým rokem věku. Toto ukazuje na začátek růstu prsou v pubertě. Podle Tannerovy stupnice je to fáze číslo dvě ve vývoji prsou (fáze jedna jsou plochá předpubertální). Během 12 měsíců od této fáze se prsa začínají vzdouvat a začínají být patrná navenek. Toto je fáze tři ve vývoji prsou. Během fáze 4 prsa ještě více mohutní a získávají téměř dospělý tvar, který se ještě ustálí během fáze pět. U některých žen fázi čtyři a pět nelze vůbec rozlišit. Děvčata zažívají také svoji první menstruaci.\n\nPubické ochlupení je nepochybně druhou pubertální změnou, které si lze všimnout obvykle krátce po začátku růstu prsou. Ochlupení je nejprve viditelné kolem stydkých pysků. Prvních pár chloupků je na Tannerově stupnici popisováno jako fáze dvě. Ve fázi tři, která následuje za 6–12 měsíců, je již chloupků tolik, že se nedají spočítat a objevují se na stydkém pahorku. Ve fázi čtyři již ochlupení zcela vyplňuje charakteristický trojúhelník. Ve fázi pět rostou chloupky i v tříslech a směrem nahoru k pupíku.\n\nSlizniční vrstva pochvy se také mění v závislosti na rostoucí hladině estrogenu, začíná být tlustší a přechází do růžova (oproti předpubertální červené). Bělavé sekrety jsou normálním efektem způsobeným estrogenem. V následujících dvou letech, se děloha a vaječníky zvětšují. Vaječníky také obsahují folikulární cysty, které jsou viditelné ultrazvukem.\n\nPrvní menstruační krvácení (menarche) přichází zpravidla 2 roky po prvních příznacích růstu prsou. Průměrný věk prvního krvácení je u amerických dívek těsně před třináctým rokem života. Menses není první dva roky pravidelný a měsíční. Ovulace je nezbytná pro plodnost, ale může i nemusí doprovázet raný menses. Podle jedné studie okolo 80 procent menzesů v prvním roce není doprovázeno ovulací a asi 50 procent v druhém roce, ale pouze 10 procent dívek neovuluje po pěti letech. Počátek ovulace po prvním menstruačním krvácení však není nevyhnutelný a vysoké procento dívek s pokračující nepravidelností po několik let od prvního krvácení bude mít nadále nepravidelnost a nebude mít ovulaci a budou vystaveny riziku snížené plodnosti.\nMenstruace u dívek v České republice přichází zhruba 1 měsíc po jejich 12 narozeninách.\n\nV měsících a letech následujících poté, co se objeví ochlupení ohanbí se ostatní části pokožky působením androgenů ochlupují v následujícím pořadí: podpaží, ochlupení v oblasti hýždí, horní ret, licousy. Množství chlupů v těchto oblastech je menší než u mužů a záleží na etnické příslušnosti.\n\nBěhem tohoto období se zvyšující hladinou estrogenu rozšiřuje dolní část pánve. Zvyšuje se procento tukové tkáně v tělesné kompozici více než u mužů, zvláště v typickém ženském rozložení v oblasti prsou, boků, hýždí, stehen, horních paží. Progresivní rozdíly v rozložení tuku, jakož i sexuální rozdíly v růstu kostry na určitých místech přispívají k typicky ženskému tvaru těla na konci puberty. Ve věku 10 let má průměrná dívka o 6 procent více tuku než průměrný chlapec, ale koncem puberty je průměrný rozdíl téměř 50 procent.\n\nV období dospívání si člověk začne uvědomovat svou osobnost. Napodobuje myšlenky, které jsou charakteristické pro jeho dobu, nebo napodobuje nějaký svůj idol. Bouří se proti autoritám, obzvlášť proti rodičům. Člověk začne navazovat a poznávat přátelství a lásku a v tomto věku pozná také násilí a zklamání a probíhají náhlé změny nálad. Neustále pozoruje svoje tělo a jeho změny.\n\n\n"}
{"id": "70710", "url": "https://cs.wikipedia.org/wiki?curid=70710", "title": "Symfonie", "text": "Symfonie\n\nSymfonie je cyklická hudební forma sonátového typu, komponovaná pro větší až velké nástrojové obsazení (zpravidla symfonický orchestr).\n\nK původně instrumentální symfonii později přibyla možnost současného uplatnění dalších komponentů, např. sólového zpěvu, sborů, v moderní klasické hudbě pak nejrůznějších dalších přidružených souborů, např. souboru bicích nástrojů (8. symfonie Miloslava Kabeláče, skladby Krzystofa Pendereckého) a dalších ne zcela tradičních součástí, např. elektronických nástrojů (Philip Glass), původně nehudebních (John Cage, György Ligeti), industriálních, hlukových a ambientních zdrojů zvuku, digitálně zpracovaných zvuků nástrojů z obsazení klasického orchestru (Vladimír Hirsch) atd. Symfonická forma patří k nejnáročnějším hudebním útvarům jak z hlediska kompozičního, tak interpretačního, a je proto právem perlou a vrcholem v oboru skladatelského umění i umění koncertní interpretace.\n\nSymfonická forma se rozvinula především v období klasicismu a romantismu, avšak původ tohoto útvaru i slova \"symfonie\" (volně přeloženo: souzvuk, současné znění více zdrojů zvuku) je nutno hledat již v antickém Řecku. Význam výrazu v hudební historii zaznamenal v průběhu staletí mnoho změn. Ve starověké řecké hudbě představoval tento výraz tedy totéž, co dnes -konsonance, v 16. století to byla každá vokální skladba s instrumentálním doprovodem, v 17. století je \"sinfonia\" předehrou k opeře, atd. Právě tato „předehra“ - \"sinfonia\", se stala přímým předchůdcem současné formy, která se v průběhu času proměňovala (počet vět 3-5, dělení jednotlivých částí rychlá-pomalá-rychlá, zaváděním sborů či sólistů atd.)\n\nDůležitým vývojovým článkem pro symfonii, tak jak ji chápeme víceméně dodnes, jsou skladby tzv. mannheimské školy (založené českými hudebníky, především J. V. Stamicem a jeho syny) a vznik sonátové formy.\n\nZa „otce“ klasické symfonie je považován Joseph Haydn; v té době měla symfonie obvykle sonátovou cyklickou formu o čtyřech větách. Toto členění bylo víceméně respektováno prakticky až do začátku 20. století. Pro moderní symfonie v dnešní vážné hudbě nejsou stanovena žádná předem daná pravidla a záleží na každém skladateli, jaký přístup a řešení si při skladbě symfonie zvolí.\n\nMezi nejvýznamnější skladatele symfonické hudby jsou (řazeno chronologicky):\n\nZa nejdokonalejší symfonická díla lze považovat skladby Haydnovy (přes 100 programních symfonií), Mozartovy (např. Symfonie č. 25 g-moll, Symfonie č. 40 g-moll, Symfonie č. 41 C dur „Jupiterská“), Beethovenovy (především 3. Eroica, 5. „Osudová“, 6. „Pastorální“, či 9. „S ódou na radost“), Dvořákovy symfonie č. 7–9 (9. „Novosvětská“ a Dvořákova „Novosvětská“ jsou vůbec nejhranějšími symfoniemi na světě), dále pak symfonie Brucknerovy, Brahmsovy a Mahlerovy.\n\n"}
{"id": "70711", "url": "https://cs.wikipedia.org/wiki?curid=70711", "title": "Židovský kalendář", "text": "Židovský kalendář\n\nŽidovský kalendář ( , \"luach ha-šana\", \"deska roku\", \"tabule roku\"; zkráceně \"luach\" „deska“, „tabule“) je lunisolární, tzn. měsíce jsou počítány podle Měsíce a roky podle Slunce. Letopočet se datuje od stvoření světa, latinská zkratka je AM (\"\"). Všechny měsíce židovského kalendáře začínají novem, respektive objevením prvního srpku nového měsíce, rok a letopočet se pak mění prvního dne měsíce tišri. Ve starověku byl nový měsíc vyhlašován na základě svědectví o pozorování. Kalendář založený na přesných výpočtech se začal používat od poloviny 4. století a dnes platný židovský kalendář zůstal nezměněný od 10. století.\n\nBěžný rok má 12 měsíců. Měsíc trvá buď 30 dní (tzv. plný, \"male\") nebo 29 dní (tzv. „umenšený“, \"chaser\"). Měsíce nisan, sivan, av, tišri, ševat a během přestupného roku adar I. jsou vžy „plné“; ijar, tamuz, elul, tevet a adar II. vždy „umenšené“. Počet dní u měsíců chešvan a kislev se mění. Roky tak mohou mít 353 dní, případně 354 nebo 355 dnů. Období mezi 1. nisanem a 1. tišri trvá vždy 177 dní. Den začíná a končí západem slunce. Den se dělí na hodiny (, \"ša'a\", \"ša'ot\"), které nemají po celý rok stejnou délku, ale jsou dvanáctinami denní nebo noční části dne (, \"ša'ot zmanijot\"). Hodina se pak dále dělí na díly (, \"chelek\", \"chalakim\") a díly na „okamžiky“ ( \"rega\", \"rega'im\"). Týden se skládá ze sedmi dnů, jež jsou označovány řadovými číslovkami (první, druhý atd.); pouze sedmý den má samostatné jméno: \"šabat\".\n\nLunární rok je o jedenáct dní kratší, než sluneční, měsíc nisan se tak každým rokem přibližuje k zimě. Protože ale nisan musí vždy připadnout na začátek jara, vkládá se dvakrát za sedm let (respektive sedmkrát za 19 let) mezi měsíce adar a nisan 13. měsíc, adar II., hebrejsky \"adar šeni\". Tento rok je nazván \"ibur\" (, dosl. „obtěžkán“). V devatenáctiletém cyklu se jedná vždy o roky 3, 6, 8, 11, 14, 17 a 19. Tato praxe byla prováděna již za dob druhého chrámu. Přestupný rok může trvat 383, 384 nebo 385 dní.\n\nKromě devatenáctiletého (malého) měsíčního cyklu ( \"machzor katan\", \"machzor ha-levana\") existuje i solární (velký) cyklus ( \"machzor gadol\", \"machzor ha-chama\"), trvající 28 let. Každých dvacet osm let vyjde slunce přesně v tentýž den v týdnu a tutéž hodinu, jako na začátku cyklu. Během ranní modlitby se říká zvláštní požehnání slunce, \"birkat ha-chama\".\n\nNový rok (Roš ha-šana) začíná vždy 1. tišri. Délky měsíců chešvan a kislev jsou proměnné tak, aby nový rok připadl na novoluní, avšak je několik výjimek, tzv. \"dechijot\" (odsunutí), které mohou vyžadovat zpoždění oproti novoluní až o dva dny:\n\nFixace kalendáře probíhala pravděpodobně již během počátku poexilního období, kdy byla dřívější, biblická jména měsíců nahrazena názvy vesměs babylónského původu. Dále probíhala snaha o fixaci ustanovení Roš ha-šana na určité dny, tato byla ovšem završena až v 1. – 2. stol. o.l. Po dlouhá staletí byl židovský kalendář ustanovován v Jeruzalémě, po jeho zničení pak patriarchou v Izraeli. Vyhlašování novoluní se řídilo podle očitých svědků a jejich rozhodnutí bylo následně systémem poslů a signálů oznamováno židům žijícím v diaspoře. Kvůli prodlevě se svátky začaly v diaspoře slavit o den déle, než v Izraeli samotném (s výjimkou Roš ha-šana a Jom kipur). Rovněž i vyhlašování přestupného roku se řídilo podle dozrávání ječmene v Izraeli.\n\nVe 4. století ale byla situace židů žijících v \"Erec Jisra’el\" natolik kritická, že patriarcha Hilel II. stál před zásadním rozhodnutím, zdali si má ponechat ve svých rukách moc a vědomost vyhlašovat novoluní (a tím riskovat, že s perzekucí židovstva v Izraeli toto zanikne) nebo ustanovit kalendář tak, aby mohl být přestupný rok a novoluní vyhlašováno po celém světě bez ohledu na pravomoc patriarchátu. Hilel II. se v roce 358/9 rozhodl pro druhou možnost a ustanovil devatenáctiletý cyklus, podle kterého jsou určovány přestupné roky dodnes, zároveň došlo k úpravám \"dechijot\" více méně do podoby, v jaké je známe dnes. Definitivní podoba kalendáře byla stanovena až v 10. století v gaonském období.\n\n\n"}
{"id": "70714", "url": "https://cs.wikipedia.org/wiki?curid=70714", "title": "Visuté zahrady Semiramidiny", "text": "Visuté zahrady Semiramidiny\n\nVisuté zahrady Semiramidiny (také označované jako \"Visuté zahrady babylónské\") jsou zaniklá starověká památka v Babylóně řazená mezi sedm divů světa. Postavit je nechala dle legendy královna Semiramis, pravděpodobně je však vybudoval až král Nebukadnesar II. pro svou manželku Amytis.\n\nPodle pověsti byly vybudovány pro královnu Amytis, která vyrostla v zelené Médii a stýskalo se jí po horách a rostlinách, a proto Nabukadnesar II. přikázal kolem roku 600 př. n. l. postavit visuté zahrady na terasách paláce, aby ji potěšil. O jejich existenci však neexistují nezvratné důkazy. Zahrady popisovali zejména starořečtí historikové, mimo jiné Strabón a Diodóros Sicilský. Podle zmíněných popisů byly zahrady zavlažovány prameny vody, které stékaly dolů po hradbách a zavlažovaly tak všechny rostliny.\n\nDruhý div světa – okouzlující visuté zahrady královny Semiramis v Babylóně, které svou krásou předčily monumentálnost babylónských hradeb, zikkuratu i Mardukovy cesty.\n\nHistorik Diodóros Sicilský (50př.n.l.) píše:\n\"„Visuté zahrady Semiramidiny nebyly vystavěny Semiramis, která založila město, ale pozdějším vládcem nazývaným Kýros, kvůli kurtizáně, která byla z Persie. Vytvářela louky na vrcholcích hor, požadovaných králem. Zhotovovala umělé výsadby, aby napodobila Perskou zemi. Tato zahrada, byla 400 stop čtverečných velká a stoupala až na vrchol hory, kde byla budova a otevřené místnosti jako je u divadla. Podle schodiště byly postaveny nad sebou oblouky, mírně vystoupavě, které podepírají celou zahradu. Nejvyšší oblouk, na kterém leží celá plocha zahrady, byl 50 loktů vysoký. Zahrada samotná byla obklopena cimbuřím a valy. Stěny byly z velmi silné, postavené s nemalou péčí a náklady, jsou silné 22 stop, a každý pískovcový kámen je 10 stop široký. V několika patrech této stavby byly položeny trámy a velké kameny, každý 16 stop dlouhý a čtyři široký. Střecha nad tím vším byla nejprve pokryta rákosím zalitým množstvím síry (nebo asfaltu), a na to pak byly položeny dvojitě dlaždice spojené tvrdou a odolnou maltou. Nad tím vším byly položeny pláty olova uložené tak, aby odváděly vodu a také aby nehnily základy. Při vším byla položena zemina, která měla hloubku dostatečnou pro růst největších stromů. Když byla položena půda rovná a hladká, byla osázena všemi druhy stromů, které jak pro krásu, tak i pro velikost může potěšit diváky. Oblouky, které stály nad sebou vytvořily mnoho majestátních prostor všeho druhu a pro všechny účely. Byly tam stroje které přiváděly velké množství vody z řeky Eufrat prostřednictvím potrubí, tak aby bylo skryto před diváky. Toto potrubí vodu vyvádělo stavbou až na úroveň zahrady.“\"\n\nToto svědectví, ačkoliv odpovídá nalezenému objektu, možná nebylo založeno na přímém pozorování. Naopak bylo potvrzeno, že pro svá díla použil Diodóros celou řadu starších zdrojů.\n\nPodle Filóna se visutými zahradami nazývaly takové zahrady, jejichž rostliny se zdvihaly vysoko do vzduchu. Nacházely se v ní kamenné sloupy, které nesly celou tíhu stavby, zavodňovací systémy, palmové trámy a především nejrůznější rostlinstvo. Její krása předčila všechny známé stavby Babylónu a právem je tedy Strabónem popisována jako jeden ze sedmi divů světa. Ten ji popisoval takto: ,Zahrada tvoří čtverec, drží na klenbách spočívajících z kvádrů, postavených na sebe jako kostky. Podstavce jsou vyplněny hlínou, takže na nich mohou růst i největší stromy. Nejvyšší plošina má stupňovité terasy a na nich jsou spirálová čerpadla, která čerpají vodu z Eufratu.\"\nNejen pro krásu však byly visuté zahrady Semiramidiny označeny za jeden z divů světa. Zasloužila se o to také originalita myšlenky a zároveň důmyslnost čerpacího zařízení. Přestože se už dnes na tento skvost nemůžeme podívat, zůstaly nám po ní rekonstrukce novodobých odborníků a malířů.\n\nArcheolog Robert Koldewey, objevitel Babylonu, ve městě vykopal zbytky kamenné stavby, která bývá mnohdy s visutými zahradami ztotožňována.\n\nDíky pověstem o Semiramis tedy byly i zmíněné visuté zahrady považovány za pohádku. Ale Robert Koldewey je našel! Na pahorku Karsu našel jednoho dne podivné klenby, což by nebylo nic neobyčejného. Byly to však první klenby nalezené v Mezopotámii. Přikázal kopat dělníkům dál a objevoval více zajímavých věcí, jako například sloupy z kamene – kámen byl v Mezopotámii jedním z nejvzácnějších stavebních materiálů, dále studnu, o které se původně mohl domnívat, že je věží nějaké stavby, ale po vykopávkách se prokázalo, že jde opravdu o studni s trojitou spirálovitou šachtou. Jelikož byl Koldewey i znalcem kanalizací, okamžitě ho napadla bláznivá myšlenka. Začal proto hledat informace v dílech Diodóra, Strabóna a Béróssa, ve kterých se dozvěděl, že kamene se použilo při stavbách v celém Babylónu jen dvakrát – na severní straně Kasru, kde už ho objevil a na visutých zahradách Semiramidiných. Současně také prostudoval Strabónův popis zahrad, který se shodoval s průřezem nalezeného komplexu u Karsu.\n\n\n"}
{"id": "70716", "url": "https://cs.wikipedia.org/wiki?curid=70716", "title": "Vykořenění", "text": "Vykořenění\n\nVykořenění může být chápáno jako:\n\nTuto teorii rozvinul francouzský intelektuál Lucien Herr (1864–1926).\n"}
{"id": "70719", "url": "https://cs.wikipedia.org/wiki?curid=70719", "title": "Okres Skalica", "text": "Okres Skalica\n\nOkres Skalica je jeden z okresů Slovenska. Leží v Trnavském kraji, v jeho nejsevernější části. Na severu hraničí s Českou republikou, na západě s okresem Myjava, na jihu s okresem Senica.\n"}
{"id": "70726", "url": "https://cs.wikipedia.org/wiki?curid=70726", "title": "Švédská gramatika", "text": "Švédská gramatika\n\nŠvédská gramatika je mluvnický popis švédštiny. Švédská mluvnice vychází z podobných principů jako mluvnice ostatních germánských jazyků. Minimální flexe dává současné švédštině převažující charakter izolačního (analytického) jazyka.\n\nŠvédština gramaticky rozlišuje dva rody: společný (commune) a střední (neutrum).\n\nRod mužský (masculinum) a ženský (femininum) splynuly ve spisovném jazyce dohromady a až na výjimky se nerozlišují (zůstávají zachovány v některých nářečích).\n\nVe 3. osobě jednotného čísla se ve společném rodě existují 3 osobní zájmena:\nPro střední rod se používá zájmeno det.\n\nV 60. letech 20. století bylo uměle vytvořeno „politicky korektní“ zájmeno hen, které označuje osoby bez určení pohlaví. Zpočátku se nesetkalo u mluvčích s pochopením. Více se v určitých textech, které kladou důraz na rovnost pohlaví, využívá po roce 2000.\n\nPodobně jako jiné germánské jazyky má švédština člen určitý a neurčitý.\n\nNeurčitý člen má tvar en (společný rod) a ett (střední rod), používá se jen v jednotném čísle a má význam „jeden“:\nen kvinna – (jedna) žena, en man – (jeden) muž, ett barn – (jedno) dítě.\n\nUrčitý člen, který má význam „ten“, je tzv. postpozitivní. To znamená, že se připojuje jako koncovka k podstatnému jménu (podobně je to i třeba v bulharštině či rumunštině). Většinou má tvar -en (spol. rod) a -et (střední rod), v množném čísle obvykle -na, někdy -en, -a. Končí‑li slovo samohláskou, vynechává se obvykle \"e\".\n\nPříklady:\n\nStojí‑li před podstatným jménem ještě přídavné jméno (v určitém tvaru), přidává se ještě člen den, det, de:\n\nSkloňování podstatných jmen je velmi jednoduché. Rozlišuje se jednotné (singulár) a množné (plurál) číslo. Nejčastější koncovky jsou Některá neutra jsou bez koncovky. Některá slova v plurálu přehlasují kmenovou samohlásku (man – män).\n\nVe švédštině se zachovaly dva mluvnické pády – nominativ a genitiv, který se tvoří přidáním koncovky ‑s (jako v angličtině, ve švédštině se však běžně používá i pro neživotná substantiva, např. Sveriges huvudstad – hlavní město Švédska). Koncovku ‑s lze přidat i k tvarům s určitým členem:\n\nPůvodní gramatický systém švédštiny měl 4 pády – nominativ, genitiv, dativ a akuzativ. V některých nářečích je tento systém dosud funkční. Ve standardní švédštině však byly dativ a akuzativ nahrazeny nominativem, mluvnické vazby se vyjadřují pomocí předložek. Genitiv má funkci čistě přivlastňovací, nepojí se s žádnou předložkou a stojí před substantivem, které určuje.\n\nŠvédská přídavná jména se skloňují dvojím typem skloňování – silným a slabým (podobně jako v němčině).\n\nSilné skloňování se používá s určitým členem a má v obou rodech i číslech stejný tvar, který má zpravidla koncovku -a, u mužského rodu (pozůstatek dřívějšího stavu) může být koncovka -e.\n\nSlabé skloňování se požívá v ostatních případech, ve společném rodě je adjektivum bez koncovky, ve středním rodě má koncovku ‑t a v množném čísle obou rodů -a (jako v určitém tvaru):\n\n\nNěkterá adjektiva se stupňují nepravidelně a některá přehlasují kmenovou samohlásku.\n\nPřivlastňovací zájmena se v 1. a 2. osobě a zvratné zájmeno skloňují jako přídavná jména při slabém skloňování, tj. rozlišují tvary pro společný a střední rod v jednotném čísle a tvar pro množné číslo:\n\nZvratná zájmena se používají pouze ve 3. osobě:\n\nVýslovnost některých tvarů je nepravidelná. Tvary mig, dig, sig, dem se v neformálních textech mohou psát v souladu s výslovností mej, dej, sej, dom.\n\nŘadové číslovky se číslicí zapisují takto:\n\n\nNa rozdíl od češtiny, kde se za číslicí píše tečka, ve švédštině se za dvojtečkou uvádí koncovka.\n\nJag är född den 12 (tolfte) maj 1974 (nittonhundrasjuttiofyra). = Narodil jsem se 12. května 1974.\n\nPřed datem se používá určitý člen den. Letopočty do roku 1999 se udávají ve stovkách let (podobně jako v češtině).\n\nStaletí\n\n\n\n\nSlovesa se rozdělují do čtyř tříd. 1.–3. třída jsou slabá slovesa, 4. třída jsou slovesa silná. Kromě toho existují ještě slovesa způsobová a nepravidelná.\n\nŠvédská slovesa svými tvary vyjadřují kategorii času, způsobu a rodu. Osoba a číslo jsou vyjadřovány podmětem (ve větě musí být vždy vyjádřen). Slovesa pro tyto kategorie nemají zvláštní tvary.\n\nInfinitiv končí -a, nebo je vyjádřen pouze kmenem slovesa. Často před ním bývá částice att?\n\nPřítomný čas (prézentum) bývá zkončený na:\n\n\nBudoucí čas (futurum) se tvoří pomocí ska(ll) + infinitiv nebo kommer att + infinitiv:\n\nPrvní způsob se používá u dějů, které se uskuteční v budoucnu a jsou spíše vynuceny okolnostni než dány vůlí vykonavatele. Při použití druhého způsobu naopak mluvčí doufá, že se děj v budoucnu uskuteční, či hodlá něco udělat. Nejčastěji se však budoucnost vyjadřuje pomocí přítomného času slovesa:\n\nMinulý čas (préteritum) se tvoří koncovkou -de (1. třída)/‑te (2. třída)/‑dde (3. třída) u slabých sloves. Silná slovesa (4. třída) jsou bez koncovky a mění kmenovou samohlásku:\n\nPředpřítomný čas (perfektum) se tvoří pomocí har + supinum. Supinum v ostatních severských jazycích není. U slabých sloves má stejný tvar jako trpné/minulé příčestí pro střední rod (‑t [1., 2. třída]/‑tt [3., ale i 4. třída]), u silných sloves má zvláštní tvar zakončený -it (nebo i -tt; obvykle také změněnou kmenovou samohlásku).\n\nPředminulý čas (plusquamperfektum) se tvoří hade + supinum:\n\nPoužití časů se řídí podobnými pravidly jako v němčině a angličtině. V hovorové řeči se har/hade často vypouští.\n\nPodmiňovací způsob (kondicionál) se tvoří skulle + infinitiv, v minulosti skulle ha + supinum:\n\nPřítomný a minulý kondicionál je třeba důsledně rozlišovat.\n\nTrpný rod (pasivum) se tvoří dvojím způsobem. Běžnější je tvoření koncovkou ‑s (na rozdíl od norštiny, kde se tyto tvary v běžné mluvě používají málo). Je to obdoba českého trpného rodu tvořeného pomocí \"se\":\n\nDruhý způsob je pomocí bli (stát se) + příčestí trpné. Je třeba odlišit vara (být) + příč. trpné, tato vazba nevyjadřuje trpný děj, ale stav:\n\nPříčestí trpné/minulé se skloňuje podobně jako přídavná jména. U slabých sloves se tvoří koncovkami (1. i 2. / 2. / 3. třída – společný rod), (1. a 2. / 3. třída – střední rod), (1. / 2. / také 2. / 3. třída – plurál). U silných sloves (4. třída) jsou koncovky \n\nMluvnická shoda se uplatňuje i v postavení příčestí po slovese (v přísudku nebo v opisných tvarech trpného rodu):\n\nPříčestí přítomné se tvoří příponou -ande, -ende a je nesklonné:\n\nZápor se tvoří částicí inte, knižně též ej (z finštiny) nebo icke (z norštiny):\n\nS výjimkou předpon \"an-, be-, bi-, ent-, er-, för-, här-, miss-, sam-, um-, und-, van-\" a \"å-\" jsou všechny ostatní předpony sloves odlučitelné. Podobně se chovají i slovesa složená ze dvou částí. Předpona nebo první část složeniny může být odloučena a stojí pak až za slovesem:\n\nOdloučené tvary jsou typické pro hovorový styl, spojené tvary jsou více knižní. Může však být i jistý významový rozdíl:\n\nOdlučitelné jsou všechny slovesné tvary s výjimkou příčestí:\n\nOd přídavných jmen se příslovce nejčastěji tvoří přidáním -t (jako při tvoření tvarů středního rodu). U přídavných jmen se zakončením -lig se někdy přidává -en:\n\nNěkdy se též přidává přípona ‑vis ke tvaru středního rodu:\n\nStupňování je stejné jako u adjektiv:\n\nŠvédština má pevný slovosled, kde obvykle stojí sloveso v určitém tvaru na druhém místě ve větě. Základní slovosled je SVO (podmět – přísudek – předmět – ostatní větné členy):\n\nTento slovosled se používá zpravidla i ve vedlejších větách:\n\nInverzní slovosled (VSO) se používá v otázkách a ve větách, kde na prvním místě stojí příslovečné určení:\n\nVe složených slovesných tvarech přísudku stojí určité slovesné tvary před neurčitými (infinitiv, příčestí, supinum). Při inverzním slovosledu neurčité tvary následují až za podmětem:\n\nPodmět musí být ve švédské větě vždy vyjádřen.\n\nPojí‑li se sloveso se dvěma předměty, nepřímý předmět (komu, čemu?) předchází předmětu přímému (koho, co?):\n\nPojí‑li se spojovací výraz vedlejší věty s předložkou, stojí tato předložka až na konci věty:\n\nVe švédské větě může být pouze jeden záporný výraz:\n\nV hlavní větě stojí záporka zpravidla za určitým slovesným tvarem:\n\nVe vedlejší větě záporka obvykle stojí před slovesem:\n\nČasová souslednost se uplatňuje zejména v nepřímé řeči. Je‑li v hlavní větě minulý čas, je třeba posunout časy vedlejší věty do minulosti (v češtině k tomuto jevu nedochází):\n\nČasová souslednost se uplatňuje i ve větách jako:\n\n\n"}
{"id": "70730", "url": "https://cs.wikipedia.org/wiki?curid=70730", "title": "Osobní pohovor", "text": "Osobní pohovor\n\nOsobní pohovor je proces, ve kterém hodnotí zaměstnavatel nebo jeho zástupci zaměstnance, který se uchází o pracovní místo v podniku či organizaci. Pro uchazeče je přitom velmi důležité jeho vystupování a image. V současné době se firmy snaží před přijetím zaměstnance dobře poznat, protože vynaložené náklady na administrativu a zacvičení se stále zvyšují. Navíc má vysoká fluktuace personálu negativní vliv na jeho morálku a produktivitu podniku. Pohovor obvykle trvá 1 hodinu. Uchazeč by měl být řádně připravený, improvizace může působit neprofesionálně.\n\nRozlišujeme přijímací pohovor přes:\nJe to nejčastější metoda výběru pracovníků v malých a středních podnicích nebo pro méně důležité pozice.\n\nČlenění procesu na jednotlivé fáze:\n\n\n"}
{"id": "70734", "url": "https://cs.wikipedia.org/wiki?curid=70734", "title": "Mlhovina Laguna", "text": "Mlhovina Laguna\n\nMlhovina Laguna (také Messier 8, M8 nebo NGC 6523) je obrovské mezihvězdné mračno, které patří mezi emisní mlhoviny a HII oblasti a nachází se v souhvězdí Střelce. Mlhovina je od Země vzdálena 4 100 světelných let.\nObjevil ji Giovanni Battista Hodierna před rokem 1654 a Guillaume Le Gentil ji v roce 1747 popsal jako hvězdokupu s mlhovinou.\n\nPatří mezi nejjasnější mlhoviny na obloze. Pro pozorovatele ze střední Evropy je to po mlhovině v Orionu druhá nejjasnější mlhovina.\n\nMlhovinu je možné snadno nalézt i pouhým okem, pokud je obloha dostatečně tmavá a průzračná. Nachází se přibližně 7° severně od hvězdy Alnasl (γ Sgr), která představuje hrot šípu Střelce, leží v oblasti bohaté na hvězdy na pozadí a zář Mléčné dráhy je zde velmi výrazná, protože se tímto směrem díváme ke galaktickému jádru. Pomocí triedru 10x50 je možné pozorovat několik podrobností: mlhovina vypadá jako rozsáhlá matná skvrna mírně protažená od východu na západ a obklopená několika hvězdami. Dalekohled o průměru 120 až 140 mm ukáže různě jasné oblasti a hvězdy v mlhovině. Větší dalekohledy od průměru 200 mm ukážou další podrobnosti.\n\nM8 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v severní Evropě a Kanadě, tedy blízko polárního kruhu, a ve střední Evropě zůstává poměrně nízko nad obzorem. Na jižní polokouli je mlhovina dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od června do října.\nMlhovina leží blízko ekliptiky (vzdálená méně než 1°), proto přes mlhovinu často přechází tělesa sluneční soustavy. Mlhovina obsahuje mladou otevřenou hvězdokupu NGC 6530 (Cr 362),\nkterá se vytvořila z původního materiálu mlhoviny.\nPouhý 1° jihovýchodně leží kulová hvězdokupa NGC 6544, která je jednou z kulových hvězdokup nejbližších k Zemi (blíže jsou pouze Messier 4 a NGC 6397). Další 1° jihovýchodně od NGC 6544 leží o trochu slabší kulová hvězdokupa NGC 6553.\n\nPoblíž Laguny se nachází mnoho dalších objektů Messierova katalogu, například 1,5° severně leží mlhovina Trifid, 2°\nseverně otevřená hvězdokupa M21 a severovýchodním směrem jsou to další objekty mezi kulovou hvězdokupou M22 a Orlí mlhovinou. 9° jihovýchodně pak leží Motýlí hvězdokupa a 10° jižně otevřená hvězdokupa M7.\n\nLaguna je rozsáhlá a členitá mlhovina, proto její jednotlivé části dostaly různá označení v katalogu NGC, podobně jako mlhovina Řasy. První záznam pozorování této mlhoviny provedl Giovanni Battista Hodierna, který ji v roce 1654 zařadil mezi mlhoviny, které lze dalekohledem rozložit na jednotlivé hvězdy.\nTěmito hvězdami je myšlena otevřená hvězdokupa NGC 6530, která je součástí rozsáhlé struktury mlhoviny a leží ve východní části jasné oblasti. Mlhovinu v západní části objevil John Flamsteed kolem roku 1680 a později byla zapsána do katalogu jako NGC 6523. Objev Laguny někdy bývá připisován Guillaumu Le Gentilovi, který v roce 1747 jako první popsal, že se objekt skládá z hvězdokupy a mlhoviny. Stejně tak mlhovinu popsal i Messier, který ji do svého katalogu zapsal pod číslem 8.\n\nMlhovina Laguna někdy bývá jako celek označována NGC 6533. V katalogu NGC je pod touto položkou zařazeno pozorování Williama Herschela, který ji pozoroval 12. července 1784 a popsal ji jako \"rozsáhlou mlhovinu rozdělenou na dvě části; severnější část (NGC 6523) je jasnější a má rozměr větší než 15', východně od jižní části (NGC 6526) leží skupinka hvězd (NGC 6530).\n\nPrvním pozorovatelem, který uvedl, že je mlhovina viditelná i pouhým okem, byl Thomas William Webb, který ji pozoroval mnohem později než William a John Herschelové.\n\nLaguna sídlí vzhledem ke Slunci v sousedním spirálním rameni směrem ke středu Galaxie, tedy v rameni Střelce. Celá soustava mlhoviny má na obloze rozměry 90'×40', takže při uvažované vzdálenosti 4 100 světelných let jsou její skutečné rozměry 110×50 světelných let. Název Laguna vznikl díky prašnému oblaku, který leží západně od hvězdokupy NGC 6530 a obepíná západní část (NGC 6523) mlhoviny.\n\nV mlhovině se vyskytuje několik zajímavých astronomických jevů, jako otevřená hvězdokupa (NGC 6530), hvězdotvorné oblasti, temné mlhoviny, mladé hvězdy a horký plyn. Součástí mlhoviny je i několik Bokových globulí, tedy oblaků zhroucené protohvězdné hmoty; nejznámější z nich zapsal Edward Emerson Barnard do katalogu pod označením B88, B89 a B296.\n\nLaguna také obsahuje útvar známý jako \"mlhovina Přesýpací hodiny\" (jak jej pojmenoval John Herschel), u kterého je potřeba dát pozor na záměnu se stejnojmennou planetární mlhovinou v souhvězdí Mouchy. V roce 2006 byly uvnitř tohoto útvaru objeveny první čtyři Herbigovy-Harovy objekty, mezi kterými vystupuje objekt HH 870. Tento objev podal důkaz, že v mlhovině probíhají a přetrvávají hvězdotvorné jevy.\n\n"}
{"id": "70739", "url": "https://cs.wikipedia.org/wiki?curid=70739", "title": "Okino Torišima", "text": "Okino Torišima\n\nOkino Torišima (japonsky: 沖ノ鳥島) dříve nazývaný Parece Vela (portugalsky a španělsky: „vypadá jako plachta“) je nejjižnější japonský ostrov (či přesněji atol) o souřadnicích 20°25' s.š. a 136°05' v.d. Leží ve Filipínském moři – 1 740 km na jih od Tokia, 534 km na jihovýchod od nejbližšího japonského ostrova Oki Daitódžima a 567 km jihozápadně od Minami Iódžima nejbližšího ostrova souostroví Ogasawara, ke kterým administrativně náleží. Okino Torišima v japonštině znamená „Vzdálený ptačí ostrov“. Je to druhý nejvzdálenější japonský ostrov (po Minami Torišima). Okino Torišima ve skutečnosti není jedním ostrovem, ale skládá se ze tří maličkých ostrůvků:\nOstrůvky, které vyčuhují jen 0,1 až 0,2 m nad hladinu přílivu, leží v západní části laguny obklopené podvodní korálovou bariérou, na které se tříští vlny a která se táhne 4,6 km ve východo-západním a 1,7 km v severo-jižním směru. Rozloha laguny je asi 5 km². Čtvrtý ještě menší ostrůvek (či spíše skála) se nachází na východním konci laguny. Přístup do laguny leží na jižní straně.\n\nTo, že podle mezinárodního práva má Okino Torišima status ostrova a ne neobývané skály (skaliska), je napadáno Čínskou lidovou republikou, která jej nazývá 冲鸟礁 (礁 znamená skála nebo útes), protože to by dalo Japonsku právo na obrovskou exkluzivní hospodářskou zónu kolem ostrova s rozlohou asi 430 000 km².\n\nPro ČLR je oblast důležitá z vojenského hlediska, protože leží na půl cesty mezi Tchaj-wanem a ostrovem Guam. Je velmi pravděpodobné, že v případě vojenského konfliktu mezi Čínskou lidovou republikou a Tchaj-wanem by americké jednotky umístěné na základnách na Guamu přispěchaly svému spojenci na pomoc. Při tom by musely proplout oblastí kolem Okino Torišimy a zde by je mohly zdržet čínské ponorky. Ale pro případné nasazení ponorek potřebuje námořnictvo ČLR podrobné mapy mořského dna. A právě zde je problém, protože podle mezinárodního práva může v \"exkluzivních hospodářských zónách\" (zde japonských) vykonávat cizí stát (zde ČLR) oceánografický průzkum jen se souhlasem daného státu (Japonska). A Japonsko jako spojenec USA by to zřejmě ČLR nepovolilo.\n\nAby se zabránilo erozi a následnému zániku ostrůvků, byl v roce 1987 odstartován projekt stavby pobřežních hrází a Higašikodžima a Kitakodžima byly obklopeny betonem. V současnosti Japonsko provádí na ostrůvcích výzkum, pozorování a údržbu hrází. V mělké části laguny mezi Higašikodžimou a Minamikodžimou byla vztyčena plošina na pilotech s heliportem.\n\nAdministrativně ostrov spadá pod obec Ogasawara, Tokio. V roce 1939 zde byla zahájena stavba námořní základny, ale se začátkem bojů druhé světové války v Pacifiku byla zastavena.\n\n"}
{"id": "70747", "url": "https://cs.wikipedia.org/wiki?curid=70747", "title": "Lipová", "text": "Lipová\n\nNázev Lipová má více sídel:\n\nObce v Česku:\nčásti obcí:\n\nObce na Slovensku:\n\npotok na Slovensku:\n\nRumunsko:\n"}
{"id": "70749", "url": "https://cs.wikipedia.org/wiki?curid=70749", "title": "A mír na Zemi!", "text": "A mír na Zemi!\n\nA mír na Zemi! \"(Und Friede auf Erden!)\" je román německého spisovatele Karla Maye, napsaný po autorově návratu z cesty po Orientu pod latinským názvem \"Et in terra pax\" (1901-1902). S německým názvem vyšel román prvně roku 1904 jako třicátý svazek Mayových spisů v nakladatelství Friedrich Ernst Fehsenfeld ve Freiburgu. Pod stejným pořadovým číslem vydává tento román i nakladatelství Karl-May-Verlag v rámci \"Sebraných spisů Karla Maye\".\n\nPři psaní díla se plně projevilo Mayovo rozčarování z toho, jak se skutečný Orient lišil od jeho literárních představ. Proto je děj románu mnohem realističtější a více než líčením dobrodružství se May zabývá úvahami o náboženství, ekumenismu a pacifismu a staví do prudkého kontrastu rozpínavost evropských mocností a obecné humanistické teorie. Samotný děj je velmi prostý. Vypravěč Charley se se svými anglickými přáteli, sirem Johnem Raffleyem a jeho bratrancem, vydávají do Číny, kde se má sir John oženit. Cestou se seznamují s americkým misionářem Wallerem a jeho dcerou a synovcem a se dvěma Číňany, otcem a synem, kteří se domů vracejí po dlouhé době prožité v Evropě. \n\nPostupně dochází k názorovým střetům, protože Waller chce všechny pohany přeměnit na křesťany silou. Jeho touha rozbíjet modly a bořit pohanské chrámy hraničí s duševní chorobou. Když na Sumatře zapálí místní chrám, požadují vesničané po jeho dceři výkupné. Ale jejich kněz je, stejně jako sir Raffley, členem společnosti Šen, která má za cíl šířit mír a má sídlo ve smyšleném přístavu Okama v Pochajské zátoce ve Žlutém moři- Když zjistí, že Waller, není za své činy úplně odpovědný, propustí ho bez výkupného. V Okamě je Waller nakonec vykoupen ze své šílené touhy a stane se rovněž členem společnosti Šen. \nČesky vyšel román poprvé roku 1936 v pražském nakladatelství Toužimský a Moravec v tzv. \"Malé řadě knih Karla Maye\" pod názvem \"Do země mandarínů\" v překladu Růženy Bronecové a s ilustracemi Zdeňka Buriana a Clause Bergena a podruhé roku 1992 pod stejným názvem v nakladatelství GABI, Český Těšín s ilustracemi Adama Glajce.\n\n"}
{"id": "70752", "url": "https://cs.wikipedia.org/wiki?curid=70752", "title": "Dněpr", "text": "Dněpr\n\nDněpr (, , , v antice \"Borysthenés\") je řeka na východě Evropy. Protéká postupně územím západního Ruska (Smolenská oblast) následně pokračuje přes východní Bělorusko (Vitebská, Mohylevská oblast) a napříč celou Ukrajinou (Černihivská, Kyjevská, Čerkaská, Kirovohradská, Poltavská, Dněpropetrovská, Záporožská, Chersonská oblast). Její délka činí 2201 km, čímž se řadí na čtvrté místo v Evropě (po Volze, Dunaji a Uralu). Z délky řeky připadá 485 km na Rusko, 16 km na bělorusko-ruskou hranici, 595 km na Bělorusko, 115 km na bělorusko-ukrajinskou hranici a zbytek na Ukrajinu. Povodí o velikosti 516 300 km² ji po Volze a Dunaji řadí na třetí místo v Evropě.\n\nPramení na Valdajské vysočině a ústí poblíž Chersonu do Dněperského limanu Černého moře.\n\nHorní tok je od pramene do Kyjeva dlouhý 1320 km. Množství vody na tomto úseku je dostatečné až nadbytečné, jelikož zde řeka protéká zónou lesů. Nejvyšší část toku nad městem Dorogobuž vede mezi nízkými a bažinatými břehy, které jsou pokryty převážně borovými a částečně také březovými a smrkovými lesy. Poté až k městu Šklov protéká kopcovitou krajinou, říční údolí je v těch místech úzké jen 0,5 až 1 km a říční niva místy zcela chybí. Nedaleko nad městem Orša řeka překonává Kobeljacké peřeje. V úseku mezi Mohylevem a Kyjevem se říční údolí rozšiřuje, niva dosahuje šířky až 14 km, přičemž je převážně pokryta zaplavovanými lužními lesy, porosty keřů, borovými a listnatými lesy.\n\nStřední tok je od Kyjeva do Záporoží dlouhý 555 km. Množství vody je zde menší než na horním toku a přísun srážek je nestálý, jelikož zde řeka protéká zónou lesostepí a stepí. Po celé délce tohoto úseku je údolí řeky široké 6 až 18 km. Zvláště na levém straně se vyskytují břehové terasy. Pravý břeh je vyvýšen a prudce spadá k řece. Střední tok představuje kaskádu přehrad (Kyjevská, Kaněvská, Kremenčucká, Kamjanská, Dněperská) a pouze pod Kamjanským se zachoval krátký úsek přirozeného koryta.\n\nDolní tok je od Záporoží k ústí dlouhý 325 km. Množství vody na tomto úseku je již nedostatečné, jelikož zde řeka protéká zónou stepí v Přičernomořské nížině. Převážná část dolního toku je pod vzdutím Kachovské přehrady.\n\nTabulka obsahuje přítoky postupně v pořadí od pramene k ústí rozdělené podle úseků toku. Písmena (P) a (L) označují pravý a levý přítok.\n\nZdroj vody je smíšený a formuje se převážně na horním toku nad Kyjevem. Největším zdrojem jsou sněhové srážky (50 %), následuje podzemní voda (27 %) a dešťové srážky (23 %). Na dolním toku roste role srážek sněhových na úkor dešťových. Průměrný průtok u Kyjeva činí 1380 m³/s, maximální 25 000 m³/s, minimální 200 m³/s, běžné jarní maximum dosahuje 7000 m³/s . Průměrný celkový roční odtok v ústí představuje 53 km³, maximální 73 km³ a minimální 24 km³. Průměrný průtok v ústí činí pak 1670 m³/s. Během jarního období zvýšeného vodního stavu proteče řekou 60 až 70 % (v některých letech až 80 %) celkového ročního průtoku. V létě je vodní stav nízký. Na podzim dochází k povodním při deštích a v zimě při oteplení. Řeka zamrzá v prosinci a rozmrzá v průměru na horním toku na začátku dubna, na středním toku v polovině března a na dolním toku na začátku března.\n\nŘeka a její přítoky jsou základní vodní cesty Běloruska a Ukrajiny. Vodní doprava je možná od ústí do města Dorogobuž v délce 1990 km. Po výstavbě přehrad zmizely někdejší nebezpečné peřeje. Hlavní přístavy na řece jsou Mohylev, Rahačou, Žlobin, Kyjev, Kaniv, Čerkasy, Kremenčuk, Dnipro, Záporoží, Nikopol, Cherson. Umělými vodními cestami je spojena s řekami v povodí Baltského moře:\n\nNa řece byly postaveny přehradní hráze s vodními elektrárnami, za nimiž vznikly rozsáhlé přehradní nádrže. Tento úsek řeky se nazývá Dněperská kaskáda. Od pramene k ústí to jsou postupně:\n\nZ Kachovské přehrady odtékají zavlažovací kanály:\n\nMěsta, kterými řeka protéká v pořadí od pramene k ústí zachycuje tabulka. Sídla oblastí jsou vyznačena tučně.\n\nJiž ve starověku se Hérodotos o řece (Borysthenés ()) ve svých Dějinách zmiňuje při popisu říše a zvyků Skythů, jejichž říše se na dolním toku řeky rozkládala, jako o třetí největší známé řece po Nilu a Istru (Dunaji). Už od té doby byla řeka důležitou dopravní a tržní cestou mezi Baltským a Černým mořem, kterou využívaly i antické kolonie na černomořském pobřeží. V období stěhování národů tržní význam řeky v důsledku nájezdů Hunů a Bulharů upadl. Od 7. století její význam opět rostl v souvislosti s formováním prvních slovanských státních útvarů. V 9. století se ustálila obchodní cesta nazývaná v ruských letopisech „\"iz Varjag v Greki\"“, která spojovala Skandinávii s Černomořím, především s Byzancí. V té době vznikají na řece města Kyjev, Smolensk, Černigov, Perejaslav, Ljubeč, Vyšgorod. Obchodní cesta vedla přes Finský, resp. Rižský záliv do Smolenska odtud po Dněpru až k ústí. Obchod po ní provozovali švédští vikingové, varjagové, kteří vybírali od místního obyvatelstva tribut a dále s ním obchodovali stejně jako se zajatci, které prodávali do otroctví. Cenné zprávy o dějinách podněperských oblastí podává nejstarší známý ruský letopisec Nestor ve své \"Povesti vremennych let\". V důsledku mongolsko-tatarských nájezdů nastal odliv obyvatelstva ze středního podněpří na sever a severovýchod. Ve 14. až 16. století si řeka udržuje svůj obchodní význam především na horním a částečně na středním toku.\n\nOd 15. století se na dolním toku usazovali Kozáci. Největší kozáckým střediskem byla Záporožská Síč na ostrově Chortycji, která přetrvala do roku 1775, kdy ji zlikvidovala Kateřina Veliká. V téže době začal poslední polský král Stanislav August Poniatowski budovat na území dnešního jižního Běloruska Dněpersko-bugský kanál, který měl propojit Dněpr s Vislou. Dokončen byl však až v polovině 19. století. Hospodářská aktivizace středního toku začíná v 17. století v souvislosti s oslabením Krymského chanátu. V 18. století po připojení jižní Ukrajiny a Krymu k Rusku ještě stoupla role řeky jako spojnice Ruska a Černého moře. V té době došlo k rychlému růstu osídlení středního a dolního toku.\n\nRozvoj průmyslu v 19. století (Jekatěrinoslav) dále zvýšil význam řeky, nicméně rozvoji dopravy stále bránily peřeje. V roce 1920 došlo na řece k prudkým bojům nejprve v dubnu a květnu během Rusko-polské války a poté v srpnu při bitvě Rudé armády a Wrangelových bělogvardějců během Ruské občanské války. Během 2. světové války byla řeka důležitou strategickou hranicí, o kterou byly svedeny velké boje v roce 1941 a především během bitvy o Dněpr v roce 1943. Ve 20. století byl střední a dolní tok řeky spoután kaskádou přehrad s vodními elektrárnami a řeka tak pomohla rozvoji hospodářství, na mnoha místech však přišla o svůj přirozený břeh a o lužní lesy.\n\n"}
{"id": "70753", "url": "https://cs.wikipedia.org/wiki?curid=70753", "title": "Murcia", "text": "Murcia\n\nMurcia je hlavní město autonomního společenství Murcijského regionu. Leží na řece Segura v jihovýchodním Španělsku. Podle sčítání z roku 2012 žije v Murcii 441 354 obyvatel, což ji činí sedmým největším městem v celém Španělsku.\n\nMěsto bylo založeno v první pol. 9. st. Maury. Brzy se stalo významným obchodním centrem. V roce 1172 byla Murcia dobyta severoafrickými Almohady. V roce 1243 získal město v rámci reconquisty Ferdinand III. Kastilský. Následně přišla do města řada křesťanských obyvatel, což vyvolalo roku 1264 u dříve většinových muslimů povstání. To bylo v roce 1266 poraženo Jakubem I. Aragonským. Následoval příliv dalších obyvatel z Aragonie a Katalánska. Přes snahu Jakuba II. Aragonského v roce 1296 získat město pro Aragonskou korunu, stala se Murcia v roce 1304 součástí Kastilské koruny. Po dobytí posledního muslimského království v Granadě roku 1492 (se kterým Murcia na západě sousedila) se otevřela cesta k větší prosperitě a rozvoji města. v 18. st. prošla Murcia významnou přestavbou a velká část historických staveb ve městě pochází právě z tohoto období. Od roku 1833 je Murcia hlavním městem stejnojmenného regionu Murcia. I v současné době je Murcia hlavním obchodním centrem regionu. Hlavní příjmy obyvatel tvoří především okolní zemědělství, méně turistů nahrazuje velký počet studentů dvou místních univerzit.\n\nHistorická část města leží severně od řeky Segury. Murcijské historické stavby jsou převážně barokní a renesanční. Nejvýznamnější stavbou je barokní katedrála \"Catedral de Murcia\" z první pol. 18. st. Najdeme ji na \"Plaza del Cardenal Bellugo\", nedaleko od řeky. Katedrála se začala stavět již ve 14. st., má bohatě zdobenou fasádu. Jižně od katedrály, na nábřeží stojí neoklasická budova radnice \"Ayuntamiento de Murcia\" z let 1846–48. Vedle radnice je \"Biskupský palác\" (Palazio Episcopal) z let 1748–68. Starý most \"Puente Viejo\" spojuje severní a jižní část města. Jednou z hlavních ulic v centru Murcie je úzká \"Calle Traperia\", na jejímž konci se nachází menší náměstí \"Plaza de Santo Domingo\" s barokním kostelem \"Santo Domingo\" z první pol. 18. st. Vedle stojí budova divadla \"Teatro Romea\" z konce 19. st. K dalším ceněným stavbám náleží \"budova kasina\" z konce 19. st., klášter \"Santa Clara\", barokně-rokokový kostel \"San Nicolás\" (pol. 18. st.), \"San Bartolomé\" nebo barokní kostel \"San Andrés\".\n\n"}
{"id": "70757", "url": "https://cs.wikipedia.org/wiki?curid=70757", "title": "Metro v Moskvě", "text": "Metro v Moskvě\n\nMetro v Moskvě neboli Moskevské metro ( ) tvoří síť dvanácti, většinou podzemních, linek metra pod hlavním městem Ruské federace, Moskvou a městem Krasnogorsk ležícím v Moskevské oblasti. Otevřené bylo roku 1935. Do r. 1957 neslo název \"Metropoliten imeni Kaganoviča\" - ', mezi lety 1957 až 1992 pak \"Moskevské metro V. I. Lenina\" - '). Patří k jednomu z nejrozsáhlejších systémů tohoto druhu a je základní páteří celé dopravy ve městě. Je to druhé nejvytíženější metro na světě po metru v Tokiu.\n\nCelý systém metra má délku 333,4 km se 200 stanicemi na dvanácti linkách (jedenáct označených číslem a jedna lehkého metra jako L1) (k začátku roku 2008). Během každého pracovního dne přepraví podzemní dráha mezi osmi až devíti miliony lidí (tedy zhruba tolik, kolik ve městě samotném žije lidí). Vlastníkem metra je ruský stát. Jednotlivé linky mají svůj název, barvu a od 90. let i číslo. Většina z nich spojuje okraje města přes jeho centrum, s výjimkou linky 5 (Kolcevaja). Ta je okružní a slouží hlavně k propojení všech tras – veškeré stanice, které se na ní nacházejí, jsou přestupní, většinou mezi dvěma, ale někdy i mezi 5 trasami. Další z linek, která není stejného typu jako ostatní, je první s názvem Kachovskaja, což je oddělená kláda původně druhé (Zamoskvorecké) linky, jež se v budoucnu stane součástí Třetího přestupního okruhu.\n\nVětšina úseků jednotlivých tras vede pod zemí, některé krátké, převážně na okraji metropole, jsou ale nadzemní (jedná se hlavně o mosty přes řeky). Technologie, jež byly při výstavbě použity, jsou podobné jako například v Praze nebo v Kyjevě a v Moskvě samotné se vyvíjejí již od 30. let.\n\nPod centrem města jsou tunely ražené a stanice většinou trojlodní, založené hluboko pod zemí. S povrchem je spojují šikmé eskalátorové tunely. Naopak v úsecích na sídlištích jsou tunely metra umístěny mělce pod zemí a hloubené; tomu rovněž odpovídá i ráz stanic. Nová sídliště totiž již byla budována spolu s metrem, kterému se nestavily do cesty téměř žádné překážky, na rozdíl od centra města, jehož podzemí bylo a je plné různých inženýrských sítí. Svou roli též sehrála koncepce metra jako protiatomového krytu.\n\nArchitektonické ztvárnění stanic, hlavně těch nejstarších ze 30., 40. a 50. let minulého století, odpovídá velmi honosnému stylu tehdejší doby. Stanice byly obkládány dekorativními kameny, jako je mramor či žula, prostupy zdobily často mozaiky či reliéfy. Hlavními tématy bylo budování komunismu, ale též i zemědělství, nebo obrana státu. Dnes je moskevské metro považováno za jednu z nejlepších ukázek architektury socialistického realismu.\n\nNa rozdíl od jiných měst je v Moskevském metru relativně velká vzdálenost mezi stanicemi; průměr činí 1800 m, nejkratší je mezi stanicemi Dělovoj centr a Meždunarodnaja (496,8 m), nejdelší úsek pak je na sedmé lince mezi stanicemi Tekstilščiki a Volgogradskij prospekt (3,413 km). Díky tomu je zde též i relativně vysoká průměrná cestovní rychlost (pohybuje se mezi 41 až 43 km/h).\n\nEskalátory jsou jedním z nejdůležitějších prvků Moskevského metra, fungují již od jeho začátku. V celé síti je jich celkem 544, jedná se o 29 různých typů (pouze 50 % z nich ale vyhovuje současným náročným provozním podmínkám). I proto také bývají eskalátory v nejstarších stanicích pod centrem města vyměňovány; rekonstrukce probíhají již od 70. let 20. století, kdy byly zaváděny do stanic i v jiných zemích známé schody typu ET. V některých dalších stanicích však zatím ještě k výměně nedošlo; a to i přesto, že ty provozované jsou již více než 50 let staré Rekonstrukce jsou časově velmi náročné; výměna znamená uzavření někdy i celé stanice na dobu devíti měsíců až roku a půl, v případě že se opravují přestupní eskalátory dochází k ztížení přestupu, což vede na velmi vytížených klíčových stanicích ke kritickým situacím.\n\nKřížení mezi linkami je provedeno většinou mimoúrovňově; stanice se tak nacházejí nad sebou (každá linka má své nástupiště) a cestující mezi nimi přestupují speciálně vyraženými chodbami, které mnohdy tvoří velmi spletité sítě. V mnoha případech mají konkrétní části přestupní stanice na každé lince jiný název.\n\nPro potřeby přejezdů vlaků mezi jednotlivými linkami existují manipulační spojky; a to jak jednokolejné, tak i dvoukolejné (jednokolejné však převažují). Většina manipulačních spojek vychází z Kolcevské linky na trasy radiální, mnohé manipulační spojky jsou však například pozůstatky dřívějšího a dnes již zrušeného vedení linek (např. spojka u stanice Aleksandrovskij sad mezi první a čtvrtou linkou).\n\nLinkové vedení se často měnilo. Krátce po zahájení provozu metra byla mírně upravena linka 1 (změnila se její jižní konečná, zrušena byla větev), do opuštěného úseku se naopak zavedla linka Arbatsko-Pokrovskaja. Do přelomu 80. a 90. let 20. století se také nepoužívalo označení jednotlivých linek čísly. Ta se poprvé objevila v plánu sítě z roku 1992. Tehdy byla Filjovská linka značená číslem 10; všechny linky od třetí výše tak byly označeny číslem o jednu méně v porovnání s dnešním stavem (Kolcevaja čtyřkou apod.) Důvodem této úpravy je fakt, že třetí a čtvrtá linka se svým významem z velké části překrývají. Stejně jako v nynější době, tak i plánovaně, měly a budou mít vždy jistý společný úsek vedený v jedné trase. Současný systém číslování se tak používá až zhruba od let 1995/1996 – v tomto období vznikly linky Ljublinskaja a Kachovskaja – poté se již další nové nevybudovaly. Přesto však se zkoušely i další změny (označení linek 3 a 4 jako 3 a 3a), ty se ale neujaly.\n\nPrvní plány na výstavbu podzemní dráhy v Moskvě pocházejí ze začátku 20. století. Tratě měly být založené mělce, místy i na povrchu. V plánu bylo i přemostění Rudého náměstí. Počítalo se také se zahraniční účastí, což bylo následně odmítnuto. Roku 1912 nečekaně schválila Duma (ruský parlament) koncepci výstavby tří linek podzemní dráhy, realizaci však zhatila první světová válka a následná občanská válka.\n\nPo ustanovení Moskvy jako hlavního města země došlo opět k oživení myšlenky podzemní dráhy. Metro mělo být vybudováno v rámci socialistické přestavby města, kterou zamýšlel Lenin spolu se svými nejbližšími spolupracovníky. Roku 1922 se téměř mohlo začít kopat, ukázalo se však, že celý systém je příliš stavebně složitý pro zemi zničenou občanskou válkou.\n\nK realizaci se přistoupilo nakonec až roku 1932. Autorem těchto uskutečněných plánů byl Stalinovi blízký politik Lazar Kaganovič (po něm také nesla síť do roku 1955 jméno, od té doby až do roku 1992 pak byla pojmenována po Leninovi).\n\nPři tvorbě celkového architektonického ztvárnění prvních úseků metra byl odmítnut modernistický přístup, jejž reprezentovali autoři Vladimir Tatlin a Konstantin Melnikov. Projektanti se inspirovali systémy podzemních drah v různých městech (například v Londýně), vzniklo tak pouze malé množství zcela originálně provedených stanic.\n\nBudování metra byla velká událost, do níž bylo zapojeno na 500 různých firem. Vybráni byli ti nejlepší z celé země, dovezen byl nejkvalitnější mramor (na první úsek červené linky celkem 70 000 m² mramoru v různých odstínech), spousta kovu, skla, keramiky a uměleckých děl. Celý projekt měl velmi vysokou prioritu, jednalo se o otázku národní prestiže. Do práce byl též povolán i Komsomol (sovětská mládežnická organizace; po něm byla pojmenována i jedna ze stanic – Komsomolskaja). Betonování obstarávali lidé, kteří měli zkušenosti s budováním velkých přehrad a ti, kdo měli dost zkušeností s ražbou dolů. Na celém mamutím projektu pracovali specialisté z Německa. Některé stanice získaly mezinárodní obdiv; jejich modely obdržely vysoká hodnocení na mezinárodních výstavách.\n\nNejprve byl otevřen úsek linky 1 mezi stanicemi Sokolniki a Park Kultury, a to již 15. května 1935 (první jízda celou tratí se konala již 6. února). Slavnostního otevření se účastnil nejen Stalin, ale také umělci, jako například Viktor Treťjakov nebo Bertolt Brecht. Následné prodloužení přes řeku Moskvu do stanice Kijevskaja bylo zprovozněno v dubnu 1937. Propojil se tak severovýchod a jihozápad města. Stanice na těchto prvních úsecích metra však ještě nepatří mezi ty, které jsou typicky a bohatě zdobené; architekti se tehdy spíše inspirovali ostatními podzemními drahami v Evropě, hlavně Londýnem.\n\nV roce 1938 byla otevřena i část linky dnes označované jako tmavě modrá – Arbatsko–Pokrovské. V září téhož roku přibyla i linka 2 (Zamoskvoreckaja), a to v úseku mezi stanicemi Sokol a Těatralnaja. Architektura těchto stanic byla založena na stylu socialistického realismu s prvky Art deco, zřetelný již byl postup směrem k bohaté stalinistické výzdobě podzemních prostor. Tato linka již vznikla s ohledem na možnost dobudování dalších stanic za provozu; takto byla například dobudována Tverskaja v 70. letech.\n\nVe 40. letech běžely stavební práce na nových úsecích i linkách v plném proudu; zastavila je ale válka a postup fronty stále hlouběji do vnitrozemí SSSR. Krátce poté, co začalo metropoli hrozit nebezpečí, byly do stanic metra umístěny některé úřady a instituce; například do Kirovské byla umístěna část generálního štábu Rudé armády. Některé stanice byly takto veřejnosti uzavřeny zcela; vlaky v nich nezastavovaly a jejich nástupiště oddělily provizorní stěny. Též se budovaly hermetické uzávěry a zdokonalován byl celý ochranný systém metra. Moskva byla několikrát bombardována (poprvé 22. června 1941) a civilní obyvatelstvo se v metru muselo ukrýt; zaměstnanci metra organizovali evakuace Moskvanů. Po odražení útoku a následném ústupu německých vojsk mohly práce v roce 1943 pokračovat.\n\nJako první byly otevřeny krátké úseky na lince 2 mezi stanicemi Těatralnaja a Avtozavodskaja na jejím jižním konci a na lince 3 pak úsek Partizanskaja–Kurskaja. Dříve oblíbené válečné motivy vystřídala tematika budování komunistické společnosti.\n\nPo dokončení již zmíněných úseků se rozběhly stavební práce na nové trase, která se měla v budoucnosti stát okružní, na lince Kolcevaja. První její úsek vedl pod ulicí vedoucí po okruhu centra staré Moskvy (Sadovoje kolco). Avšak později se plány celé trasy změnily, a tak její poslední dobudované části vedou až 1,5 km od této okružní třídy. Do roku 1954 byl celý okruh po celkem třech etapách dokončen. Stanice na této lince lze považovat za vrchol honosnosti v moskevském metru.\n\nDalší úseky, v této době rozestavěné, byly s ohledem na nebezpečí jaderné války budovány velmi hluboko, aby v případě nebezpečí mohly posloužit jako protiatomové kryty pro ochranu civilního obyvatelstva. Ke konci 50. let dochází spolu s koncem stalinismu i ke změně architektury stanic. Bohatě zdobené prostory byly vystřídány spartánsky vyhlížejícími stanicemi se strohými liniemi. Počínaje rokem 1957 je zaváděna rádiová komunikace do souprav; ve všech vlacích jsou tak rádia instalována do roku 1965.\n\nV tomto období je metro stále rozšiřováno, přibývají nové linky (7, 8, 9) a od konce 70. let se objevují i jednolodní stanice bez sloupů či jakýchkoli podpěr. Moskevská technologie výstavby metra se šíří do ostatních měst SSSR a východního bloku. Nasazovány jsou stále delší vlaky (až soupravy s osmi vozy), roku 1978 se objevují dodnes známé a rozšířené soupravy typu 81-71, poprvé jsou tak soupravy rozdělené na čelní a vložené vozy. Metro začíná mít stále významnější roli, vytlačuje postupně tramvajovou povrchovou dopravu (ta se pod jeho vlivem rozpadá v letech 1957–1962 a po 1973 na dvě oddělené sítě). Podzemní dráha zajišťuje důležitá spojení obrovských panelových sídlišť s centrem města.\n\nPrávě v oblasti sídlišť se začíná prosazovat tzv. jednotný koncept na stanici metra, podle něhož vzniklo mnoho stanic mezi 60. a 90. lety. Jedná se o stanice s ostrovním nástupištěm, hloubené a podpírané dvěma řadami sloupů. Unifikace a velmi jednoduché architektonické ztvárnění těchto stanic přispělo k velkému snížení nákladů při budování podzemní dráhy.\n\nV roce 1985 byla v jižní části města otevřena stanice Pražskaja v rámci tehdejšího takzvaného Československo-sovětského přátelství (v Praze naopak existovala stanice Moskevská, od roku 1990 však nese název \"Anděl\"). Podobně vznikly i stanice Bratislavskaja a Varšavskaja.\n\nV souvislosti s politickými změnami v zemi byly 5. listopadu 1990 přejmenovány některé stanice, které měly názvy silně ideologického charakteru (těchto stanic je v celé síti metra sice více, název se změnil jen u části z nich). Jednalo se o tyto stanice a dvě linky:\n\n\n\nTyto změny se dotkly pouze nejstarších stanic, jejichž názvy byly stanoveny ve stalinistickém období. Některé novější, jako například Marksistskaja či Leninskij prospekt přejmenovány nebyly, přestože se objevily mnohé návrhy nových názvů (plány na přejmenování většího počtu stanic neuspěly, patrně kvůli zažitosti starých komunistických názvů).\n\nRozpad SSSR v roce 1991 a přechod od budování socialismu k kapitalistické společnosti způsobil v nově vzniklém Rusku změnu pohledu a přehodnocení přísunu finančních prostředků na rozvoj moskevského metra. V roce 1995 byla sice otevřena již desátá linka, nebyla však zcela dokončena a tempo výstavby se neustále zpomalovalo – některé její úseky (severní a přes centrum města) jsou stále rozestavěné; buď byly zakonzervovány, nebo se při pokračujícím velmi pomalém tempu výstavby oddaluje jejich datum otevření. Vozový park zastarával (poslední velká změna bylo vyřazení souprav typu D v roce 1995) a ještě dnes se skládá z vozů podobných typu Ečs (jedná se o typ E).\n\nV současnosti se na předměstích a sídlištích budují nové trasy lehkého metra, které jsou označovány písmeny (L1, L2 atd.), objevil se také monorail. Byl rekonstruován železniční Moskevský centrální okruh, který funguje jako součást systému metra. Nyní je ve výstavbě Třetí přestupní okruh jehož součástí se stane linka Kachovskaja. Prvního úsek Třetího přestupního okruhu Dělovoj centr - Petrovskij park byl zprovozněn dne 26. března 2018. Na přelom let 2018 a 2019 se plánuje otevření zcela nové Kožuchovské linky s číslem 15, která bude vést moskevským Východním a Jihovýchodním administrativním okruhem. U té se nyní předpokládá její další prodloužení jižním směrem do Novomoskovského a Troického administrativního okruhu.\n\nOhledně financování nových traťových úseků se situace dnes již v porovnání s 90. lety zásadně zlepšila, a proto je většina sítě metra v podstatě již dobudována a do velké míry již odpovídá velkolepým projektům z konce 40. let.\n\nVozový park Moskevského metra tvoří stovky vozů metra různých typů vypravovaných z celkem patnácti dep. V současné době jsou provozovány různé typy.\n\nNejstarší vozy jsou typu E (jedná se o pravzor použitý pro modifikace nejstarších vozů metra v zemích východní Evropy, například v ČSSR Ečs). Ty existují v několika modifikacích (Ež, Ež1, Ež3, Em508, Em509, Em508t), obsluhovaly nejstarší linku Sokolničeskou a postupně je nahradily relativně novější a modernizované 81-717/714M z 90. let 20. století. Na dalších linkách byly tyto soupravy modernizovány ještě v nedávných dobách; odstranily se postupně kabiny řidiče ve vložených vozech. Roku 2006 jezdily již soupravy typu E jen na Filjovské lince; jejich průměrné stáří se pohybuje mezi třiceti a čtyřiceti lety.\n\nNovější a již zmíněné pak jsou velmi rozšířené a známé soupravy série 81-71 (modifikace 81-717/714, 81-717.5/714.5 a 81-717.5M/714.5M). Provozovány jsou na vytížených starých linkách.\n\nNejmodernější vozy jsou pak ty z konce 90. let minulého století, jedná se o série 81-720 a 81-721, známé také pod názvem \"Jauza\". Provozovány jsou na Ljublinské lince.\n\nNa linkách Butovskaja a Filjovskaja (hlavně na větvi mini-metro; plánováno je též nasazení na další linky, mezi něž patří například třetí – Arbatsko-Pokrovskaja) jsou používané soupravy zcela jiné koncepce, jedná se o čtyřvozové vlaky typu \"Rusič\" (vlaky koncipované pro lehké metro). Nástupiště stanic na Butovské lince (která byla, stejně jako nejnovější mini-metro, již konstruována právě jako metro lehké) jsou dlouhá 96 m. Rusiče jsou zcela nejmodernějším typem souprav Moskevského metra.\n\nVozy jsou spolu spojené v soupravách. Ty mohou být až osmivozové (linky 2, 6, 7, 8, 9 a 10), někde pak sedmivozové (linky 1, 3 а 5), a nejkratší šestivozové (linky 4 a 11). Každý z vozů je dlouhý 19,6 m, jsou obousměrné a čtyřdveřové. Nástupiště všech stanic je až na některé výjimky 155 m dlouhé; tak je zde možné zastavit vlak o délce osmi vozů. V prvních fázích existence Moskevského metra však jezdily soupravy pouze čtyřvozové; další vozy byly přidávány postupně, když začínal být systém stále vytíženější. Osmivozové soupravy se začaly nasazovat do provozu na začátku 80. let. V roce 1989 se plánovalo výhledově nasazení i desetivozových souprav, a to v horizontu roku 2010; z tohoto projektu však nakonec sešlo (počítalo se s tím na nových linkách, včetně zamýšlené druhé okružní).\n\nVšechny stanice v moskevském metru jsou hlášeny podobně jako například v madridském metru. Pro cestující, kteří jedou do centra města, hlásí stanice mužský a pro ty, kdo jedou z města ven, ženský hlas. Podobně je tomu tak i na okružní lince 5 – mužský hlas oznamuje stanice pasažérům jedoucím ve směru podle hodinových ručiček, ženský v opačném.\n\nInformace o stanicích bývá ohlášena v následujícím tvaru (při odjezdu): (v překladu: \"Pozor dveře se zavírají – příští stanice <název stanice>\"), při příjezdu je pak ohlášen pouze název stanice (ve vytížených stanicích pak přibývá ještě druhá věta: (\"Vážení cestující, nezapomeňte si při výstupu z vlaku svoje věci\"). K tomu v těch, kde je možné přestoupit přibývá oznámení o možném přestupu, například v tomto tvaru: (v překladu: \"Stanice Kijevskaja. Přestup na Arbatsko-Pokrovskou a Kolcevskou linku. Vážení cestující, nezapomeňte si při výstupu z vlaku svoje věci\").\n\nDle informací Jurije Zajceva existuje kromě veřejné sítě metra ještě jedna, která je hlouběji založena a slouží pro vojenské účely a účely evakuace. KGB pro tento systém používá krycí název D6, obecně se síť označuje jako Metro 2. Podle některých zdrojů délka této tajné sítě může překračovat i tu u veřejné části. Teoreticky by mohla být postavena v dobách SSSR pro případ amerického útoku. Její hlavní tratě jsou jednokolejné a spojují Kreml a další důležitá místa. Metro 2 má mít čtyři linky. Systém Metra 2 je jednokolejný, bez ventilačních šachet.\n\nDo provozu uvedena v roce 1967, ačkoliv se předpokládá, že některé její části byly spuštěny dříve. Délka linky je cca 27 km, má celkem devět stanic:\n\n\nTato linka měla být do provozu uvedena počátkem roku 1987, její celková délka má činit cca 60 km. Vede paralelně s Varšavským šosse ve směru k záložnímu velitelství „Bor“. Ze stanic je známa pouze jedna předpokládaná zakonzervovaná, dostupná ze stanice Treťjakovskaja Kalininské linky.\n\nLinka 3 měla být do provozu uvedena souběžně s Linkou 2, její celková délka činí cca 25 km. Směrována je od Kremlu ke štábu PVO Moskevského okruhu na \"Mjasnické ulici\" a dále paralelně se Šosse Entuziastov přes Izmajlovský park ve směru vsi Zarja Balašichinského rajónu.\n\nInformace o lince 4 jsou sporné, její financování bylo založeno do rozpočtu Ruské federace v roce 1997, nicméně o čerpání nejsou doložitelné zprávy.\n\nK prvnímu teroristickému útoku v síti moskevského metra došlo 8. ledna 1977, když nastražená bomba zničila vlak projíždějící mezi stanicemi Izmajlovskaja a Pervomajskaja. Zahynulo sedm lidí a dalších 33 bylo zraněno. Z útoku byli později obviněni tři arménští separatisté (Stěpan Zatikjan, Akop Stěpanjan a Zaven Bagdasarjan), kteří byli následně odsouzeni k smrti a v roce 1979 popraveni zastřelením.\n\nMetro se v 90. letech stalo také několikrát cílem teroristů, převážně sebevražedných atentátníků, kterým bývá přisuzována spojitost s čečenskými separatisty. K nejzávažnějšímu útoku došlo v tunelu u stanice Avtozavodskaja, kde bylo 6. února 2004 explozí zabito 41 lidí a dalších 120 zraněno. Rodiny pozůstalých byly odškodněny. Podle vyšetřování byl útočníkem islámský militant z Karačajevsko-Čerkeské oblasti.\n\nV současné době metro hlídají milicionáři, kteří kontrolují cestující a hledají možné výbušniny. Mnoho stanic bylo v koncových segmentech bočních lodí vybaveno speciálními tlustostěnnými uzavíratelnými válci pro izolaci podezřelých předmětů, proud cestujících je směrován uzavřením části mezilodních průchodů ocelovým zábradlím.\n\nDne 16. ledna 2007 byl na území celého Ruska vyhlášen poplach; obavy z teroristických činů v pozemní dopravě a v podzemních drahách, které jsou jeho hlavním důvodem, se dotkly i fungování Moskevského metra. Byl vypnut systém pokrytí stanic telefonním signálem GSM, kontroly vlaků i stanic se zvýšily a zpřísnily, sdělovací prostředky vyzývají Moskvany k obezřetnosti.\n\nDne 29. března 2010 byl spáchán teroristický útok na lince Sokolničeskaja ve stanicích Lubjanka a Park Kultury. Atentát byl spáchán v ranní špičce v 7:57 a 8:37 místního času a k atentátu byla použita výbušnina hexogen. Zemřelo 40 lidí a 102 lidí bylo zraněno. K odpovědnosti za bombové útoky se později přihlásil Kavkazský emirát.\n\n15. července 2014 došlo k vykolejení vlakové soupravy mezi stanicemi Slavjanskij bulvar a Park Pobědy Arbatsko-Pokrovské linky. Zemřelo 23 lidí, zraněno bylo více než 160, z toho asi 50 těžce. Podle vyšetřování byl incident způsoben nesprávnou manipulací s nedávno instalovaným železničním přepínačem, šéf Moskevského metra byl propuštěn a dva železniční technici odpovědní za dohled nad přepínačem byli zatčeni.\n\nDmitrij Gluchovský zasadil do prostředí moskevského metra dějiště svého postapokalyptického románu \"Metro 2033\". Na námět této knihy vznikla i stejnojmenná hra.\n\n\n\n"}
{"id": "70774", "url": "https://cs.wikipedia.org/wiki?curid=70774", "title": "Památné duby u sídliště Závodu míru v Pardubicích", "text": "Památné duby u sídliště Závodu míru v Pardubicích\n\nNa břehu řeky Labe u sídliště Závodu míru v Pardubicích roste skupina 34 památných dubů letních (\"Quercus robur\"). Alej se nalézá podél Labe v úseku od ulice U Stadiónu po Hradeckou a od telefonní ústředny podél nábřeží Závodu míru\n\n\n"}
{"id": "70780", "url": "https://cs.wikipedia.org/wiki?curid=70780", "title": "Tändzin Gjamccho", "text": "Tändzin Gjamccho\n\nDžampal Ngawang Lozang Ješe Tändzin Gjamccho, většinou jen Tändzin Gjamccho, (tibetsky བསྟན་འཛིན་རྒྱ་མཚོ་) (* 6. července 1935, Tagccher, Amdo, Tibet) je 14. tibetský dalajláma. Je hlavou Ústřední tibetské správy sídlící v indické Dharamsale. Tibeťané jej tradičně považují za převtělence předchozího dalajlámy, je považován za duchovního vůdce Tibeťanů. Tändzin Gjamccho je nejvýznamnějším představitelem školy Gelug a jeho vliv zasahuje i do dalších škol tibetského buddhismu. Čínská vláda, která od roku 1951 okupuje Tibet, jej považuje za symbol zastaralého teokratického systému.\n\nTändzin Gjamccho se narodil jako páté z šestnácti dětí v zemědělské rodině ve vesničce Tagccher v tibetské provincii Amdo (dnešní Čching-chaj). Jeho rodný jazyk je proto jeden z místních dialektů. Ve dvou letech byl rozpoznán coby nový dalajláma. 17. listopadu 1950 byl uveden do své funkce, během nepokojů v Tibetu v roce 1959 dalajláma odešel do indické Dharamsaly, kde přebývá dodnes.\n\nAktivně šíří buddhistické učení po celém světě a je vůbec prvním dalajlámou, který cestoval do Západního světa, několikrát navštívil i Česko. Obdržel řadu ocenění, v roce 1989 Nobelovu cenu míru. V myšlenkové rovině se považuje za marxistu, ačkoliv uznává, že v praxi tato ideologie nemůže fungovat.\n\nTändzin Gjamccho se narodil jako Lhamo Döndub chudé rolnické rodině v malé vesničce Tagccher v tibetské provincii Amdo. Dnes je vesnice i s danou částí Amda součástí čínské provincie Čching-chaj. Jeho rodiče měli celkem šestnáct dětí a Tändzin Gjamccho byl pátým nejstarším z devíti dětí, které přežily dětství. Jeho nejstarším sourozencem byla sestra Tsering Dolma, která byla o celých osmnáct let starší než on. Tändzinův nejstarší bratr Thupten Jigme Norbu byl ve svých osmi letech rozpoznán jako převtělenec Taktsera Rinpočheho, vysoce postaveného tibetského lamy. Dalajlámova sestra Džebcün Päma ztvárnila v roce 1997 jejich matku ve filmu \"Sedm let v Tibetu\". Jeho další starší bratři jsou Gyalo Döndub a Lobsang Samden.\n\nKdyž byly Tändzinovi Gjamcchovi dva roky, našla jej skupina mnichů pověřená pro vyhledání převtělence 14. dalajlámy. Jednotliví dalajlamové před svou smrtí většinou blíže určí, kde se má hledat jejich nástupce, případně jsou místa hledání určena na základě různých znamení. V případě hledání 14. dalajlámy měla být hlava zesnulého 13. dalajlámy záhadně natočena k severovýchodu i přesto, že měla být původně natočena k jihu. Měla tak naznačovat směr, kde se bude nacházet nový dalajláma. Dále mělo být předpovězeno i místo jeho pobytu. Celé vyhledávání pak proběhlo tradičním způsobem. Poté, co byl Döndub rozpoznán jako převtělenec 13. dalajlámy, byl přejmenován na Džampal Ngawang Lozang Ješe Tändzin Gjamccho. Obvykle označován jen zkráceně Tändzin Gjamccho, oslovován však bývá různě, např. \"Jeho svatost čtrnáctý dalajláma\".\n\nV šesti letech se započalo s Gjamcchovým mnišským vzděláváním. Měl dva hlavní učitele, a to staršího Gjüta Linga Rinpočheho s mladšího Thičhang Rinpočheho. V jedenácti letech se setkal s rakouským horolezcem Heinrichem Harrerem. Harrer se brzy stal jedním z dalajlámových domácích učitelů, vzdělával jej především ve věcech z „vnějšího světa“, světa mimo Tibet. Harrer s Gjamcchem zůstali přáteli až do Harrerovy smrti v roce 2006. Když v roce 1950 Tibet čelil možnému konfliktu s Čínskou lidovou republikou, byl dalajláma požádán, aby se chopil duchovní i světské moci v Tibetu. Jeho vláda však netrvala dlouho. V říjnu téhož roku zabrala tibetské území Čínská lidově osvobozenecká armáda a dalajlámovo působení v Tibetu v roli světského a duchovního vůdce bylo u konce.\nV květnu 1951 byla v Pekingu podepsána tzv. Sedmnáctibodová dohoda, čímž měla být čínsko-tibetská krize zahnána. V září roku 1954 dalajláma společně s pančenlámou navštívil Peking, kde se setkal s představiteli čínské vlády v čele s Mao Ce-tungem. V roce 1959 dalajláma ve svých dvaceti pěti slavnostně zakončil své dlouholeté studium zejména buddhistické nauky a obdržel titul geše. Jen o několik dní později Tibeťané povstali proti čínské okupaci, čímž pro Tibet nastala krizová situace. Dalajláma se rozhodl odejít do exilu, 17. března se proto vydal na cestu do Indie, kam dorazil 31. dne téhož měsíce.\n\nV Indii se dalajláma setkal s Džaváharlálem Néhrúem, na kterého naléhal, aby Indie vyvinula nátlak na čínskou vládu a přinutila ji dát Tibetu autonomní vládu. Nehrú měl později na dalajlámu velký vliv. Ještě v roce 1959 se dalajláma usídlil v malém indickém městě Dharamsala v Himáčalpradéši, kde ustanovil Ústřední tibetskou správu. Ta dodnes funguje coby tibetská exilová vláda a sama se považuje za jedinou oprávněnou vládu Tibetu.\n\nDo Dharamsaly dalajlámu následovalo přibližně 80 000 Tibeťanů. Dalajláma proto zajistil ve městě vzdělávací systém pro tibetské uprchlíky, ve kterém by se tibetské děti učily tibetskému jazyku, dějinám, náboženství a kultuře. Gjamccho se podílel na zakládání různých vzdělávacích zařízení, jako je Centrální institut vyšších tibetských studií či Tibetský institut divadelních umění. Ve snaze zachovat tibetskou kulturu, která je těsně spjata s tibetským buddhismem, podporoval znovuzaložení asi 200 klášterů, jelikož velká část jich byla zničena čínskou armádou.\n\nDalajláma též naléhal na Organizaci spojených národů, aby se zabývala situací v Tibetu. Výsledkem těchto snah byly tři rezoluce OSN – první byla vydána ještě v roce 1959, další v roce 1961 a 1965. Všechny vyzývají čínskou vládu, aby zajistila dodržování lidských práv Tibeťanů. V roce 1963 dalajláma vydal demokratickou ústavu pro budoucí Tibet, založenou na Všeobecné deklaraci lidských práv.\n\nV průběhu dalších desetiletí dalajláma začal cestovat po celém světě. Setkal s mnohými význačnými politickými, veřejně činnými či církevními představiteli; v roce 1970 se setkal s Pavlem VI., s Janem Pavlem II. se setkal hned několikrát, a to v letech 1980, 1982, 1986, 1988, 1990 a 2003. Pro své mírové aktivity v roce 1989 obdržel Nobelovu cenu míru. \n\nV červnu 2016 se dalajláma setkal s americkým prezidentem Barackem Obamou. Při setkání Obama zopakoval americké stanovisko, že Spojené státy považuji Tibet za součást Čínské lidové republiky a nepodporují tibetskou nezávislost.\n\nV roce 2017 naléhal na myanmarskou vůdkyni Aun Schan Su Ťij, aby zastavila pronásledování muslimské menšiny Rohingyů. \n\nV září 2018 na konferenci ve švédském městě Malmö dalajláma prohlásil, že „Evropa patří Evropanům, uprchlíkům by se mělo jasně říci, že se nakonec musejí vrátit domů.“\n\nČtrnáctý tibetský dalajláma již několikrát navštívil i Česko. 1. ledna 1990 jej do tehdejšího Československa vůbec poprvé pozval Václav Havel a dalajláma v únoru téhož roku do země zavítal. Dalajlámovy další návštěvy Česka proběhly v letech 1997, 2000, 2002, 2003, 2006, 2008, 2009, 2011, 2013 a 2016. Většinou pořádá různá vystoupení a přednášky, navštěvuje senát, v roce 2004 byl hostem pořadu Na plovárně, v roce 2016 byl hostem Daniela Stacha v pořadu Hyde Park Civilizace. Přítomnost dalajlámy v Česku na Havlova pozvání vyvolávala protestní reakce zejména u českých komunistů a u čínské strany.\n\nDne 18. října 2016 byl premiér Bohuslav Sobotka jedním ze signatářů „Prohlášení čtyř“ o územní celistvosti Čínské lidové republiky v reakci na setkání ministra kultury Daniela Hermana s dalajlámou. Toto prohlášení bylo kritizováno mnohými politiky, novináři i veřejností. Na obranu Hermana vystoupil například ministr financí Andrej Babiš.\n\n\n"}
{"id": "70788", "url": "https://cs.wikipedia.org/wiki?curid=70788", "title": "Bon Jovi", "text": "Bon Jovi\n\nBon Jovi je americká hard rocková hudební skupina ze Sayreville, New Jersey, založená roku 1983. Dnes je kapela pětičlenná, jejími členy jsou Jon Bon Jovi (zpěv),Richie Sambora (od roku 2012 odchod z kapely), Phil X (Náhradní kytarista za Richieho Samboru), Tico Torres (bicí, perkuse), David Bryan (klávesy) a Hugh McDonald (basová kytara). Při turné kapelu od roku 2005 doprovází Bobby Bandiera. Od založení se sestava nijak zvlášť neměnila. Hned na začátku Richie Sambora vystřídal Davea Saboa na postu kytaristy. V roce 1994 kapelu opustil baskytarista Alec John Such, který oficiálně nikdy nebyl nahrazen, fakticky však jeho místo zastoupil Hugh McDonnald.\n\nNázev kapely je odvozen od zkomoleného příjmení zakládajícího člena Johna Francise Bongioviho Jr. (Jon Bon Jovi), který kapelu v roce 1983 založil. Kapela působí nepřetržitě od roku 1983 až dodnes, ovšem v její historii se objevilo několik vln. V osmdesátých letech hrála roli při popularizování hard rocku a  heavy metalu jako jedna z  nejúspěšnějších kapel té doby. Již první hit z debutového alba \"Bon Jovi\" „Runaway“ dosáhl úspěchu, když se dostal do žebříčku Billboard Hot 100 na 39. místě a kapela získala první zlaté desky v Japonsku a v USA. Následovala alba \"7800° Fahrenheit\" (1985), které přineslo tři úspěšné singly, umístilo se na 37. pozici žebříčku Billboard 200 a získalo ocenění zlaté desky; ještě úspěšnější bylo však třetí album \"Slippery When Wet\" z roku 1986, které přineslo dva singly „You Give Love a Bad Name“ a „Livin' on a Prayer“, které oba dobyly vrchol žebříčku Billboard Hot 100 a album získalo trojnásobné ocenění platinové desky ve Spojených státech. Úspěšná hard rocková osmdesátá léta završilo album \"New Jersey\" z roku 1988, které na čtyři týdny obsadilo první místo Billboard 200 a na dva týdny žebříček UK Albums Chart. Album přineslo pět singlů, které se umístily do první desítky žebříčku Billboard Hot 100, což je nejvíce v historii. Nejúspěšnější byly singly „Bad Medicine“ a „I'll Be There for You“, album získalo sedminásobné ocenění platinové desky ve Spojených státech.\n\nV devadesátých letech aktivita skupiny opadla. Na začátku mezi lety 1990 a 1991 kapela vůbec nevystupovala a členové vydávali svá sólová alba, totéž pak kapelu čekalo v letech 1997 až 1999. Přesto kapela stihla v průběhu čtyř let (1992-1996) vydat tři velmi úspěšná alba. V roce 1992 vydala kapela album \"Keep the Faith\", které získalo dvojnásobné platinové ocenění. Zvuk kapely začala ovlivňovat narůstající popularita grunge, ale stále si udržovala rockový standard osmdesátých let. Kompilační album \"Cross Road\" z roku 1994 přineslo dva nové hity „Someday I'll Be Saturday Night“ a „Always“, který se stal obrovským hitem, po šest týdnů zůstal v Top 10 žebříčku Billboard Hot 100, získal platinové ocenění v USA a prodalo se ho více než 3 miliony kusů, což z něj činí nejlépe prodávaný singl skupiny vůbec. \"These Days\" z roku 1995 rovněž získalo platinové ocenění, bylo to první album nahrané bez baskytaristy Aleca Suche, který v roce 1994 kapelu opustil.\n\nPo pauze na konci 90. let kapela vydala album \"Crush\", jehož hlavní singl „It's My Life“ je označován jako jeden z nejúspěšnějších singlů kapely vůbec. Kapela významně změnila styl, dostala se více k pop rockovému zvuku. To jim pomohlo oslovit novou generaci mladých fanoušků. V prvním desetiletí 21. století byla kapela opět aktivnější, když vydala dalších pět alb. Posledním vydaným albem je \"The Circle\" z roku 2009, po něm ještě kapela vydala další kompilaci největších hitů \"Greatest Hits\". Za dobu svého působení kapela prodala celosvětově více jak 130 000 000 alb, byli připuštěni do UK Music Hall of Fame roku 2006 a v roce 2010 byli nominováni na přijetí do Rock and Roll Hall of Fame.\n\nZakládajícím členem byl John Francis Bongiovi (\"Jon Bon Jovi\"). Nápad na založení kapely dostal poté, co mu jeho bratranec Tony Bongiovi umožnil natočit ve svém nahrávacím studiu Power Station první demo nahrávku pro velké nahrávací společnosti. Tou demo písní byl první singl Bon Jovi, píseň „Runaway“, na které se kromě Jona podílel baskytarista Hugh McDonald, pozdější člen kapely Bon Jovi, bubeník Frankie LaRocka a klávesista Roy Bittan. Píseň zaznamenala neočekávaný úspěch, když se dostala na 39. místo singlového žebříčku Billboard Hot 100.\n\nTo vedlo Jona k sestavení nové kapely, kterou pojmenoval po svém příjmení, tedy Bon Jovi. Prvním členem kapely se stal David Bryan, který se s Jonem znal už z působení v kapele Atlantic City Expressway. Dalším členem kapely Bon Jovi se stal Alec John Such, který byl dosazen na post baskytaristy. Před svým vstupem do kapely hrál mimo jiné v kapele The Message, kde se seznámil s dalšími dvěma členy budoucími kapely Bon Jovi, Tico Torresem a Richiem Samborou.\n\nZpočátku na pozici kytaristy hrál pozdější člen Skid Row, Dave Sabo. Toho vzápětí vystřídal Richie Sambora. Ten se ke kapele přidal zajímavým způsobem. Jon Bon Jovi jeho přijetí popisuje takto: \"“Jednoho večera jsem byl na velkém koncertě, který pořádala jedna rozhlasová stanice. Když jsem šel z jeviště, jeden týpek mezi diváky mi řekl: ´Budu tvůj kytarista´. Já jsem se mu smál a šel jsem dál. Později jsem ho slyšel hrát a bylo vše jasné.”\"\n\nPo několika vystoupeních, především jako předkapela jiných skupin, si jich všiml Derek Shulman, který jim domohl ke smlouvě s Mercury Records, které bylo součástí většího koncernu Polygram. Jon Bon Jovi chtěl nějaké jméno pro skupinu, Pamela Maherová, podřízená jejich pozdějšího manažera, jim navrhla jméno Bon Jovi, podle vzoru tehdy již slavné skupiny Van Halen. Původně členové kapely zamýšleli jméno Johnny Electric, ale nakonec si nechali poradit. Nejprve z toho nebyli příliš nadšení, ale za dva roky pod tím jménem dobyli přední pozice žebříčků.\nS pomocí manažera Doca McGheeho vydali debutové album s názvem \"Bon Jovi\". Album vyšlo 21. ledna 1984. Na albu znovu vyšel první singl kapely „Runaway“, který se vešel do Top 40 amerického žebříčku Billboard Hot 100. Na albu se nachází také singl „She Don't Know Me“, který museli na album přidat kvůli přání vydavatele. Jedná se o jedinou skladbu, která se kdy objevila na albu Bon Jovi, aniž by k ní Jon Bon Jovi alespoň částečně nenapsal text (napsal ji Marc Avsec). Poté kapela vyrazila na turné, otevírala programy například pro kapelu Scorpions na turné po Spojených státech, nebo pro kapelu Kiss při jejich turné po Evropě. V srpnu roku 1984 se kapela objevila na Super Rock festivalu v Japonsku jako speciální host. Skladba „Runaway“ se však v Japonsku stala hitem. Album získalo v Japonsku ocenění zlaté desky, později za rok od vydání alba toto ocenění získalo i ve Spojených státech. V žebříčku Billboard 200 obsadilo 43. pozici.\n\nV dubnu roku 1985 vydala skupina druhé studiové album pojmenované \"7800° Fahrenheit\", které přineslo deset nových skladeb, z toho pět singlů - „Only Lonely“, „In And Out Of Love“, balada „Silent Night“, „The Hardest Part Is the Night“ a „The Price of Love“. Album se umístilo na 37. místě žebříčku Billboard 200 a získalo zlaté ocenění v USA. I když se albu nedařilo tak, jak kapela doufala, mohli si dovolit z jeho výtěžků vyjet na turné. Poprvé se vrátili do Japonska jako vedoucí kapela, kde zahrála na osmi úplně vyprodaných představeních, album dosáhlo Top 5 v Japonsku a získalo zde taktéž ocenění zlaté desky.\n\nV květnu 1985 vedla kapela turné po Spojeném království a po celém starém kontinentu. \"7800° Fahrenheit\" se dostalo na 28. místo v žebříčku UK Albums Chart a na 40. místo v Německu. Po evropském turné následovalo šest měsíců koncertování se skupinou Ratt po Spojených státech. V polovině tohoto turné také znovu navštívili Anglii při festivalu Monsters of Rock a Jon Bon Jovi vystoupil na koncertě Farm Aid v roce 1985.\n\nV dubnu roku 1986 se Bon Jovi přesunuli do Vancouveru, aby zde natočili svoje třetí album. Z šestiměsíční práce ve studiu vyšlo album \"Slippery When Wet\". Na albu spolupracovali s producenty Brucem Fairbairnem a Bobem Rockem. Album bylo vydáno 17. srpna 1986 a znamenalo pro kapelu Bon Jovi další velký úspěch. První singl „You Give Love a Bad Name“ obsadil poprvé první pozici v žebříčku Billboard Hot 100 a stejně tak i druhý singl alba „Livin' on a Prayer“. Oba singly byly napsány ve spolupráci s Desmondem Childem, se kterým se kapela seznámila prostřednictvím Paula Stanleye z kapely Kiss. Spolupráce mezi Jonem Bon Jovim, Richiem Samborou a Childem vydržela až dodnes. Třetí singl s názvem „Wanted Dead or Alive“ se stal Top 10 hitem, dodnes bývá nazýván „národní hymnou kapely Bon Jovi“.\nMTV srdečně přijalo kapelu Bon Jovi, jejichž dobře natočená videa stejně jako koncertní videa pomohla skupině k hvězdnému úspěchu. Po ohromujícím úspěchu alba \"Slippery When Wet\" se z Bon Jovi staly celosvětové superhvězdy, po čemž tak toužili. \"Slippery When Wet\" se dostalo na první pozici v Austrálii, Kanadě, Norsku, Finsku, Novém Zélandu, Švýcarsku a drží rekord jako nejdéle vedoucí hard rockové album ve Spojených státech, kde se na přední pozici udrželo po 8 týdnů. Do top 10 alb se dostalo také v Rakousku, Nizozemsku, Japonsku a ve Velké Británii, kde v UK Albums Chart figurovalo po 123 týdnů.\n\nV roce 1987 bylo album podle časopisu Billboard nejprodávanějším albem roku a singl „Livin' on a Prayer“ vyhrál cenu MTV Video Music Award za nejlepší výkon na jevišti. V roce 1988 kapela vyhrála American Music Award jako nejoblíbenější pop/rockovou kapelu. Po vydání alba kapela Bon Jovi nejprve vyjela pomoci při turné kapele 38 Special. Následně další půl rok vystupovali na mnoha koncertech po Spojených státech. V srpnu roku 1987 byli leadery festivalu Monsters of Rock, na kterém mimo jiné zazpívali singl „We All Sleep Alone“, při kterém se k nim přidali Dee Snider z kapely Twisted Sister, Bruce Dickinson z kapely Iron Maiden a Paul Stanley z kapely Kiss. Na konci roku 1987 za sebou měla 130 vystoupení, která vedla při „Tour Without End“ (v překladu: Turné bez konce) a vydělala přes 28 milionů amerických dolarů.\n\nNa otázku, co pro ně tak obrovský úspěch znamená, Jon Bon Jovi odpověděl: „Všechno je větší, vše se odehrává dvakrát rychleji. Lidé vás poznávají dvakrát častěji. Větší, celý svět je najednou větší. Musíte prodávat další a další nahrávky, být aktivní. Jste šikovnější a lépe se orientujete v obchodě, jste zodpovědnější. Najednou tomu teď lépe rozumíte a snažíte se stále přesvědčit, že všechno klape.“\n\nV návaznosti na úspěch kapely byli Jon Bon Jovi a Richie Sambora požádáni, aby pomohli jako producenti zpěvačce Cher, při vydávání jejího eponymního alba \"Cher\", se kterým se měla vrátit na scénu. Pomohli při psaní singlu „We All Sleep Alone“, ke kterému poté nazpívali doprovodné vokály. Spolupráce pokračovala i nadále, oba produkovali její další album \"Heart of Stone\" (1989), které získalo multi-platinové ocenění.\n\nRozhodnuti potvrdit, že úspěch třetího alba nebyla jen šťastná náhoda, vydali stále hard rockoví Bon Jovi čtvrté album \"New Jersey\". Album vyšlo v září 1988 a stalo se komerčním hitem. Na prvním místě žebříčku Billboard 200 vydrželo celé čtyři týdny a dva týdny strávilo na čele britské hitparády UK Albums Chart.\nAlbum přineslo pět singlů, které se vešly do Top 10 žebříčku Billboard Hot 100, což je rekord mezi hard rockovými alby. Nejvíce úspěšné byly singly „Bad Medicine“ a „I'll Be There for You“, které se oba postupně vystřídaly na prvním místě Billboard Hot 100, další tři singly „Born to Be My Baby“, „Lay Your Hands on Me“ a „Living in Sin“ se umístily do první desítky a byly velkými hity na MTV. Video k singlu „Living in Sin“ si získalo další prvenství v historii kapely jako první, které bylo ve vysílání MTV zakázáno pro příliš řízné romantické a sexuální scény. Později bylo natočeno znovu a MTV jej často vysílala.\n\nKromě Spojených států bylo album veleúspěšné i po celém světě. Čelo místních hitparád obsadilo v Austrálii, Mexiku, Novém Zélandu, na starém kontinentě pak v Rusku, Švédsku, Švýcarsku a již zmíněném Spojeném království. Do první desítky se vešlo v Itálii, v Japonsku, v Německu, v Norsku a v Rakousku. \"New Jersey\" mělo být původně dvou deskové, ale vydavatel se obával neúspěchu při příliš vysoké ceně a nakonec album zkrátil. Kapele zůstalo 17 nevydaných skladeb, z nichž některé byly vydány na pozdějších albech, ale některé nebyly dosud vydány. Album získalo mnoho ocenění, mimo jiné sedminásobné platinové ocenění ve Spojených státech, kde se prodalo přes 7 000 000 kusů, a pětinásobné v Kanadě s více než půl milionem prodaných alb. Po dvou platinových deskách získalo album v Austrálii a ve Velké Británii.\n\nPo prvních úspěších alba se Bon Jovi vydali na dlouhé turné po celém světě mezi lety 1989 a 1990. Celkem navštívili 22 států a vystoupili na 232 koncertech, z nichž nejzajímavější byl pro skupinu jistě koncert 11. června 1989 před úplně vyprodaným Giants Stadionem doma v New Jersey. V srpnu roku 1989 kapela navštívila tehdejší Sovětský svaz, kde vedla festival \"Moscow Music Peace Festival\". Bon Jovi se tak staly první kapelou ze západu (společně s Ozzy Osbournem, Skid Row, Mötley Crüe, Scorpions, Cinderella), jejíž vystoupení bylo oficiálně povoleno sovětskou vládou a jejich album \"New Jersey\" bylo legálně vydáno ruským státním nakladatelstvím Melodiya, což se před tím nepovedlo žádnému západnímu umělci. Festival Monsters of Rock v roce 1989 byl zrušen poté, co rok před tím při vystoupení Guns N' Roses dva fanoušci zahynuli. Místo toho vystoupili na jiném rockovém festivalu v Milton Keynes společně s kapelami Europe, Skid Row a Vixen.\n\nNepřetržité koncertování po dva roky si na kapele vybralo svou daň. Na konci turné za sebou měli 16 měsíců nepřetržitého vystupování a členové kapely byli úplně vyčerpaní po všech stránkách. Po poslední sérii koncertů v Mexiku pouze odjeli domů, bez jakýchkoliv plánů, což nakonec vedlo k dvouletému období nečinnosti na začátku 90. let.\n\nMezi lety 1990 až 1991 byla kapela v nečinnosti. Vyčerpání z dvou alb \"Slippery When Wet\" a \"New Jersey\" vydaných hned za sebou, po kterých následovala dvě dlouhá turné si vybralo svou daň. Kapela pouze oznámila, že po návratu z turné po vydání \"New Jersey\" se členové rozloučili a každý se vydal svou cestou. Během přestávky začali členové vydávat sólová alba.\n\nJon Bon Jovi vydal své sólové album s názvem \"Blaze of Glory\" v červenci roku 1990. Celé album je ve skutečnosti také soundtrackem k filmu \"Mladé pušky 2\". Původně ho jeho přítel Emilio Estevez požádal o propůjčení písně „Wanted Dead or Alive“, nicméně po krátkém uvážení Jon Bon Jovi rozhodl, že se do filmu nehodí a místo toho pro film nahrál nový materiál. Na nahrávání byli pozváni speciální hosté jako Elton John, Little Richard a Jeff Beck. Titulní singl „Blaze of Glory“ se umístil na čele žebříčku Billboard Hot 100 a celé album se umístilo na třetí pozici hitparády Billboard 200 a na druhém místě UK Albums Chart. Titulní skladba získala ocenění American Music Award za nejoblíbenější pop/rockový singl a přinesla Jon Bon Jovimu Zlatý glóbus. Zároveň za tuto skladbu získal nominaci na Oscara a Cenu Grammy.\nRichie Sambora s pomocí přátel z  kapely Tico Torresem a Davidem Bryanem vydal sólové album s  názvem \"Stranger In This Town\" v  roce 1991. Album představilo také Erica Clamtona v  písni „Mr. Bluesman“. Album se umístilo na 36.  pozici žebříčku Billboard 200 a  na 20.  pozici UK Albums Chart. Skladba „Rosie“ měla být původně vydána na albu Bon Jovi \"New Jersey\", ale nakonec byla na žádost vydavatele vyřazena (společně s dalšími, které měly být na druhém albu celého dvojalba). David Bryan natočil soundtrack k  hororovému snímku \"The Netherworld\", v  druhé části roku musel být hospitalizován, protože se nakazil nebezpečnou jihoamerickou chorobou. Alec John Such spadnul ze své motorky a  poranil si ruku, kvůli čemuž musel poté vymyslet nový styl držení své basové kytary, aby na ni mohl hrát.\n\nPřes veškerý svůj úspěch byl Jon Bon Jovi nespokojený se současným stavem svého hudebního business, a proto propustil veškerý svůj managment, včetně dlouholetého manažera Doca McGhee. Následně přebral celou zodpovědnost na sebe, když založil Bon Jovi Management.\n\nV říjnu roku 1991 se celá kapela odebrala na ostrov Svatý Tomáš v Karibiku, aby spolu prodiskutovali plány do budoucna. Své problémy vyřešili tak, že nechali každého člena hovořit o svých pocitech a problémech bez narušování od ostatních. Když vyřešily všechny problémy, odebrali se do kanadského Vancouveru, aby s producentem Bobem Rockem natočili své páté studiové album\n\nPáté studiové album kapely s názvem \"Keep the Faith\" bylo vydáno v říjnu roku 1992. Toto album skupina představila jako začátek nové kapitoly v hudbě Bon Jovi, od posledního alba \"New Jersey\" změnila styl hudby a členové kapely změnili svůj vzhled, nejvíce nápadně změnili svůj účes, když se všichni ostříhali na krátko. Album se umístilo na páté pozici Billboard 200 a ve Spojených státech bylo oceněno dvěma platinovými deskami. Ještě větší úspěch si album vydobylo na starém kontinentě. Na britském žebříčku UK Albums Chart debutovalo na první pozici a velký úspěch slavilo také v Německu. Pětinásobné platinové ocenění získalo i v Kanadě a po třech platinových deskách získalo v Japonsku a v Austrálii. Dobře se mu vedlo na asijských i jihoamerických trzích.\n\nAlbum přineslo celkem šest singlů: „Keep the Faith“, „Bed of Roses“ - ten byl ze všech nejúspěšnější a dostal se na desáté místo v žebříčku Billboard Hot 100, „In These Arms“, „I'll Sleep When I'm Dead“, „I Believe“ a „Dry County“. Celkem se prodalo přes 8 milionů kusů alb po celém světě.\n\nNa konci roku 1992 se Bon Jovi objevili v seriálu \"MTV Unplugged\", tato epizoda byla jiná než obvykle. Bon Jovi poprvé naživo zahráli některé klasické hity (některé svoje, některé od jiných autorů) akusticky nebo v nové elektronické verzi. K tomu ještě předvedli část skladeb z nového alba \"Keep the Faith\". V roce 1993 vyšel záznam koncertu pod názvem \"\".\n\nPro potvrzení nové éry Bon Jovi vyrazila kapela na mezinárodní turné, které nemělo v její historii obdoby. Skupina navštívila 38 zemí a vystoupila na 177 koncertech během turné s názvem Keep the Faith Tour a I'll Sleep When I'm Dead Tour. 4. září 1993 navštívili v rámci druhého jmenovaného turné také Českou republiku, kdy vystoupili na pražském strahovském stadionu společně se zpěvákem Billy Idolem.\n\nV říjnu roku 1994 vydala kapela Bon Jovi kompilační album největších hitů do té doby s názvem \"Cross Road\". Album obsahuje nejúspěšnější singly za posledních 11 let a dva nové singly, „Someday I'll Be Saturday Night“ a „Always“. Prvnímu singlu se vedlo nejlépe ve Spojeném království, kde obsadil sedmou pozici v žebříčku UK Singles Chart. Druhý singl „Always“ byl mnohem úspěšnější, protože se stal obrovským hitem, který se v Top 10 žebříčku Billboard Hot 100 udržel šest měsíců a na žebříčku vydržel i po celý rok 1995. Ve Spojených státech získal samotný singl dvě ocenění platinové desky, celkově se ho prodalo přes tři miliony kusů, čímž se stal nejúspěšnějším singlem v historii skupiny Bon Jovi. Kapela díky tomu obdržela ocenění World Music Award jako nejprodávanější rocková kapela roku.\nV roce 1994 kapelu opustil dlouholetý baskytarista Alec John Such a sestava Bon Jovi se tak poprvé od založení změnila (kromě výměny kytaristů hned vzápětí po vzniku). Podle stanoviska kapely nebyl Such nikdy nahrazen. Neoficiálně jeho místo zastoupil Hugh McDonald, který s Jon Bon Jovim spolupracoval na prvním singlu „Runaway“ a kolovaly pověsti, že s kapelou spolupracoval i na předchozích albech (v diskografii na svých oficiálních stránkách uvádí všechna předchozí alba Bon Jovi, kromě \"7800° Fahrenheit\").\n\nK odchodu baskytaristy Aleca Johna Sucha se Jon Bon Jovi vyjádřil: „Samozřejmě, že to raní. Naučil jsem se s tím žít a respektuji to. Je pravda, že jsem workoholik, hned do studia, hned pryč, hned na jeviště a zase pryč, chci se hudbě věnovat ve dne v noci a chápu, že ne každý je schopný toto tempo udržet. Alec chtěl kapelu opustit už delší dobu, takže to pro mě není úplné překvapení.“\n\nV červnu roku 1995 vydala kapela šesté studiové album s názvem \"These Days\", první album, které vydali Bon Jovi bez Aleca Sucha. Album bylo dobře přijato kritiky, kteří na jeho adresu poznamenali, že se kapela zase posunula v textech a zkouší nové hudební styly, přestože svůj výraz si bezpochyby zachovávají. Album skončilo na 9. místě hitparády Billboard 200 a získalo platinové ocenění. Mnohem úspěšnější bylo v Evropě, zde obsadilo čela hitparád ve Velké Británii, Německu, Švýcarsku, Finsku, Portugalsku, Irsku, Nizozemsku a Rakousku a obsadilo i první místo evropské obdoby Billboard 200 European Albums Chart. Čelo hitparády dobylo album taktéž v Japonsku a Austrálii. Celkově se prodalo přes 13 milionů kusů po celém světě.\n\nAlbum přineslo celkem pět nových singlů, „This Ain't a Love Song“, „Something for the Pain“, „Lie to Me“, „These Days“ a „Hey God“, z nichž první čtyři se umístily do první desítky v britském žebříčku UK Singles Chart, což je nejvíc v historii kapely. Kapela získala cenu BRIT Award jako nejlepší mezinárodní kapela a také MTV Europe Music Award za nejlepší rockovou kapelu.\n\nTurné, které odstartovalo po albu \"These Days\", začalo v Indii, poté skupina pokračovala přes Asii, Evropu a Austrálii až k prvnímu vystoupení v Jižní Afirce. Při turné zažila kapela jeden z vrcholů kariéry, když koncertovala třikrát za sebou před naprosto vyprodaným stadionem ve Wembley. Z těchto koncertů byly pořízeny záznamy, které později vyšly jako \"\". Video získalo nominaci na Cenu Grammy za překročení svého dosavadního rekordu návštěvnosti. Bon Jovi navštívili při turné 35 zemí a vystoupili celkem 126krát.\n\nPo úspěšném turné po vydání alba \"These Days\" se členové skupiny opět rozešli. Ovšem tentokrát to bylo jasné rozhodnutí všech členů kapely, kteří se dohodli na dvouleté pauze, při které se budou každý věnovat vlastní sólové tvorbě.\n\nV roce 1997 se Jon Bon Jovi objevil hned v několika filmech. V přestávkách mezi filmováním napsal a nahrál skladby, které se později objevily na jeho druhém sólovém albu \"Destination Anywhere\" z roku 1997. Krátký stejnojmenný film byl natočen ku příležitosti vydání alba, postavený výhradně na skladbách toho alba a s obsazením Jon Bon Jovi, Demi Moore, Kevin Bacon a Whoopi Goldberg.\n\nTico Torres využil volného času a věnoval se především své další zálibě - malování. David Bryan začal psát a skládat muzikály a Richie Sambora vydal své druhé studiové album s názvem \"Undiscovered Soul\". V roce 1999 se kapela spojila, aby natočila skladbu „Real Life“ k filmu \"EDtv\" ovšem bez Bryana, který se zotavoval ze zranění, při kterém si málem uřízl prst. V roce 1999 byla kapela připravena vydat další studiové album pod pracovním názvem \"Sex Sells\", nicméně jeho nahrávání bylo pozastaveno. Pouze tři z nahraných více jak třiceti skladeb se později objevily na albu \"Crush\".\n\nPo tříletém období nečinnosti se kapela opět znovu seskupila a začala pracovat na sedmém studiovém albu. V červnu roku 2000 toto album vyšlo pod názvem \"Crush\". Pilotním singlem tohoto alba se stala skladba „It's My Life“, která je označována za jeden z nejúspěšnějších singlů kapely. Tento singl se stal také symbolem dlouhověkosti kapely, která přes změnu doby stále oslovovala mnoho fanoušků. Novým albem, které je laděno spíše v pop rockovém stylu, skupina oslovila novou generaci mladých fanoušků. Ve stejném roce získala kapela dvě nominace na Cenu Grammy, první v kategorii Nejlepší rockové album za \"Crush\" a druhou v kategorii Nejlepší rockové vystoupení duetu nebo skupiny za singl „It's My Life“.\nAlbu se opět vedlo na starém kontinentě mnohem lépe nežli ve Spojených státech. Zatímco v hitparádě Billboard 200 obsadilo „pouze“ deváté místo, v Evropě se dostalo na čelo většiny žebříčků. Znovu dominovalo ve Spojeném království, Německu, Švýcarsku, Finsku, Nizozemsku a Rakousku, včetně mezinárodní evropské hitparády. První příčky obsadilo také v Itálii a Belgii. Dobře se albu vedlo (do tří nejlepších) také v Maďarsku, Španělsku, Irsku a Švédsku. Nicméně i ve Spojených státech získalo album dvě platinová ocenění a mnoho dalších v Evropě, kde se těchto ocenění dočkal i singl „It's My Life“. Dalšími dvěma singly alba jsou „Say It Isn't So“ a „Thank You for Loving Me“.\n\nPři turné v roce 2000 se mimo jiné představili na starém Wembley stadionu jako poslední před jeho uzavřením a následnou demolicí. Poté se kapela přes Japonsko vrátila do Spojených států, kde na podzim roku 2000 a poté znovu na jaře 2001 zahrála na dalších vyprodaných stadionech. Následně opět odcestovala do Evropy na druhé kolo, které zakončili znovu v Americe dvěma koncerty před vyprodaným Giants Stadionem doma v New Jersey.\n\nPři turné kapela vydala své první koncertní album s názvem \"One Wild Night Live 1985–2001\", které obsahuje kolekci živých vystoupení kapely od roku 1985. Kapela získala cenu My VH1 Music Award za rok 2001 v kategorii „Nejžhavější živé vystoupení“. Při udělování cen Jon Bon Jovi a Richie Sambora překvapili všechny návštěvníky včetně televizních komentátorů krásným ztvárněním písně „Here Comes the Sun“ na počest Georgi Harrisonovi.\n\nKdyž skončila turné po vydání alba \"Crush\" respektive \"One Wild Night\", očekávali členové kapely krátkou dovolenou před zahájením prací na osmém albu. Jenže přišlo 11. září 2001, které navždy změnilo Spojené státy. Jon Bon Jovi a Richie Sambora natočili veřejná oznámení v rámci červeného kříže, natočili skladbu „America The Beautiful“ pro NFL a vystoupili jako jedni z účinkujících na benefičním koncertu \"\". O měsíc později kapela vystoupila na dalších dvou benefičních koncertech v Red Bank, jejichž výdělky byly určené pro rodiny postižené katastrofou ve Světovém obchodním centru. 21. října 2001 kapela vystoupila v Madison Square Garden na The Concert for New York City (Koncert pro New York), kde kromě jiného vzdávali hold lidem, kteří se podíleli na záchranných akcích po útocích.\n\nNa jaře roku 2002 se kapela vrátila do studia, aby natočila své osmé studiové album. \"Bounce\", které vyšlo 8. října 2002, bylo silně ovlivněno útoky z 11. září 2001. Název „Bounce“ odráží schopnost Newyorčanů a celých Spojených států vzpamatovat se z nedávných útoků. Na albu \"Bounce\" se kapela vrací zpět ke svým kořenům, kdy Sambora hraje velmi „přebuzeně“ na kytaru, Jon Bon Jovi zpívá opět chraplavým hlasem, dále klávesové efekty a Bryanova hra na piano a Torresovy silné bicí.\n\n5. září 2002 Bon Jovi odstartovali novou sezónu NFL hodinovým koncertem na Times Square, kde mimo jiné zahráli první singl nadcházejícího alba „Everyday“ a poslechlo si ho živě přes 750 000 lidí.\n\n\"Bounce\" debutovalo na druhé pozici žebříčku Billboard, stejně jako UK Albums Chart, zatímco v Evropě začalo hned na prvním místě. Hlavní singl „Everyday“ se umístil na prvním místě v Kanadě a ve Španělsku a vešel se do prvních pěti ve Velké Británii a v Austrálii. Album získalo ocenění zlaté desky ve Spojených státech a platinové ocenění v Japonsku a v Evropě celkově (samostatně také v Německu a Švýcarsku). Album přineslo další čtyři singly „Misunderstood“, „All About Lovin' You“, „Bounce“ a „The Distance“. Kapela po vydání vyrazila na turné, při kterém mimo jiné jako poslední kapela v historii zahrála na Veterans Stadium ve Filadelfii, než byl tento stadion zbořen.\n\nV listopadu 2003, po skončení turné k albu \"Bounce\", vydala skupina Bon Jovi kompilační album s názvem \"This Left Feels Right\", které obsahuje největší hity Bon Jovi, které jsou ovšem nově nahrány. Na albu byly vydány dvě nové skladby „Last Man Standing“ a „Thief of Hearts“.\nO rok později v roce 2004 vydala kapela box set s názvem \"100,000,000 Bon Jovi Fans Can't Be Wrong\", což je parafráze na desku Elvise Presleyho \"50,000,000 Elvis Fans Can't Be Wrong\" z roku 1959. Název odráží skutečnost, že kapela v té době oslavovala 100 milionů prodaných alb, navíc v roce 2004 slavila dvacáté výročí od vydání prvního alba z roku 1984. Set obsahuje čtyři CD s 38 dosud nevydanými a 12 unikátními písněmi, plus DVD.\n\nDeváté studiové album s názvem \"Have a Nice Day\" vyšlo v září roku 2005 a debutovalo opět na druhých pozicích ve Spojených státech (Billboard) a ve Spojeném království (UK Albums Chart), obsadilo čelo patnácti dalších světových hitparád. Titulní píseň „Have a Nice Day“ se dostala do Top 10 ve Velké Británii, Evropě, Austrálii a Kanadě. Druhým singlem se stala skladba „Who Says You Can't Go Home“, v jejíž jedné verzi zpívá kapela společně se zpěvačkou Jennifer Nettles ze skupiny Sugarland. Tato verze se dostala na čelo žebříčku Billboard's Country Chart, což se kapele Bon Jovi povedlo jako první rockové kapele. V roce 2007 pak s touto písní vyhráli Bon Jovi a Jennifer Nettles Cenu Grammy za nejlepší pěvecké country vystoupení. S tou samou skladbou vyhráli i cenu People's Music Award za nejoblíbenější rockovou píseň roku.\n\nKapela po vydání vyrazila na velké turné po celém světě, celkově zahrála dvěma milionům fanoušků a získala přes 191 milionů dolarů, v roce 2006 se jejich turné se 131 miliony stalo třetím nejvýdělečnějším turné roku po A Big Bang World Tour kapely The Rolling Stones a Confessions Tour zpěvačky Madonny. 14. listopadu 2006 byla kapela Bon Jovi přijata do UK Music Hall of Fame společně se zpěvákem Jamesem Brownem a skupinou Led Zeppelin.\n\nV červnu roku 2007 vydala kapela své desáté album s názvem \"Lost Highway\". Album kombinuje prvky klasického rocku s country muzikou, při čemž vychází z předchozího úspěchu singlu „Who Says You Can't Go Home“. Album obsadilo první příčku žebříčku Billboard 200 a čela hitparád v několika evropských zemích (Dánsko, Nizozemsko, Rakousko, Švýcarsko, Německo), v Česku debutovalo na deváté pozici. Na vrchol dosáhlo i v žebříčku v Kanadě. Jak \"Have a Nice Day\", tak \"Lost Highway\" získalo platinové ocenění ve Spojených státech. \"Lost Highway\" přineslo čtyři nové singly „(You Want To) Make a Memory“, „Lost Highway“, „Till We Ain't Strangers Anymore“ a „Whole Lot Of Leavin'“.\n\nPoté kapela vyrazila na další velké turné s příznačným názvem Lost Highway Tour. Turné odstartovalo deseti koncerty v Newarku ku příležitosti otevření stadionu Prudential Center, což je nynější domácí led hokejového klubu New Jersey Devils. Poté kapela pokračovala do Kanady, Japonska, Austrálie a na Nový Zéland a do Spojených států. Turné pak pokračovalo po Evropě a skončilo v létě roku 2008. Znovu se jednalo o komerčně velmi úspěšné turné a dle časopisu Billboard to bylo nejvýdělečnější turné roku 2008 se zisky přes 210 milionů dolarů a více než dvěma miliony prodaných vstupenek.\n\nV dubnu roku 2009 vyšel při Tribeca Film Festivalu dokument o skupině s názvem \"When We Were Beautiful\", který mapuje 25 let působení kapely z dílny režiséra Phila Griffina. V červnu téhož roku byli Jon Bon Jovi a Richie Sambora přijati do Songwriters Hall of Fame. V červnu 2009 rovněž nahráli coververzi písně Bena E. Kinga „Stand By Me“, společně s íránským zpěvákem Andym Madadianem, části písně jsou zpívány persky.\n\n10. listopadu 2009 vyšlo jedenácté studiové album kapely s názvem \"The Circle\". V tomto albu se kapela vrátila zpět k původnímu rock n' rollu, poté co předchozí \"Lost Highway\" vyznačovala kombinace s country muzikou. Album obsadilo čelo Billboard 200, opět dominovalo v Kanadě, Německu a Japonsku. Stejně jako předchozí dvě alba obsadilo ve Velké Británii druhou pozici. V Česku se umístilo na jedenácté pozici hitparády IFPI. Album přineslo tři nové singly „We Weren't Born to Follow“, „Superman Tonight“ a „When We Were Beautiful“. Album získalo ocenění zlaté desky ve Spojených státech.\n\nPoté se kapela opět vydala na koncertní sérii The Circle Tour. Kapela jako první v historii zahrála na zbrusu novém New Meadowlands Stadium (dnes MetLife Stadium) v East Ruthenford, který slouží jako domácí stadion pro týmy NFL New York Giants a New York Jets. Komerčně byla The Circle Tour opět úspěšná, podle časopisu Billboard se jednalo o nejvýdělečnější turné roku 2010, kapela při ní vydělala přes 200 milionů dolarů.\n\nV říjnu roku 2010 vydala kapela další kompilační album s názvem \"Greatest Hits\". Na albu se nachází celkem čtyři nové písně „What Do You Got“, „No Apologies“, „This Is Love This Is Life“, „The More Things Change“ a ještě jedna bonusová píseň „This Is Our House“. První dvě jmenované a bonusová píseň se staly třemi singly alba. Album debutovalo na prvním místě v Kanadě, Irsku, Portugalsku, Švédsku a v Austrálii. V žebříčku Billboard 200 obsadilo pátou pozici. Album získalo zlaté ocenění ve Spojených státech, tři platinová ocenění v Austrálii, po dvou platinových ve Velké Británii a v Irsku a celkově jedno platinové ocenění v Evropě. Při MTV Europe Music Awards v roce 2010 získala kapela ocenění Global Icon Award. Bon Jovi vydali film s názvem \"The Circle Tour Live From Jersey\".\n\nV lednu roku 2012 kapela oznámila, že právě pracuje na písních pro nové studiové album.\n\nJohn Bon Jovi se narodil 2. března 1962 italským emigrantům v Perth Amboy v New Jersey. Jeho první hudební krůčky vedly přes školní kapelu STARZ, dále přes kapelu Atlantic City Expessway, až po další zastávky v kapelách jako The Rest, The Lechers a Jon Bongiovi and The Wild Ones. Je zakládajícím členem kapely a jejím stálým frontmanem.\n\nDavid Bryan (narozený 7. února 1962 v Edison, New Jersey, USA) obstarává ve skupině hru na klávesy. Svoje hudební vlohy zdědil po svém otci a začínal hrou na trumpetu. Byl členem skupiny Transition, která se zaměřovala zejména na předělávky od kapel Led Zeppelin a Deep Purple.\n\nTico Torres se narodil 7. září 1953 v New Yorku jako syn kubánských emigrantů. Svoji hudební kariéru začínal v doprovodu Milesa Davise, poté hrál se skupinou Marvelettes a s Chuckem Berrym. Později nahrával s kapelou Franke and the Knockouts.\n\nHugh McDonald (narozený 28. prosince 1950 ve Philadelphii, Pennsylvania) je baskytarista hrající s Bon Jovi od roku 1994, v minulosti nahrál s Jonem Bon Jovim singl Runaway.\n\nAlec John Such (narozený 14. listopadu 1956 v Perth Amboy, New Jersey) je bývalý baskytarista skupiny, v roce 1994 ho nahradil Hugh McDonald. Před příchodem do Bon Jovi měl za sebou již vystupování v kapelách Phantom's Opera a The Message. Po odchodu založil skupinu 7th Heaven společně s Jamesem Youngem ze skupiny Styx.\n\n\n"}
{"id": "70789", "url": "https://cs.wikipedia.org/wiki?curid=70789", "title": "Amalthea", "text": "Amalthea\n\nJméno Amalthea (polatinštělá verze) nebo (řecká verze) Amaltheia má několik významů:\n\n\n\n\n\n"}
{"id": "70791", "url": "https://cs.wikipedia.org/wiki?curid=70791", "title": "Arija magga", "text": "Arija magga\n\nArija magga (pálí, \"árja márga\" v sanskrtu) je buddhistický termín pro čtyři Nadsvětské stezky směřující k nibbáně (v sanskrtu nirváně).\n\nRealizace nirvány probíhá téměř vždy ve čtyřech stupních:\n\n\nLidé jsou podle Buddhova učení spoutáni deseti pouty. Jsou to jmenovitě 1. víra v existenci „já“, 2. skeptická pochybovačnost, 3. lpění na pravidlech a rituálech, 4. smyslná žádostivost, 5. zlá vůle, 6. touha po jemnohmotné existenci, 7. touha po nehmotné existenci, 8. domýšlivost, 9. nepokoj a 10. nevědomost. Praktikováním buddhismu, především meditací, lze dosáhnout dočasně nibbány. Dosažení každého z výše zmíněných stupňů se nazývá realizací stezky (\"magga\"), což jinými slovy znamená, že jedinec nirvánu alespoň jedenkrát zažil a některá z pout zničil nebo alespoň oslabil. Pokud je daný člověk schopen dosahovat nirvány na daném stupni opakovaně, nazývá se to realizací plodu (\"phalla\"). V textech se tak můžeme často setkat s termínem realizování magga-phalla, tedy realizací stezky i jejího plodu. \n\nJedinci, kteří těchto stupňů dosáhnou se nazývají „Ušlechtilí“ (\"arija puggala\"). Stezky se jmenují nadsvětské (\"lokuttara\") proto, že vedou k odpoutání od světa pomíjivých a neuspokojivých jevů.\n\nNadsvětské stezky jsou přísně vzato okamžiky vědomí, mající jako objekt nibbánu. Vznikají vždy vhledem do Čtyř vznešených pravd, do pomíjivosti, neuspokojivosti a neosobnosti existence. Jejich dosažením je povaha jedince změněna jednou provždy.\n\nKaždý člověk může už tomto přítomném životě při odpovídajícím úsilí dosáhnout kteréhokoli z výše zmíněných čtyř stupňů, pokud mu nebrání závažnější minulá negativní kamma, (v sanskrtu karma).\n\n\"Ten, jenž vstoupil do proudu\" (vedoucího k nirváně) se může znovu zrodit nejvýše sedmkrát. Nejpozději tehdy dosáhne nibbány. Nemůže se také zrodit v tzv. nižších světech (pekelné světy, stav hladových duchů a v zvířecí podobě). \n\nMahájánový buddhismus, kde dosažení nibbány ustupuje do pozadí ve prospěch ideálu bódhisattvy, popírá tuto nezvratnost směřování k osvícení. Některé texty dokonce uvádějí, že i arahat se ještě může rozhodnout pro nastoupení cesty bódhisattvy.\n\nDosažením tohoto stupně jsou zničena první tři pouta vázající bytosti k samsáře, tj. 1.víra v existenci „já“, 2. skeptická pochybovačnost a 3. lpění na pravidlech a rituálech.\n\n\"Sakadágámí\", pokud nedosáhne vyšších stupňů vhledu, se zrodí v lidské podobě už jen jednou. Touto stezkou se jedinec téměř osvobodí od pout smyslové žádostivosti a zlé vůle.\n\n\"Anágámí\" plně zničil pouta smyslové vášně a zlé vůle. Pokud se nestane arahatem v tomto životě, zrodí se ve světě „čistého prodlévání“ (\"suddhávása\"), kde dosáhne nibbány.\n\n\"Arahat\" (někdy též \"Arhat, Arahant\") se zbavil i pěti vyšších pout, tj. žádostivosti po jemnohmotné a nehmotné existenci, domýšlivosti, nepokoje a nevědomosti. Je zcela očištěn od všech poskvrn a dosáhl konečného osvobození.\n\n\"Pojmy jsou uváděny v pálí, není-li uvedeno jinak.\"\n"}
{"id": "70793", "url": "https://cs.wikipedia.org/wiki?curid=70793", "title": "Kupní smlouva", "text": "Kupní smlouva\n\nKupní smlouva je soukromoprávní smlouva, při níž dochází k převodu vlastnického práva k věci mezi prodávajícím, kterému vzniká povinnost odevzdat kupujícímu předmět koupě, a kupujícím, jemuž vzniká povinnost předmět koupě převzít a zaplatit za něj prodávajícímu dohodnutou kupní cenu. Termín kupní smlouva je zákonodárci používán ve shodném významu jako koupě.\n\nPodobná pravidla jako pro kupní smlouvu platí i pro směnnou smlouvu, při které nedochází k placení, ale je vyměňována věc za věc.\n\nKupní smlouvu upravuje v České republice občanský zákoník v 2079 a násl. Pro její úpravu je rozhodující její rozlišování podle předmětu a postavení stran kupní smlouvy. Rozlišujeme kupní smlouvu, jejímž předmětem je movitá věc, a tu, jejímž předmětem je věc nemovitá. Podle subjektů (stran) kupní smlouvy a jejich postavení lze rozlišovat mezi kupní smlouvou uzavřenou mezi podnikateli, mezi spotřebiteli a mezi podnikatelem a spotřebitelem. Občanský zákoník uvádí také zvláštní ustanovení o prodeji zboží v obchodě a o koupi závodu.\n\nZvláštním druhem kupní smlouvy je mezinárodní kupní smlouva upravená .\n\nPři uzavírání kupní smlouvy musí být jasné, kdo jsou smluvní strany. Ty se musí dohodnout na celém obsahu smlouvy. Podstatné náležitosti kupní smlouvy jsou projev vůle prodávající strany něco prodat a projev vůle strany kupující danou věc koupit. V občanském zákoníku není stanovena povinná forma smlouvy, vyjma prodeje nemovitosti, kdy je vyžadována písemná forma. Výše kupní ceny záleží na dohodě stran, je však omezena určitými limity proto, aby nedošlo k hrubému nepoměru vzájemných plnění (k lichvě, neúměrnému krácení nebo zneužití výhodnějšího hospodářského postavení jedné ze smluvních stran).\n\n\n\nZáruka za jakost má kupujícímu zajistit, že věc bude do uplynutí záruční doby způsobilá k použití pro obvyklý účel. Záruka může být poskytnuta i na jednotlivou součást věci. Aby mohl kupující uplatnit svá práva ze záruky za jakost, musí prodávajícímu vadu bez prodlení oznámit.\n\nNebezpečí škody na věci (rizika důsledků spojených se ztrátou, zničením, poškozením či jiným znehodnocením věci) přechází na kupujícího současně s převzetím věci.\n\nV občanském zákoníku jsou uvedena tato vedlejší ujednání v kupní smlouvě:\n\nÚprava kupní smlouvy byla před přijetím nového občanského zákoníku upravena ve dvou právních dokumentech – v občanském zákoníku a obchodním zákoníku. To vycházelo z duality soukromého práva promítnutého jak do kodifikace obecného občanského práva, tak do obchodního práva. Obchodní zákoník upravoval obchodněprávní kupní smlouvu, smlouvu o prodeji podniku a smlouvy o koupi najaté věci. Obchodní zákoník neupravoval kupní smlouvu v plném rozsahu, a proto ze znění ustanovení obchodního zákoníku vyplývalo, že není-li možno řešit některé otázky dle něj, řeší se dle předpisů občanského práva. Občanský zákoník upravoval především majetkové vztahy obecně, zejména vlastnická práva a věcná práva vůbec, obsahoval obecnou úpravu právní subjektivity (nyní \"právní osobnost\") a právních úkonů (nyní \"právní jednání\"), společných institutů závazkového práva atd.\n\nKe dni nabytí účinnosti nového občanského zákoníku byl obchodní zákoník zrušen a některé jeho části (včetně kupní smlouvy) upravuje nový občanský zákoník a některé nově vzniklý zákon o obchodních korporacích.\n\n"}
{"id": "70809", "url": "https://cs.wikipedia.org/wiki?curid=70809", "title": "Bartholiniho žláza", "text": "Bartholiniho žláza\n\nBartholiniho či Bartholinská žláza, známá též jako velká předsíňová žláza ( ) je párová žláza velikosti hrášku nacházející se v oblasti ženských zevních pohlavních orgánů. Je umístěna po levé a po pravé straně pod poševním vchodem.\n\nBartholiniho žláza odpovídá vývojově Cowperově žláze ( ) u muže.\n\nBartholiniho žlázy byly poprvé popsány v 17. století dánským anatomem Casperem Bartholinim mladším (1655–1738). Některé zdroje omylem připisují jejich objev jeho dědovi, teologu a anatomovi Casparu Bartholinovi staršímu (1585–1629).\n\nPůvodně se předpokládalo, že se Bartholiniho žlázy podílejí na zvlhčování pochvy během pohlavního styku. Žlázy ale produkují jen malé množství sekretu (jednu nebo dvě kapky) během vrcholného vzrušení. Výzkum amerického vědeckého týmu gynekologa Williama Masterse a psycholožky Virginie Johnsonové ukázal, že vaginální zvlhčování je zajišťováno hlouběji v pochvě. Bartholiniho žlázy mohou jen mírně zvlhčit vulvu a zpříjemnit tak ženě kontakt nebo dotyky v této citlivé oblasti.\n\nObčas se vyskytuje zánět Bartoliniho žlázy, známý jako bartholinitida ( ), který vzniká buď ucpáním jejího vývodu (zejména v těhotenství), nebo z důvodu infekce (z prostředí nebo pohlavně přenosnou nemocí). Zánět způsobuje zduření žlázy a je velmi bolestivý, protože oblast je protkána nervovými zakončeními. Léčba spočívá v podávání antibiotik a léků proti bolesti a v teplých koupelích. Pokud se vytvoří absces, případně i nebolestivá cysta, může být indikována operace, při které je Bartoliniho žláza operativně vyňata. Operace (popis z roku 1970) probíhá ve dvou krocích: nejprve se na několik dnů do žlázy zavádí „kamínek“ dusičnanu stříbrného, který žlázu zničí, poté se zbylé pouzdro vyjme. Obě operace nejsou časově náročné a provádí se v celkové anestezii.\n\n"}
{"id": "70810", "url": "https://cs.wikipedia.org/wiki?curid=70810", "title": "Filipínské moře", "text": "Filipínské moře\n\nFilipínské moře (, , , , ) je okrajovým mořem Tichého oceánu o rozloze 5,7 milionů km². Je ohraničeno na západě Filipínami a Tchaj-wanem (mezi kterými je Luzonským průlivem propojeno s Jihočínským mořem), na severu Japonskem, na východě Mariánskými ostrovy, na jihovýchodě s Karolinskými ostrovy a na jihu Palauskými ostrovy.\n\nMořské dno je zde tvořeno \"Filipínskou tektonickou deskou\", která se zasunuje pod \"Euroasijskou desku\", díky čemuž vzniklo Filipínské souostroví. Na rozhraní obou desek se nachází Filipínský příkop.\n\n19. června 1944 se zde odehrálo významné střetnutí mezi námořnictvy Spojených států a Japonska známé jako „bitva ve Filipínském moři“.\n\n"}
{"id": "70813", "url": "https://cs.wikipedia.org/wiki?curid=70813", "title": "Daniel Kolář", "text": "Daniel Kolář\n\nDaniel Kolář (* 27. října 1985, Praha) je bývalý český fotbalový záložník a reprezentant, svojí kariéru ukončil v českém klubu FC Viktoria Plzeň. Mimo Česko působil na klubové úrovni v Turecku. V roce 2006 zvítězil v české anketě Fotbalista roku v kategorii Talent roku.\n\nJe odchovancem pražské Sparty, kam přišel v roce 1997 z mužstva SK Roztoky. První ligový start si připsal v dresu klubu 1. FC Slovácko, kam odešel v roce 2004 na roční hostování. O rok později hostoval v Chmelu Blšany. V podzimní části sezony 2006/07 se stal členem základní sestavy Sparty, v této době (ve svých 20 letech) dostal i nabídku ze skotského týmu Celtic FC. Na jaře 2007 získal s \"Letenskými\" mistrovský titul.\n\nV podzimní části ligy 2008/09 (v září 2008) Kolář přestoupil do západočeského mužstva FC Viktoria Plzeň, přestože měl ve Spartě ještě na dva roky platnou smlouvu.\n\n8. července 2010 nastoupil v dresu Plzně k historicky prvnímu zápasu českého Superpoháru, který sehrávají mistr ligy, tehdy AC Sparta Praha, a vítěz národního poháru (Viktoria Plzeň). Trofej vyhrála pražská Sparta, utkání skončilo výsledkem 1:0 a Kolář hrál do 67. minuty, kdy jej na hřišti vystřídal Petr Jiráček.\nDaniel Kolář se dočkal této trofeje o rok později, kdy Viktoria Plzeň jako mistr ligy porazila držitele Českého poháru FK Mladou Boleslav. Utkání skončilo nerozhodně 1:1 po 90 minutách hry; prodloužení se nehraje, na pokutové kopy zvítězila Plzeň 4:2. Kolář nastoupil do zápasu v 66. minutě.\n\nV sezóně 2011/12 Gambrinus ligy bojovala Plzeň v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Kolář nastřádal v této sezoně 29 ligových startů a 6 gólů.\n\nPlzeň se v sezóně 2011/12 Ligy mistrů propracovala z 2. předkola až do základní skupiny. Ve druhém předkole přešla přes arménský celek Pjunik Jerevan po výsledcích 4:0 a 5:1. Daniel Kolář vstřelil tři z gólů svého týmu. Ve 3. předkole následoval postup přes norský Rosenborg Trondheim (výhry 1:0 a 3:2), Kolář se opět jednou střelecky prosadil. Ve 4. předkole se zrodil postup přes dánský FC Kodaň (výhry 3:1 a 2:1). V základní skupině H si Kolář zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2). Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla. V odvetě na půdě Schalke 04 hrál do 79. minuty, pak byl střídán.\n\nPo Euru 2012 měl nabídky na přestup do Ruska a Turecka, ale Viktoria Plzeň, která předtím prodala několik hráčů, už další uvolnit nechtěla. \n\nKoncem října 2012 podepsal Daniel Kolář s Viktorií Plzeň prodloužení smlouvy (která měla končit po sezoně 2012/13) až do června 2015. Ve šlágru 14. kola Gambrinus ligy 11. listopadu 2012 proti hostující Sigmě Olomouc vstřelil v 11. minutě úvodní gól Plzně. Po centru Davida Limberského se trefil hlavou. Plzeň vyhrála 3:0 a vystřídala Olomouc na čele ligy, moravský klub spadl po porážce na 4. místo. 10. března 2013 se v 19. ligovém kole podílel gólem na výhře 2:0 nad domácí Mladou Boleslaví. Sezónu 2012/13 Gambrinus ligy završil ziskem ligového titulu, Plzeň s Kolářem v sestavě porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV základní skupině B Evropské ligy 2012/13 (kam se probojovala z předkol) byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra Plzeň vyhrála 3:1 a v dalším utkání 4. října s Atléticem Madrid podlehla španělskému celku 0:1 venku gólem v samotném závěru. Daniel Kolář se v těchto zápasech kvůli zranění neobjevil, nastoupil v základní sestavě až 25. října v Izraeli k utkání proti Hapoelu Tel Aviv. Střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. Kolář měl v prvním poločase šanci, při níž trefil hlavou tyč soupeřovy brány. V 81. minutě pak střídal, nahradil jej na hřišti Jakub Hora. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Kolář nastoupil na hřiště v základní sestavě a absolvoval kompletní počet minut. Ve 23. minutě po centru Radima Řezníka otevřel hlavou skóre zápasu. Trefil se i podruhé, v 76. minutě opět zužitkoval hlavou centr, tentokrát Pavla Horvátha. 6. prosince 2012 odehrál zápas v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části Evropské ligy 2012/13 nastoupil v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. V osmifinále zasáhl do domácího utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil v základní sestavě, Viktoria remizovala 1:1 a vypadla z Evropské ligy.\n\nV úvodním zápase 2. předkola Ligy mistrů UEFA 2013/14 vstřelil na domácí půdě dva góly proti bosenskému týmu FK Željezničar Sarajevo, Viktoria Plzeň zvítězila 4:3. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. S Plzní postoupil ze třetího místa v základní skupině D se ziskem 3 bodů do jarních vyřazovacích bojů Evropské ligy 2013/14. V posledním utkání skupiny 10. prosince 2013 vstřelil gól proti CSKA Moskva a podílel se tak na obratu na konečných 2:1. V odvetě šestnáctifinále Evropské ligy 2013/14 27. února 2014 proti FK Šachtar Doněck se jedním gólem podílel na vítězství 2:1 a postupu Plzně do osmifinále soutěže. 20. března 2014 v odvetě osmifinále Evropské ligy proti francouzskému týmu Olympique Lyon opět skóroval, Plzeň zvítězila 2:1, ale vzhledem k porážce 1:4 z prvního duelu byla vyřazena.\n\nV ligovém utkání 13. srpna 2013 vstřelil gól domácímu Slovanu Liberec, oba týmy si po remíze 1:1 body rozdělily. V lednu 2014 podepsal s klubem prodloužení smlouvy do června 2016. S klubem skončil na konci sezony na 2. místě v lize i českém poháru, v obou případech za Spartou Praha.\n\nS Plzní se představil ve 3. předkole Evropské ligy UEFA 2014/15 proti rumunskému týmu FC Petrolul Ploiești, 31. července 2014 v prvním zápase zachraňoval gólem v nastaveném čase konečnou remízu 1:1. Na hřiště přišel jako střídající hráč. Plzeň nakonec s Petrolulem v odvetě vypadla po domácí porážce 1:4. Dvě kola před koncem ročníku 2014/15 získal s mužstvem mistrovský titul.\n\nPřed ročníkem 2015/16 prodloužil s Plzní smlouvu do léta 2019. 18. července 2015 se podílel na zisku Superpoháru, když Viktorka porazila FC Slovan Liberec 2:1 a hráč vsítil druhý, vítězný gól Plzně. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V posledním utkání na domácí půdě proti Villarrealu (remíza 3:3) se střelecky prosadil v 8. minutě z pokutového kopu a otevřel skóre zápasu. Západočeši získali ve skupině čtyři body, skončili na třetím místě a do jarní vyřazovací části nepostoupili. V základní skupině Evropské ligy odehrál čtyři zápasy.\n\nV průběhu podzimní části laboroval se zraněním lícní kosti, kterou měl zlomenou. Vynechal kvůli tomu čtyři ligová a dvě pohárová utkání. 14. února 2016 v 17. kole vstřeíi dva góly do sítě 1. FC Slovácko (výhra 2:1), nejdříve se prosadil ve 12. a poté ve 27. minutě. Druhou branku vstítil?? z penalty. Následující kolo rozhodl v 5. minutě jediným gólem o výhře Plzně nad FK Teplice. Celkem se v sezoně prosadil šestkrát. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. předkola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli. Prohráli 0:2 a v odvetě na domácí půdě remízovali 2:2 (v tomto střetnutí Kolář nenastoupil). Za Viktorii nastoupil celkem v lize i pohárech k 284 zápasům, dal 76 branek.\n\nV srpnu 2016 po nepovedeném startu do ročníku 2016/17 v Plzni skončil. Společně s Františkem Rajtoralem odešel do tureckého Gaziantepsporu. S Gaziantepsporem uzavřel smlouvu na dva roky s opcí. Pro jarní částí ročníku 2016/17 Koláře kvůli přetlaku cizinců nezařadil nový trenér Bulent Uygun na soupisku a hráč na jaře nenastupoval za žádný klub. Ačkoliv mu stále běžel platný kontrakt, v březnu 2017 jej jednostranně vypověděl. V Gaziantepsporu mu nedávali poslední měsíce před koncem podzimu 2016 výplatu. Během celého svého angažmá odehrál pouze sedm ligových zápasů, ve kterých se střelecky neprosadil.\n\nV červnu 2017 podepsal smlouvu s klubem FC Viktoria Plzeň, kam se po necelém roce zahraničního angažmá vrátil.\n\nAktuální k 10. červnu 2019\nDaniel Kolář odehrál za českou fotbalovou reprezentaci do 19 let jediné utkání. 6. května 2004 nastoupil v 63. minutě k domácímu přátelskému zápasu proti Finsku, které skončilo remízou 1:1. Daniel Kolář střídal Jana Štohanzla.\n\nZa „lvíčata“ (reprezentační jedenadvacítku) odehrál Daniel Kolář od března 2006 do června 2007 celkem 10 zápasů (4 výhry, 4 remízy a 2 prohry), v nichž vstřelil 2 góly. Poprvé se trefil 2. září 2006 proti Kypru v kvalifikaci na Mistrovství Evropy ve fotbale hráčů do 21 let 2007, když střílel úvodní gól utkání, které český tým vyhrál venku 2:0.. Druhý gól přidal v té samé kvalifikaci 6. října 2006 v domácím utkání proti Bosně a Hercegovině, které „lvíčata“ vyhrála 2:1. Kolář opět vstřelil úvodní gól zápasu.\n\nDaniel Kolář debutoval v reprezentačním A-mužstvu 5. června 2009 v přátelském utkání proti Maltě, které ČR vyhrála 1:0. 6. září 2011 vstřelil svůj první gól v přátelském utkání proti Ukrajině, když zvyšoval v 51. minutě na konečných 4:0 pro český tým.\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině, zápas skončil bezbrankovou remízou, Daniel Kolář odehrál první poločas. 26. března 2013 vstřelil jeden gól českého týmu v kvalifikačním střetnutí v Arménii, ČR zvítězila 3:0.\n\nTrenér Michal Bílek jej povolal na EURO 2012 v Polsku a na Ukrajině, kde nastoupil v zápasech základní skupiny A ve Vratislavi proti Řecku (výhra ČR 2:1) a proti Polsku (výhra ČR 1:0).\n\nProti Řecku se dostal na hřiště ve druhém poločase místo Tomáše Rosického a v 90. minutě byl vystřídán Františkem Rajtoralem. Nicméně se stala chyba, trenér Bílek chtěl Rajtoralem nahradit unaveného Petra Jiráčka a nikoli Koláře. Do čtvrtfinále proti Portugalsku nezasáhl (prohra ČR 0:1).\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál jediný zápas: proti Turecku (porážka 0:2). Český tým obsadil se ziskem jediného bodu poslední čtvrté místo skupiny.\n\nGóly Daniela Koláře v české reprezentaci do 21 let\nGóly Daniela Koláře v A-mužstvu české reprezentace\n\n"}
{"id": "70821", "url": "https://cs.wikipedia.org/wiki?curid=70821", "title": "Richie Sambora", "text": "Richie Sambora\n\nRichard Stephen Sambora (* v Perth Amboy, New Jersey, USA) je americký kytarista a člen rockové skupiny Bon Jovi. Vedle hry na kytaru také zpívá vokály společně s frontmenem kapely, Jonem Bon Jovim. Působí rovněž jako spoluautor textů a hudby této hudební skupiny.\n\nPřed kapelou Bon Jovi se podílel na kytarových partech skupin jako Screaming Minds, Bruce Foster Band nebo u Joa Cockera. Dále působil ve skupině The Message, na albu, které se jmenovalo Lessons. K Bon Jovi se dostal zajímavým způsobem. Jon: “Jednoho večera jsem byl na velkém koncertě, který pořádala jedna rozhlasová stanice. Když jsem šel z jeviště, jeden týpek mezi diváky mi řekl ´Budu tvůj kytarista´. Já jsem se mu smál a šel jsem dál. Později jsem ho slyšel hrát a bylo vše jasné.”\n\nV roce 1991 vydal prvou sólovou desku \"Stranger In This Town\". Deska, která je bluesově laděná, byla vydaná během sedmnácti měsíční pauzy kapely Bon Jovi. Album se umístilo na 36. pozici Billboard 200 a 20. pozici UK Albums Chart. Obsahuje tři singly „Stranger In This Town“, „Ballad Of Youth“ a „One Light Burning“.\n\nDruhou sólovou desku vydal v roce 1998 a pojmenoval ji \"Undiscovered Soul\". Z této desky pochází čtyři singly „Made In America“, „Hard Times Come Easy“, „In It For Love“ a titulní skladba „Undiscovered Soul“.\n\nTřetí sólová deska \"Aftermath Of The Lowdown\" vyšla 12. září 2012.\n\nV roce 1994 se oženil s herečkou Heater Locklear, s kterou má dceru Ava Elizabeth, která přišla na svět v říjnu 1997. V únoru 2006 požádala Heater o rozvod a rozvedli se.\n\nV roce 2013 oznámil uprostřed turné Because We Can - The Tour, že z osobních důvodů přerušuje koncertování s kapelou a uchýlil se do Los Angeles, ve skupině jej dočasně nahradil Phil X.\n\n\n\n\n\n"}
{"id": "70823", "url": "https://cs.wikipedia.org/wiki?curid=70823", "title": "Tularémie", "text": "Tularémie\n\nTularémie (někdy též označovaná jako zaječí nemoc) je akutní nebo chronické bakteriální onemocnění zajíců a hlodavců, ale i dalších volně žijících zvířat. K onemocnění je náchylný i člověk. Nemoc je rozšířena po celém světě s typickou přírodní ohniskovostí (původce cirkuluje v prostředí nezávisle na člověku mezi volně žijícími obratlovci a členovci). Na přenosu nemoci se významně podílí klíšťata, která jsou příčinou šíření nemoci mezi jednotlivými druhy. V Česku je ročně hlášeno okolo 100 případů onemocnění lidí.\n\nPůvodcem tularémie je fakultativně-intracelulární gramnegativní bakterie Francisella tularensis.\nPoprvé byla tato bakterie izolována roku 1911 McCoyem a Chapinem v oblasti Tulare, Kalifornie. Krátce poté byla charakterizována jako nesporulující, nepohyblivá, aerobní koko-tyčinka se značnou rezistencí ve vnějším prostředí (životaschopnost po dobu 4-5 měsíců v půdě či uhynulém zvířeti).\n\"F.tularensis\" je široce rozšířena především v severní části polokoule a je schopna infikovat řadu bezobratlých živočichů i obratlovců.\nŘád \"Francisella tularensis\" má 5 podřádů (subspecies): \"Francisella tularensis\" subsp.\"tularensis\" (též označovaná jako typ A), F.tul. subsp. \"holarctica\" (typ B) dále \"novicida\", \"mediasiatica\" a varianta \"holarctica\" objevena v Japonsku. Původcem onemocnění člověka je pouze \"F.tularensis\" subsp.\"tularensis\" a subsp.\"holarctica\".\n\"F.tularensis\" subsp.\"tularensis\" (typ A) se řadí mezi potenciální biologické zbraně. Její nebezpečí spočívá v extrémně nízké infekční dávce (10 cfu), snadném použití ve formě aerosolu, schopnosti způsobit vážné onemocnění a v neléčených případech i smrt. Vnímavost je všeobecná, po prodělání infekčního onemocnění se vytváří imunita, i když opakované nákazy jsou známé.\n\nK onemocnění jsou vnímaví zejména zajíci ale i další volně žijící zvířata (krtek, ondatra, veverka, myš, krysa). Sáním na nemocných zvířatech se infikují členovci (klíšťata, ovádi), kteří pak dále šíří nákazu a uplatňují se jako rezervoár. Baktérie se mohou vyskytovat ve všech vývojových stádiích klíšťat. Nemocná zvířata rovněž vylučují baktérie všemi sekrety a exkrety do vnějšího prostředí. Člověk se může nakazit nejčastěji při manipulaci s odlovenými infikovanými zvířaty (stahování kůže a vyvrhovaní zajíců při lovu). Další cestou infekce pro člověka je infikovaným klíštětem nebo vdechnutím aerosolu či prachu (sláma, seno, obiloviny) kontaminovaného exkrementy hlodavců. Alimentární cesta nákazy je rovněž možná, např. požití kontaminované vody či nedostatečně tepelně upraveného masa (zejména zaječího).\n\nInkubační doba je závislá na způsobu infekce a virulenci bakterie a trvá 4-12 dní, někdy i více. Infekční dávka potřebná k vyvolání infekce je závislá na způsobu infekce. Zatímco při nákaze vdechnutím je zapotřebí pouze 5-10 buněk, při alimentární infekci je to 10 až 10 buněk. Díky své vysoké infekčnosti je \"F. tularensis\" zahrnována mezi možné biologické zbraně.\n\n\nNetypickými příznaky jsou: – teplota, zrychlený dech, hubnutí\n\nOnemocnění se vyskytuje v několika formách, které souvisí se způsobem nákazy (kožní cestou, vdechnutím, alimentární cestou). Společným znakem všech forem je horečka a celková slabost.\n\nPři poranění kůže dochází k nejčastější formě kožní (ulcerogladulární). Baktérie se pomnoží v místě průniku do kůže, kde vzniká vřed a zánět kůže. Postupně dochází k zánětu lymfatických uzlin a lymfatických cév. To se klinicky projeví zvětšením a bolestivostí uzlin, které mohou zhnisat a při provalení hnisu vznikají píštěle.\n\nDojde-li k nákaze přes spojivku hovoří se o tzv. oční formě. Ta se projevuje hnisavým zánětem víček, oka a zduřením mízních uzlin. Forma plicní vzniká po inhalaci kontaminovaného prachu a projevuje se zánětem plic, kašlem, dušností a bolestí na hrudi. Po požití kontaminované potravy či vody se rozvíjí ústní nebo střevní forma. Při ústní formě dochází k zánětu podčelistních mízních uzlin (probíhá jako těžká angína). Při střevní formě jsou časté bolesti břicha, průjem, zvětšení sleziny.\n\n\n\n"}
{"id": "70825", "url": "https://cs.wikipedia.org/wiki?curid=70825", "title": "Rootkit", "text": "Rootkit\n\nRootkit (vyslovuj [rútkit]) je sada počítačových programů, pomocí kterých lze maskovat přítomnost zákeřného softwaru v počítači, například přítomnost virů, trojských koní, spywaru a podobně. Rootkit maskuje přítomnost zákeřných programů skrýváním adresářů, v nichž jsou instalovány, volání API, položek registru Windows, procesů, síťových spojení a systémových služeb tak, aby přítomnost zákeřného softwaru nebyla běžně dostupnými systémovými prostředky odhalitelná. Tyto programy jsou nástroje, které umožňují skrývat běžící procesy, soubory a systémové údaje, takže pomáhají útočníkovi zůstat skrytý (upravují operační systém tak, aby nebyly běžnými prostředky uživatele zjistitelné). Rootkity existují pro mnoho operačních systémů, jako jsou Linux, Solaris nebo Microsoft Windows. Mohou však být už součástí UEFI.\n\nTermín rootkit, nebo root kit původně odkazoval na sadu nástrojů, které umožňovaly získat administrátorská oprávnění na UN*Xových systémech.\nPokud mohl útočník nahradit standardní nástroje pro správu v systému rootkitem, pak mohl získat administrátorská oprávnění a zároveň utajit tyto aktivity před legitimním správcem systému. Tyto rootkity první generace bylo jednoduché odhalit pomocí nástrojů pro monitorování integrity souborů jako je například Tripwire. Nicméně, v dnešní době je termín rootkit používán pro jakýkoliv malware, který aktivně skrývá svou existenci před uživatelem a ostatními procesy.\n\nNa přednášce při předávání Turingových cen v roce 1983 Ken Thompson teoretizoval o zneužití kompilátoru C v distribuci Unixu. Modifikovaný kompilátor by detekoval pokusy o kompilaci Unixového příkazu codice_1 a generoval by změněný kód, který by akceptoval jak uživatelovo správné heslo, tak i heslo backdooru známé útočníkovi. Dodatečně by kompilátor detekoval pokusy o kompilaci nové verze kompilátoru a vložil by stejný exploit do nového kompilátoru. Přezkoumání zdrojového kódu příkazu codice_1, nebo kompilátoru by tedy nevedlo k nalezení škodlivého kódu.\nTento exploit by byl srovnatelný s rootkitem.\n\nPrvní zdokumentovaný počítačový virus, který používal maskovací techniky, byl v roce 1986 virus Brain, který zachytával pokusy o čtení boot sektoru a přesměrovával je na jiné místo na disku, kde byla umístěna kopie originálního boot sektoru.\n\nV roce 1990 Lane Davis a Riley Dake napsali první známý rootkit pro operační systém SunOS od firmy Sun Microsystems.\n\nPrvní škodlivý rootkit pro operační systém Windows NT se objevil v roce 1999. Nazýval se \"NTRootkit\" a vytvořil ho Greg Hoglund.\nNásledován byl rootkitem \"HackerDefender\" v roce 2003.\nPrvní rootkit zaměřující se na macOS se objevil v roce 2009.\nO rok později se objevil první rootkit pro programovatelné logické automaty (PLC).\n\nV roce 2006 rootkity „proslavila“ společnost Sony BMG, která je dávala na vybraná audio CD. Jejich účelem bylo zabránit uživateli kopírovat obsah CD do počítače. Za tento krok byla firma Sony BMG velice kritizována, protože rootkit měl závažné bezpečnostní chyby, které umožňovaly navázání virů. Navíc rootkit odesílal firmě Sony BMG zprávy o činnosti uživatele, což je samozřejmě protizákonné.\n\n\n"}
{"id": "70826", "url": "https://cs.wikipedia.org/wiki?curid=70826", "title": "College Park-U of Md (stanice metra ve Washingtonu)", "text": "College Park-U of Md (stanice metra ve Washingtonu)\n\nCollege Park-U of Md je stanice Washingtonského metra.\n\nStanice se nachází na zelené lince, ve městě College Park v okresu Prince George's County ve státě Maryland, je druhá od severního konce trasy. V jejím názvu je kromě jména města také i jméno nedaleké univerzity – University of Maryland (\"Marylandská univerzita\"). Stanice byla vybudována jako povrchová s jedním ostrovním nástupištěm. Veřejnosti slouží od 11. prosince 1993. Nedaleko stanice se nachází i nádraží příměstské železnice.\n\n"}
{"id": "70827", "url": "https://cs.wikipedia.org/wiki?curid=70827", "title": "Záviš Kalandra", "text": "Záviš Kalandra\n\nZáviš Kalandra (10. listopadu 1902 Frenštát pod Radhoštěm – 27. června 1950 Praha) byl český divadelní a literární kritik, historik a novinář, který vystupoval pod pseudonymy J. Pokorný, J. Albert, J. Bitnar, J. Krejčí aj. V roce 1950 byl odsouzen k smrti ve vykonstruovaném procesu se skupinou Milady Horákové a popraven.\n\nNarodil se jako syn českého frenštátského, později vsetínského lékaře a sociologa Břetislava Kalandry, spolupracovníka Tomáše Garrigua Masaryka, byl i členem Masarykovy realistické strany, ze které však před první světovou válkou odešel do sociální demokracie. Kalandrův dědeček Jan Albert Kalandra se podílel na kulturním životě české obrozenecké společnosti ve Vídni. Kalandra měl dva bratry – Dušana a Břetislava, a jednu sestru – Drahomíru.\n\nVe Valašském Meziříčí navštěvoval Kalandra gymnázium. Vystudoval filosofii a klasickou filologii v Praze (1922–1927). V letech 1928 a 1930 pokračoval ve studiích v Berlíně. Ovládal 7 jazyků. Za téma své dizertační práce si zvolil jednoho z presokratiků – Parmenida. Tuto práci Kalandra sice odevzdal, ale vyžádal si ji poté zpět. Práci viděl s odstupem času profesor Jan Patočka, který ji označil jako solitér české filosofie.\n\nV roce 1923 vstoupil do KSČ, vedl Komunistickou studentskou frakci (Kostufru; 1926–1927) a následně patřil k předním redaktorům komunistického tisku (Rudé právo, Rudý večerník, Tvorba, Haló noviny).\n\nVe třicátých letech kritizoval Moskevské procesy, za což mu nebyla v roce 1936 vydána členská legitimace, a tím jeho členství v KSČ skončilo. Společně s Josefem Guttmannem vydal v roce 1936 Odhalené tajemství moskevského procesu. V této práci píšou, že Stalinovi jde o fyzickou likvidaci starých bolševiků (Trockého, Zinověva, Bucharina, Radeka, Rykova, Tomského, Kameněva), přičemž že se jedná o předem zinscenovaný proces. Stalinovi vytýkají byrokracii a zradu světové revoluce. Za své názory a stanovisko vůči procesům byli autoři označeni za trockisty a vyloučeni ze strany. Po svém vyloučení ze strany zakládá Kalandra protistalinisticky orientovaný čtrnáctideník Proletář. Pravda je však taková, že Kalandra sice byl jedním z prvních oponentů a kritiků stalinistického režimu, nebyl však nikdy přesvědčeným trockistou, ač ve spisku s Guttmannem se přihlašuje k IV. internacionále Lva Trockého, naopak jeho časopis Proletář i on sám polemizoval s trockistickou IV. internacionálou a jejím orgánem Jiskrou.\nV letech 1936–1939 působil v tisku orientovaném na umírněné komunisty a sociální demokraty a zabýval se kritikou a rozbory monstrprocesů v Sovětském svazu. Zajímavou studii vydal Kalandra ve slavném surrealistickém sborníku Ani labuť ani lůna (1936), vydaného ku příležitosti 100 let od smrti Karla Hynka Máchy, jejž redigoval Vítězslav Nezval, s názvem Mácha a Palacký, v níž zkoumá Máchu a Palackého v několika rovinách. Nezval se později, v roce 1950, jak před, tak po Kalandrově odsouzení do svého někdejšího spolupracovníka ostře pouštěl (nejen) v Rudém právu, měl jej za dezertéra a zrádce. Dalším autorem příspěvku do sborníku byl i Emil František Burian, který taktéž zejména po popravě Kalandry se velmi angažoval, mj. i divadelní hrou s názvem Pařeniště. To byli všechno bývalí přátelé Kalandry, kteří posléze ostře otočili a snažili se Kalandru ve všech směrech odsuzovat.\n\nV listopadu 1939 byl kvůli své komunistické minulosti zatčen gestapem a až do roku 1945 vězněn v nacistických vězeních a koncentračních táborech. Po věznění a výsleších v Praze byl na konci roku 1939 deportován do koncentračního tábora Sachsenhausen. 6. dubna 1940 dorazil do koncentračního tábora ve Flossenbürgu, z něhož byl posléze 18. července 1942 transportován do koncentračního tábora v Ravensbrücku pod číslem 2560. V únoru 1945 byl převezen opět do Sachsenhausenu; následoval pochod smrti do Schwerinu, kde se 3. května dočkal osvobození spojeneckými vojsky a odkud se vydal pěšky zpět do Prahy. \n\nV Ravensbrücku se s ním dle vzpomínek Margerete Buber-Nemannové setkala Milena Jesenská, která jej rozpoznala mezi skupinkou vězňů z mužského tábora. Mělo se za to, že mají nemocné plíce, pročež je přivedli na rentgen, poblíž kterého pracovala Jesenská. Velké planoucí oči jedné z chodících mrtvol jí připadaly povědomé. Prošla tedy skupinkou podruhé a na Kalandru mrkla, ten její pohled opětoval. Tato událost Jesenskou hluboce otřásla. Pomocí soucitného lékárníka z řad SS, který se pohyboval v mužském táboře, poslala Kalandrovi vzkaz, v němž mu nabízela pomoc, zda nepotřebuje chleba. Kalandra Jesenské odepsal, ale zároveň ji zapřísahal, ať mu přestane psát, že je to životu nebezpečné.\n\nV letech 1945–1949 se věnoval historické práci a spolupracoval s tiskem orientovaným na sociální demokraty a národní socialisty. V roce 1947 ve své knize \"České pohanství\" zpochybnil existenci svatého Václava jakožto skutečné historické postavy. Namísto toho jej označil za součást pohanského panteonu Čechů teprve dodatečně využitého křesťanstvím. Tento názor nebyl historiky přijat. V téže práci odmítl datování Kristiánovy legendy do 10. století a připojil se ke kritikům pokládajícím ji za pozdní kompilaci ze 14. století.\n\nČeské pohanství se stalo kontroverzním a kuriózním spisem. Historik Oldřich Králík označil práci doslova za buřičskou či za čiré halucinace. \n\nV listopadu 1949 byl zatčen, víceméně náhodou. Bezpečnost jela zatknout jeho švagra dr. Arnošta Ungára, který bydlel ve stejném domě jako Kalandra. V době zatčení Ungára si k němu šel Kalandra zatelefonovat, a byl zatčen také.\n\nBezpečnost hledala, koho by zařadila coby trockistického štváče do chystaného velkého procesu s dr. Miladou Horákovou. Kalandra Horákovou osobně vůbec neznal. Jelikož Kalandra velmi rázně kritizoval moskevské procesy, byl vhodnou osobou, která vyhovovala koloritu zamýšleného procesu. Kalandra, podobně jako Zinoněv, Kameněv a další z moskevských procesů, se posléze před soudem rozhodl rámcově držet scénáře, který se musel naučit; po celou dobu výslechu ale vypovídal s pohrdavým sarkasmem a ironií, neb si byl velmi dobře vědom, že bude s největší pravděpodobností popraven. Ač se rozhodl vypovídat předem naučenou a předem bezpečností vyfabrikovanou skutkovou podstatu, dokázal celé divadlo takto ponížit, což velmi popouzelo státní prokurátory, zejména dr. Viesku. V procesu byl označen za trockistu, přestože po druhé světové válce podle jednoho svědectví prohlašoval, že kdyby v SSSR byl zvítězil Trocký, a ne Stalin, bylo by to tam dopadlo stejně.\n\nDne 8. června 1950 byl ve vykonstruovaném procesu s Miladou Horákovou a spol. jakožto hlava smyšlené trockistické skupiny odsouzen k smrti a 27. června popraven. \n\nPoprava vyvolala protesty po celém světě. Paradoxem přitom bylo, že se jednalo o jediného marxisticky vzdělaného teoretika mezi historiky.\n\nProfesoři historie z Harvardovy univerzity žádali prezidenta Klementa Gottwalda o milost pro Záviše Kalandru, jehož považovali za nadaného vědce. Tuto žádost podepsali: Donald McKay, Robert Albion, Charles Taylor, Myron Gilmore, John Fairbank, Wilbur Jordan, Frederick Merk, Helen Cannová.\n\nManželkou Záviše Kalandry byla kreslířka a malířka Ludmila Rambouská.\n\nJeho prasynovcem byl Petr Kalandra.\n\nRozsudek byl v roce 1968 zrušen, v roce 1990 pak byl plně rehabilitován. Prezident Václav Havel mu v roce 1991 udělil in memoriam řád T. G. Masaryka I. třídy.\n\n\n\n\n"}
{"id": "70828", "url": "https://cs.wikipedia.org/wiki?curid=70828", "title": "Přípona souboru", "text": "Přípona souboru\n\nPřípona souboru (správněji přípona názvu souboru, ) je v informatice část názvu souboru, která je zpravidla oddělená znakem tečka (.) od vlastního jména souboru. Přípona souboru má zpravidla délku 1 až 4 znaky. Její význam je v určení typu a obsahu souboru (viz formát souboru). V systémech DOS a Microsoft Windows je podle přípony určena akce, která je se souborem provedena. V unixových systémech má přípona menší význam a systém obvykle zjišťuje typ souboru podle jeho obsahu (viz nástroj file).\n\nVe starších typech souborových systémů byla přípona pevnou součástí názvu souboru a formát názvu souboru se udával ve tvaru N+M kde N je maximální počet znaků v názvu souboru a M je maximální počet znaků přípony. Například v operačním systému DOS byl název souboru ve formátu 8+3 (tj. jméno souboru maximálně osm znaků a tři znaky přípona). Původní verze souborového systému FAT podporovala také pouze 8+3, dlouhé názvy souborů ve FAT byly podporovány až od systému Windows 95.\n\nV modernějších typech souborových systémů již většinou není přípona samostatnou součástí názvu souboru, ale je přímou součástí názvu souboru, tj. není omezena její délka a název souboru může obsahovat i více oddělovacích znaků přípony. V unixových systémech jsou často používány násobné přípony, například pro označení komprimovaného archivu codice_1 (soubor byl zpracován postupně nástroji tar a pak gzip).\n\nV některých operačních systémech (například v Microsoft Windows) je pomocí přípony souboru rozpoznána automaticky akce, která je se souborem následně provedena. Pomocí tzv. asociovaného programu k příponě souboru je buď vyvolán příslušný program, kterým lze soubor zpracovat (např. prohlížeč obrázků) nebo je soubor spuštěn jako program (přípony EXE, COM, BAT a mnoho dalších).\n\nMnoho přípon se stalo de facto standardem a jsou používány víceméně jednotně. Nové přípony vznikají tak, že programátor vytvoří pro svůj program specifický formát souboru a potřebuje uložený soubor nějak odlišit od ostatních, a proto vymyslí novou příponu. V současné době jsou desítky tisíc různých přípon, které jsou shromažďovány na různých webových stránkách.\n\n"}
{"id": "70830", "url": "https://cs.wikipedia.org/wiki?curid=70830", "title": "Zákon o táborech nucené práce z 25. října 1948", "text": "Zákon o táborech nucené práce z 25. října 1948\n\nZákon o táborech nucené práce z 25. října 1948 byl jedním z prvních zákonů, které komunistická vláda po Vítězném únoru kodifikovala a ihned uvedla do praxe. Díky tomu tak získala možnost kohokoliv posílat do komunistických pracovních táborů bez soudního řízení.\n\nZákon obsahoval 12 paragrafů. Taxativně vyjmenovával, které osoby a na základě čeho mají být do táborů umístěny.\n\n"}
{"id": "70831", "url": "https://cs.wikipedia.org/wiki?curid=70831", "title": "Václav Kopecký", "text": "Václav Kopecký\n\nVáclav Kopecký (27. srpna 1897 Kosmonosy – 5. srpna 1961 Praha) byl český komunistický novinář, politik, ministr informací a ministr kultury.\n\nByl předním ideologem a propagandistou KSČ. Po roce 1948 se aktivně podílel na přípravě politických procesů s odpůrci režimu. Patřil k nejtvrdším stalinistům, sovětskému diktátoru zůstal věrný i po jeho smrti a odsouzení kultu osobnosti. Ještě počátkem 60. let patřil k posledním, kteří obhajovali Stalina v Československu. Po celá čtyři desetiletí byl také bezvýhradným následovníkem politiky Sovětského svazu, sovětské zájmy pro něj byly vždy nadřazeny zájmům Československa.\n\nNarodil se jako třinácté dítě v rodině malého živnostníka a funkcionáře Sokola. Zapsal se na Právnickou fakultu Univerzity Karlovy, studia ale nedokončil. Jako student se stal členem sociálnědemokratické mládežnické organizace, později se však přiklonil k marxismu a v roce 1921 se stal zakládajícím členem KSČ. Jako novinář v té době přispíval do \"Rovnosti\", \"Pravdy\", \"Dělnického deníku\" a od roku 1928 byl redaktorem \"Rudého práva\".\n\nV letech 1929–1935 a 1935–1938 byl poslancem československého parlamentu za KSČ. Když byla v říjnu 1938 zastavena činnost KSČ, odešel Václav Kopecký do SSSR, kde pobýval až do roku 1945 spolu s Klementem Gottwaldem a dalšími významnými českými komunisty. Po osvobození Československa v roce 1945 trvale ovlivňoval veřejný život jako člen vlády (již od 4. 4. 1945 ministr v první vládě Národní fronty), poslanec a člen Ústředního výboru KSČ a jeho předsednictva.\n\nZemřel v Praze na plicní embolii. Byl mu uspořádán státní pohřeb.\n\nVáclav Kopecký měl manželku Hermínu (1903–1953) a syna Ivana (*1925). Ti s ním pobývali i v době jeho válečné emigrace v Sovětském svazu. Syn Ivan Kopecký vystudoval v SSSR práva. Po válce působil v 50. letech na ministerstvu zahraničních věcí a byl radou na čs. zastupitelském úřadě v Moskvě.\n\nOd počátku své kariéry byl věrným spojencem Klementa Gottwalda. Na V. sjezdu KSČ v roce 1929 byl jedním z tzv. „karlínských kluků“, kteří se v sekretariátu v Sokolovské ulici v Karlíně v čele s Gottwaldem zmocnili vedení strany. Ve vedení strany zůstal až do své smrti. Z KSČ následně odešla většina zakládajících členů a v následujících volbách ztratila 3 procentní body.\n\nV letech 1931–1938 byl poslancem Národního shromáždění a byl rovněž členem nejvyššího vedení KSČ. Zároveň byl po celá 30. léta informátorem Kominterny a sovětských vedoucích míst o situaci v Československu a v komunistické straně. V roce 1931 pronesl v parlamentu projev, ve kterém ostře kritizoval vládu za pošlapání práv sudetských Němců, a prohlásil, že komunisté budou hájit právo sudetských Němců na sebeurčení. V polovině 30. let ale komunisté na příkaz Kominterny otočili a začali hájit demokratické Československo proti nacismu.\n\nOd roku 1938 až do konce druhé světové války působil v exilu v Moskvě. Účastnil se jednání komunistů s Edvardem Benešem v Moskvě v prosinci 1943 a podílel se na vytvoření Košického vládního programu. Během pobytu v Moskvě se pokoušel získat Gottwaldovo místo ve vedení strany a došlo k jeho osobní roztržce s Gotwaldem i jeho manželkou. Zpět do vlasti se po válce vrátil jako ministr.\n\nPo únoru 1948 se jako jeden z nejvlivnějších představitelů KSČ aktivně podílel na přípravě, ideologii i propagandě politických monstrprocesů. Patřil k hlavním příznivcům trestu smrti a nejvyššších trestů pro odpůrce socialismu. V procesu se skupinou Rudolfa Slánského prosadil popravu Otto Šlinga a později perzekuci Marie Švermové. Jeho likvidační řeč proti Švermové je ukázkou Kopeckého krutosti a bezohledného pletichářství. \n\nJako ministr kultury měl zásadní vliv na kulturní politiku v Československu a byl neúnavným propagátorem socialistického realismu. Zasloužil se o vytvoření kultu Julia Fučíka.\n\nKopecký proslul svým smyslem pro humor, který dosahoval až obhroublé podoby. Dokonce i své oficiální projevy „zpestřoval“ různými vtipy.\n\n\n\n\nV seriálu \"České století\" ztvárnil Kopeckého herec Jan Budař.\n\n\n\n\n"}
{"id": "70842", "url": "https://cs.wikipedia.org/wiki?curid=70842", "title": "Redernové", "text": "Redernové\n\nRedernové (původně také Rederové z Rederu, psáno Rödernové, německy von Röder) byli slezský šlechtický rod, který roku 1558 získal frýdlantské panství a vládl na něm až do svého nuceného exilu po bitvě na Bílé hoře. Spojili se s Šliky či Parchvici.\n\nRedernové byli původně severoněmecký rytířský rod, který měl majetek ve Slezsku již někdy ve 12. století. Další rodové državy měli v Braniborsku, Anhaltsku a Horní Lužici. Jejich rodovým hradem se stal Ruppersdorf blízko Vratislavi. Do Čech přišli v 16. století.\n\nBedřich z Redernu se stal prezidentem slezské komory, v roce 1558 koupil od krále hrad Frýdlant a město Liberec, povýšil do panského stavu. Zplodil šest synů. Jan velel královskou jízdu v bojích s Turky, proti kterým bojoval i bratr Melichar.\n\nMelichar (Melchior; 1555–1600) studoval v Heidelbergu a Míšni, studia literatury nedokončil a vstoupil do armády, bojoval ve Francii, Itálii, Prusku a Polsku. Vešel ve známost díky obhajobě varaždínské pevnosti před Turky. Císař Rudolf jej za to pasoval na rytíře a daroval mu dvacet tisíc tolarů. Melichar poté působil jako prezident válečné rady, stal se vrchním velitelem uherské armády.\n\nMelicharův syn Kryštof se účastnil stavovského povstání, stál na straně vzbouřenců i po prohrané bitvě na Bílé hoře. Odsoudili jej k zabavení majetku a trestu smrti. Zkonfiskovaný majetek získal Albrecht z Valdštejna. Poté emigroval do Slezska, kde si naverboval pluk rejtarů a vrátil se do Čech, kde vedl proti novému vlastníkovi svých panství soukromou válku. Prohrál, odtáhl do Polska, kde se oženil a natrvalo usadil.\n\nV roce 1669 povýšila slezská linie do stavu říšských hrabat a natrvalo se usadila v Prusku. Posledním příslušníkem žijícím v Čechách byl pravděpodobně Kryštof. V současnosti členové rodu žijí mimo české země.\n\n\nPůvodním erbem rodu bylo stříbřité kolo o osmi loukotích v modrém poli, zopakované v klenotu, kde ovšem bylo položené na paví kytu. Roku 1562 byl tento erb rozhojněn rozčtvrcením a to tímto způsobem: v prvním a čtvrtém poli původní erb, ve druhém a třetím štěpená pole – vpravo červené se stříbrným břevnem a zkříženými červenými ostrvemi na břevnu položenými, vlevo zlaté s polovinou černé orlice s červenou zbrojí. Druhý klenot erbu tvořily šest červeno-bílo-červených praporků na dlouhých kopích.\n\nKolo z erbu Redernů je vyobrazeno na městském znaku Liberce a na symbolech Libereckého kraje.\n\n\n\n"}
{"id": "70850", "url": "https://cs.wikipedia.org/wiki?curid=70850", "title": "Štěpán Mareš", "text": "Štěpán Mareš\n\nŠtěpán Mareš (* 26. června 1972 Okříšky) je český kreslíř komiksů, veřejnosti známý především z časopisu Reflex (seriálový komiks \"Zelený Raoul\"), Lidových novin (dříve vycházející seriál \"Dlouhý nos\") a zábavných pořadů na TV Prima (\"Dementi\"), ilustrátor řady knih, obalů na CD (např. Tři sestry – \"Průša se vrací\").\n\nV letech 1984 a 1985 vyhrál výtvarnou soutěž Děti pozor červená, v roce 1989 byl členem stávkového výboru na Gymnáziu Třebíč, kde studoval. Ve svých začátcích ilustroval časopis \"Zvonek\" Gymnázia Třebíč.\n\nV letech 1990–1992 kreslil komiksy pro časopisy \"Kometa\", \"Stadión\" a \"Pivní kurýr\", v letech 1993–1995 pro \"Nedělní Blesk\" a deník \"Práce\", od roku 1995 spolupracuje s časopisem \"Reflex\". V pořadu \"Dementi\" se poprvé objevil v roce 2004.\n\nŠtěpán Mareš uvádí, že postava Zeleného Raoula vznikla při debatě o náplni časopisu \"Reflex\". Jméno Raoul bylo inspirováno jménem Raoula Schránila, označení zelený proto, že je mimozemšťan. Postava se měla podobat postavičce jménem Muf Supermuf (z pořadu ČST Studio Kamarád), kterou vytvořil Stanislav Holý.\n\nPíše si příběh (scénář), který je parafrází \"Otesánka\", pracuje na komiksu \"Nevadská poušť\" a s Ondřejem Neffem, který je autorem komiksového scénáře, připravuje další komiks.\n\nZájem státních represívních institucí vyvolal v roce 2004 jeho plakát v Třebíči, parodující billboardy ČSSD, s fotografií bin Ládina, který to také „myslí upřímně“.\n\nV roce 2006 mu týdeník Mladá fronta plus vypověděl spolupráci, protože se přes „zákaz“ vrátil ke karikaturám tehdejšího premiéra.\n\nV roce 2013 se podílel na založení projektu Toxicards.cz.\n\nV rozhovoru pro deník \"Metro\", uveřejněném 17. května 2010, Štěpán Mareš říká, že mu je stále anonymně vyhrožováno, a to včetně výhrůžek fyzickou likvidací. Dostává dopisy elektronickou i klasickou poštou a jednou obdržel dokonce 320 výhrůžných e-mailů za jeden den. V rozhovoru se dále uvádí, že někteří politici usilovali o to, aby vedení Reflexu Mareše propustilo.\n\n"}
{"id": "70852", "url": "https://cs.wikipedia.org/wiki?curid=70852", "title": "Ganymed (měsíc)", "text": "Ganymed (měsíc)\n\n</math>.</ref>\nGanymed (též Ganymedes nebo z angl. Ganymede) je největší Jupiterův měsíc a současně i největší měsíc ve Sluneční soustavě (těsně před Titanem). Společně s Io, Europou a Callisto se řadí mezi Galileovy měsíce. Je větší než planeta Merkur, ale má přibližně jen polovičku její hmotnosti. I tak je ale nejhmotnějším měsícem ve Sluneční soustavě a je 2,01 krát hmotnější než pozemský Měsíc. Ganymed má průměr 5 262 km. Od Jupiteru je vzdálen 1,07 milionu km a jeho doba oběhu okolo planety je 7,15 pozemského dne. Kdyby Ganymed obíhal kolem Slunce místo okolo Jupitera, byl by považován za planetu. Spolu s dalšími měsíci Europa a Io je Ganymed v dráhové rezonanci v poměru 1:2:4 a vůči Jupiteru má vázanou rotaci.\n\nGanymedův povrch je tvořen převážně silikátovými horninami a vodním ledem. Vnitřní stavba je podobně jako u planet plně vyvinuta, ve středu se nachází tekuté jádro s velkým obsahem železa. Předpokládá se, že přibližně 200 km pod povrchem Ganymedu se nachází oceán tvořený slanou tekutou vodou mezi vrstvami ledu. Povrch měsíce je tvořen dvěma rozdílnými typy: tmavými oblastmi, silně posetými impaktními krátery o stáří okolo 4 miliard let, které pokrývají přibližně třetinu měsíce. Druhá část je tvořena mladšími, světlejšími oblastmi, které jsou křížem krážem protkané prasklinami a trhlinami. Na území světlejších oblastí je četnost impaktních kráterů řídká. Vznik těchto světlejších oblastí nebyl zatím přesně geologicky vysvětlen, ale předpokládá se, že je spojen s tektonickými procesy způsobovanými slapovým zahříváním.\n\nGanymed je jediný známý měsíc ve sluneční soustavě, u kterého byla zjištěna magnetosféra, pravděpodobně tvořená konvekcí probíhající uvnitř tekutého železného jádra. Slabá magnetosféra měsíce je zcela překryta silným magnetickým polem Jupiteru, se kterým je současně i spojena pomocí otevřených siločar. Ganymed denně obdrží dávku ionizujícího záření o velikosti okolo 8 Remů. Měsíc má slabou kyslíkovou atmosféru, která je tvořena molekulami O, O a pravděpodobně i O. Atomární vodík je v atmosféře jen menšinová složka. Není známo, zda se v atmosféře nachází i ionosféra.\n\nGanymed objevil Galileo Galilei během svého pozorování v roce 1610, ale měsíc pojmenoval jiný astronom Simon Marius dle postavy z řecké mytologie Ganyméda, který byl milencem boha Dia a číšníkem bohů. Jde o jediný měsíc Jupiteru, který je pojmenován podle muže. Kolem měsíce jako první proletěla sonda Pioneer 10, následovaná sondami Voyager, které upřesnily jeho velikost. Následovala mise Galileo, která objevila podzemní oceán a magnetické pole měsíce. Na rok 2020 se plánuje vyslání sondy Europa Jupiter System Mission, která bude mimo jiné zkoumat magnetická pole a podpovrchové oceány Ganymedu a Europy.\n\nGanymed pravděpodobně vznikl v akrečním disku obklopujícím Jupiter krátce po jeho vzniku. Odhaduje se, že akrece Ganymedu trvala okolo 10 000 let, mnohem méně než 100 000 let potřebných pro vznik Callista. Je možné, že mlhovina obklopující Jupiter byla chudá na plyny v době vzniku Galileových měsíců, což by vysvětlovalo delší čas akrece v případě Callisto. Jelikož Ganymed vznikal blíže k Jupiteru, kde byla mlhovina hustší, vysvětlovalo by to kratší dobu jeho vzniku ve srovnání právě s Callisto. Tato relativně rychlá formace způsobila, že teplo vzniklé akrecí nestihlo vyzářit do okolí, ale soustředilo se uvnitř měsíce a přispělo k vnitřní diferenciaci oddělující od sebe horniny a led. Horniny se usadily uprostřed měsíce, což umožnilo vznik jádra. Kvůli tomu je Ganymed odlišný od Callisto, kde akrece probíhala mnohem déle, takže akreční teplo bylo vyzářeno do okolí a nedošlo u něho k roztavení hornin a diferenciaci jednotlivých vrstev. Tato hypotéza je schopná vysvětlit velké rozdíly ve vzhledu dvou měsíců Jupiteru, které oba vznikly poblíž sebe.\n\nPo zformování si Ganymed podržel teplo vzniklé akrecí a diferenciací, které jen pomalu uvolňoval do ledového pláště. Teplo se v plášti šířilo konvekcí. Brzy se do tepelné bilance přidalo teplo vzniklé rozpadem radioaktivních prvků, což zvýšilo teplotu jádra a přispělo k další diferenciaci, během které vzniklo železné a sulfidoželeznaté vnitřní jádro a křemičitý plášť. Ganymed se tak stal diferenciovaným tělesem. Pro srovnání, radioaktivní rozpad a vzniklé teplo uvnitř Callisto způsobilo konvekční proudy v jeho ledové stavbě. Jelikož se pohybovaly chladným prostředím, efektivně chladly, takže nemohlo dojít k tavení ledu v globálním měřítku a tedy k vážnější diferenciaci. Konvektivní pohyby na Callisto vedly jen k tomu, že se led a horniny od sebe oddělily jen místně. V dnešní době přetrvává názor, že Ganymed chladne jen pozvolna. Teplo z jádra a z křemičitého pláště se pomalu uvolňuje a umožňuje existenci podpovrchového oceánu, kdežto pomalé chlazení tekutého Fe-FeS jádra způsobuje konvekci a umožňuje vznik magnetického pole. Odhaduje se, že tepelný tok na Ganymedu je větší, než v případě Callisto.\n\nV lednu 2010 byla představena další teorie vysvětlující rozdíly mezi Callisto a Ganymedem, která je založena na rozdílné četnosti dopadů těles na povrchy měsíců způsobených gravitací Jupiteru. Jelikož je Ganymed blíže k Jupiteru než Callisto, byl častěji vystaven impaktům cizích těles o vyšších rychlostech v období velkého bombardování, což podle teorie mělo způsobit roztavení povrchu Ganymedu do velké hloubky. Takto se do nižších vrstev dostalo teplo, které nemohlo rychle uniknout.\n\nPrůměrná hustota Ganymedu je 1,936 g/cm, což by odpovídalo zastoupení přibližně stejného dílu hornin a vody, která je z většiny ve formě ledu.\n\nHmotnostní zlomek ledu je mezi 46 až 50 %, což je nepatrně méně než u Callista. Předpokládá se, že se v ledu budou nacházet i další příměsi jako čpavek. Přesné složení horninového pláště není známo, ale je podobné složení chondritů typu L či LL, které se od chondritů typu H liší především menším zastoupením železa, vyskytujícím se převážně ve formě oxidů a jen v malé míře ve formě železa metalického. Hmotnostní poměr železa vůči křemičitanům je 1,05 až 1,27 v případě Ganymedu, naproti tomu u Slunce je tento poměr 1,8. \n\nAlbedo Ganymedu dosahuje 43 %. Vodní led se zdá přítomný všude na povrchu s hmotnostním zastoupením 50 až 90 %, což je značně více než je zastoupení ledu v rámci celého tělesa měsíce. V infračervené spektroskopii se ukazuje přítomnost silných absorpčních čar o délce 1,04, 1,25, 1,5, 2,0 a 3,0 mikrometru odpovídající vodnímu ledu. Popraskaný povrch je jasnější a obsahuje více ledu než tmavší oblasti. Analýza snímků ve vysokém rozlišení, v infračerveném spektru pořízených sondou Galileo a za pomoci pozemních pozorování potvrdila přítomnost i jiných sloučenin než vody, a to oxidu uhličitého, oxidu siřičitého a pravděpodobně i dikyanu, kyseliny sírové a množství organických sloučenin. Galileo taktéž objevil síran hořečnatý (MgSO) a nejspíše i síran sodný (NaSO) na povrchu měsíce. Objevené soli by mohly pocházet z podpovrchového oceánu.\n\nPovrch Ganymedu je asymetrický, přivrácená polokoule směrem ke směru oběhu je světlejší než odvrácená, což je stejné jako v případě Europy, ale opačné než u Callista. Předpokládá se, že přivrácená polokoule je obohacena oxidem siřičitým. Oproti tomu rozložení oxidu uhličitého po měsíci se zdá být symetrické, kromě oblastí pólů, kde nebyl pozorován. Impaktní krátery na Ganymedu (vyjma jednoho) neukazují žádné známky obohacení oxidem uhličitým, které je známé z Callista. Pravděpodobně v minulosti došlo k tomu, že Ganymed své zásoby oxidu uhličitého vyčerpal.\n\nZdá se, že Ganymed je zcela diferencovaný. Skládá se z jádra, které obsahuje sulfidy železa a železo, křemičitého pláště a vnějšího ledového pláště. Tento model je podporován nízkou hodnotou bezrozměrného momentu setrvačnosti — 0,3105 ± 0,0028 —, která byla změřena během přeletů sondy Galileo. Ve skutečnosti má Ganymed nejnižší moment setrvačnosti ze všech pevných těles ve sluneční soustavě. Existence tekutého, na železo bohatého jádra umožňuje vysvětlit existenci vlastního magnetického pole Ganymedu naměřeného sondou Galileo. Konvekce tekutého železa, které je vysoce elektricky vodivé, je nejpřijímanější model vysvětlující vznik magnetického pole.\n\nUrčení přesné tloušťky jednotlivých vrstev uvnitř Ganymedu závisí na poměru minerálů v silikátech (zastoupení olivínu a pyroxenu) a množství síry v jádře. Odhaduje se, že vnitřní jádro má poloměr 700 až 900 kilometrů a 800 až 1000 kilometrů mocný by mohl být vnější ledový plášť, zbytek připadá na silikátový plášť. Hustota jádra se pravděpodobně pohybuje mezi 5,5 až 6 g/cm, silikátový plášť pak mezi 3,4 až 3,6 g/cm. Některé modely vysvětlující vznik magnetického pole požadují přítomnost kapalného jádra tvořeného čistým železem na místo železného jádra s vyšším poměrem síry. Poloměr takovéhoto jádra by pak mohl dosahovat až 500 kilometrů. Teplota v jádře Ganymedu je pravděpodobně mezi 1500 až 1700 K a tlak dosahuje přes 100 barů (10 Gpa).\n\nGanymed měl složitou geologickou historii, která vytvořila hory, údolí, krátery a toky lávy. Jeho povrch je pokryt světlými a tmavými oblastmi, které se od sebe pravděpodobně liší stářím. Tmavé oblasti jsou hustě pokryty krátery, což naznačuje, že vznikly velice dávno. Zabírají přibližně třetinu povrchu. Naproti tomu světlé oblasti vykazují nižší četnost impaktních kráterů, ale pro změnu jsou protkány množstvím trhlin a prasklin. Tmavé oblasti nejspíše obsahují jíly a organické materiály, které by mohly napovědět více o tělesech, ze kterých měsíc vznikl v době akrece.\n\nPro povrchové útvary na Ganymedu jsou vybírána jména vesměs z mytologií kultur úrodného půlměsíce od Egypta po Mezopotámii, přitom krátery mají jména bohů a hrdinů.\n\nJupiter a jeho měsíce přijmou méně než 1/30 množství slunečního záření přijímaného Zemí, Ganymed navíc v podstatě nemá atmosféru, která by teplo zachycovala. Ganymedův den je téměř 7 pozemských dní dlouhý a stejnou dobu potřebuje k vykonání oběhu okolo Jupitera, což vede k tomu, že se na povrchu pohybují teploty od 70 K do 152 K.\n\nTepelný mechanismus potřebný pro vznik rozpraskaného terénu povrchu Ganymedu je zatím nezodpovězená otázka planetologie. Moderní názor předpokládá, že vznikl jako projev přírodních tektonických procesů, ve kterých hrál kryovulkanismus jen minimální (pokud nějakou) roli. Síly, které by způsobily napětí v Ganymedově ledové litosféře, mohly pocházet z gravitační interakce s Jupiterem vedoucí ke vzniku tepla v dávné době, kdy prošel nestabilními dráhovými rezonancemi. Gravitační pnutí na led mohlo způsobit zahřátí vnitřní části měsíce a napnout litosféru, což by vedlo k popraskání a sérii výzdvihů a poklesů částí litosféry a přetvoření až 70 % starého tmavého povrchu. Popraskaný povrch ale mohl vzniknout taktéž procesy spojenými s formováním jádra částečně ohřívaného slapovými procesy, což by způsobilo mírné zvětšení Ganymedu o 1 až 6 % vlivem fázových změn v ledu a teplotní roztažnosti. Během následného vývoje by teplá voda stoupala k povrchu od jádra ve formě plumy, což by způsobovalo nárůst tlaku a tektonické deformace litosféry. Radioaktivní rozpady minerálů jsou v současnosti hlavním energetickým zdrojem tepla ovlivňující tloušťku podpovrchového oceánu. Modely naznačují, že pokud by byla výstřednost dráhy o řád větší než je nyní (jak mohlo být v minulosti) teplo získávané slapovými procesy by bylo větší než z radioaktivních rozpadů.\n\nImpaktní krátery je možné pozorovat na obou typech povrchu, ale četnější jsou na tmavých částech, které byly do velké míry formovány nárazy cizích těles. Světlejší popraskaný terén je krátery poset mnohem méně, takže se impakty na jeho vývoji podepsaly jen málo. Četnost impaktních kráterů naznačuje, že tmavé oblasti jsou staré přibližně 4 miliardy let, což je stejně jako vrchoviny na Měsíci. Oproti tomu světlé oblasti jsou mladší, ovšem zatím není známo o kolik. Ganymed mohl zažít období pozdního těžkého bombardování před 3,5 až 5 miliardami let podobně jako Měsíc. Pokud by se tato hypotéza potvrdila, znamenalo by to, že většina impaktních kráterů by pocházela z tohoto období. Krátery se vzájemně překrývají a přerušují i systémy prasklin, což naznačuje, že jsou mladší než praskliny. Na povrchu je možné pozorovat i relativně mladé krátery s příčně se rozbíhajícími paprsky vyvrženého materiálu. Krátery na Ganymedu jsou plošší než krátery na Měsíci a Merkuru, což je pravděpodobně způsobeno ledovou kůrou Ganymedu, která se může rozpustit a tak krátery zarovnávat. U starších kráterů je tak možné pozorovat pouze jejich bývalé okraje.\n\nSnadno rozpoznatelný útvar na Ganymedu je temná planina pojmenovaná Galileo Regio, na které se nachází série soustředně se sbíhajících prasklin či brázd, vzniklých zřejmě během nějakého období geologické aktivity. Dalšími významnými oblastmi jsou polární čepičky měsíce, které jsou pravděpodobně tvořeny zmrzlou vodou zasahující až do oblasti 40° severní i jižní šířky. Čepičky byly poprvé pozorovány během průletu sond Voyager a podle údajů získaných sondou Galileo stojí za jejich vznikem bombardování ledu plazmatem. Ganymed má totiž vlastní magnetické pole, a důsledkem jeho přítomnosti je, že oblasti ve vyšších zeměpisných šířkách jsou nabitými částicemi pocházejícími z Jupiteru bombardovány mnohem intenzivněji. Nárazy těchto částic způsobují rozprašování zmrzlého materiálu, z něhož se následně teplotními vlivy oddělí světlý vodní led od tmavších materiálů. Vodní led pak má tendenci se usazovat hlavně v chladnějších oblastech, což je zřejmě důvodem vzniku polárních čepiček.\n\nPovrch měsíce Ganymed vykazuje četné impaktové krátery, mnoho z nich má rozsáhlé systémy jasných paprsků. Krátery postrádající systémy paprsků jsou pravděpodobně starší než ty, které je mají. Světlé pruhy křižují povrch v různých směrech a obsahují spletitý systém střídavých přímočarých světlých a tmavých pruhů, které mohou představovat deformace vrstvy ledové kůry.\n\nDélka je na Ganymedu odvozena od kráteru Anat, který po určení souřadného systému leží na 128° délky.\n\nV roce 1972 mezinárodní tým astronomů z Indie, Spojeného království a USA pracující na indonéské observatoři Bosscha ohlásil objev slabé atmosféry okolo měsíce během zákrytu hvězdy. Atmosférický tlak na povrchu odhadly na 1 μBar (0,1 Pa). Nicméně v roce 1979 pozorovala sonda Voyager 1 zákryt hvězdy κ Centauri během jejího letu k planetě s rozdílnými výsledky. Měření během zákrytu byla provedena v dalekém ultrafialovém spektru světla o vlnové délce 200 nm, což zaručilo citlivější měření než pozorování ve viditelném spektru z roku 1972. Voyager 1 nezjistil žádnou přítomnost atmosféry okolo měsíce. Maximum částic nad povrchem určil na 1,5e+9 cm, což by odpovídalo atmosférickému tlaku na povrchu méně než 2,5e-5 μBar; hodnotě, která byla téměř o pět řádů menší, než bylo naměřeno během roku 1972. Starší měření se tak ukázalo jako příliš optimistické.\n\nV roce 1995 pozoroval Hubbleův vesmírný dalekohled slabou kyslíkovou atmosféru Ganymedu, která je velice podobné atmosféře Europy. Teleskop objevil slabé světelné záření atmosféry (anglicky tzv. \"airglow\") atomů kyslíku v dalekém ultrafialovém záření o délce 130,4 nm a 135,6 nm. Světelné záření se nachází v atmosféře, když molekulární kyslík je disociován srážkou s elektronem, což je důkaz neutrální atmosféry složené primárně z molekul O. Hustota částic nad povrchem bude pravděpodobně okolo 1,2 až 7+e8 cm odpovídajíc atmosférickému tlaku při povrchu 0,2 až 1,2e−5 μBaru. Tyto hodnoty odpovídají hornímu limitu toho, co naměřily sondy Voyager. Kyslík nemusí v tomto případě ale být důkazem života, jelikož se předpokládá, že vzniká rozpadem vodních molekul vázaných v ledu na vodík a kyslík vlivem radiace. Jelikož je pak vodík lehčí než kyslík, snáze unikne gravitačnímu působení Ganymedu do okolního vesmíru. Výskyt světelného záření na Ganymedu není prostorově stejný jako v případě Europy, Hubbleův teleskop pozoroval dvě zářící oblasti na severní a jižní polokouli okolo 50° šířky, což odpovídá hranici mezi otevřenými a zavřenými silokřivkami magnetosféry Ganymedu. Zářící oblasti jsou pravděpodobně polární záře způsobené pohybem zachyceného plazmatu podél otevřených siločar.\n\nExistence neutrální atmosféry vede k tomu, že by mohla existovat ionosféra, jelikož molekuly kyslíku jsou ionizované dopady energeticky nabitých elektronů přicházejících z magnetosféry a sluneční extrémně ultrafialovou radiací. Nicméně existence ionosféry Ganymedu je kontroverzní, podobně jako vlastnosti jeho atmosféry. Některá měření sondy Galileo našly zvýšenou hustotu elektronů poblíž měsíce naznačující existenci ionosféry, další neobjevily nic. Hustota elektronů poblíž povrchu se pohybuje mezi 400–2500 cm. K roku 2008 ale vlastnosti hypotetické ionosféry nebyly detailněji určeny.\n\nDalším důkazem existence kyslíkové atmosféry pocházejí od spektroskopických měření plynů zachycených v ledu na povrchu Ganymedu. V roce 1996 se podařilo zaznamenat spektrální čáry ozónu (O). V roce 1997 spektroskopické analýzy odhalily dimery (neboli dvouatomový kyslík) v absorpčních čarách molekulárního kyslíku. Taková absorpce je možná jen pokud je kyslík v pevném skupenství. Nejlepším kandidátem jsou molekuly kyslíku zachyceného v ledu. Hloubka absorpčních pásů záleží na šířce a délce, než na albedu povrchu; mají tendenci klesat s rostoucí šířkou na Ganymedu, zatímco O ukazuje opačný efekt. Laboratorní výsledky ukazují, že O se nebude shlukovat a bublat, ale rozpustí se v ledu na relativně teplém povrchu Ganymedu, kde se teploty pohybují kolem 100 K.\n\nAčkoliv na Europe byl sodík objeven, na Ganymedu se při podobném hledání v roce 1997 nenašel. Sodík byl přinejmenším 13 krát méně zastoupen okolo Ganymedu než je tomu v okolí Europy, pravděpodobně kvůli jeho relativnímu nedostatku na povrchu nebo kvůli tomu, že magnetosféra odrazí energeticky nabité částice. Dalším prvkem v atmosféře je atomární vodík. Atomy vodíku byly pozorovány až 3000 km nad povrchem měsíce. Jejich hustota na povrchu dosahuje 1,5e+4 cm.\n\nSonda Galileo provedla šest těsných průletů kolem měsíce mezi lety 1995 až 2000, během kterých objevila trvalé magnetické dipólové pole nezávislé na Jupiterovu působení. Ganymed je jediným měsícem sluneční soustavy, u kterého bylo vlastní magnetické pole neindukované polem planety zjištěno.\n\nMagnetické pole kolem Ganymedu lze v prvním přiblížení považovat za složení vlastního dipólového pole Ganymedu s magnetickým polem Jupiteru. Magnetické pole Jupiteru lze v místě obíhajícího Ganymedu považovat za homogenní, s velikostí magnetické indukce přibližně 120 nT, jeho směr se však během oběhu měsíce kolem planety poněkud mění. Z naměřených dat skutečného magnetického pole pak vycházejí hodnoty vlastního magnetického pole Ganymedu: hodnota magnetického momentu se pohybuje okolo 1,3×10 A·m, což je třikrát více než například magnetický moment Merkuru. Směr magnetického dipólu je přitom odchýlen od rotační osy o úhel přibližně 176° a má tak téměř opačný směr než magnetický dipól Jupiteru; „severní“ magnetický pól leží pod oběžnou rovinou na 24° délky Ganymedu (hlavní poledník 0° směřuje vlivem vázané rotace vždy k Jupiteru, „severní“ magnetický pól leží na polokouli „odvrácené“ vzhledem k jeho oběžnému pohybu). Magnetická indukce vlastního pole na povrchu Ganymedu je na rovníku přibližně 750 nT, na pólech asi dvakrát vyšší a to 1440 nT.\nStruktura výsledného magnetického pole je poněkud odlišná od planetárních magnetických polí. Vzhledem k síle a orientaci obklopujícího magnetického pole Jupiteru pouze v rovníkové oblasti Ganymedu (do cca 30° šířky Ganymedu) indukční čáry vystupující z povrchu měsíce do něj opět vstupují (a vytvářejí tak oblast vlastní magnetosféry Ganymedu); v ostatních oblastech jsou navázané na indukční čáry Jupiterova pole (magnetické pole je součástí magnetosféry Jupiteru). Průměr magnetosféry je 4-5 poloměrů Ganymedu. Byla prokázána i existence magnetopauzy. Lepší modely magnetického pole uvažují navíc plazma Jupiterovy ionosféry, ve které Ganymed obíhá, a započítávají tak do modelu magnetosféry i magnetohydrodynamické vlivy. Jsou tak schopny vysvětlit, proč na rozdíl od magnetosféry Země není magnetopauza u Ganymedu spojena s rázovou vlnou – plazma spolurotující s Jupiterem má vzhledem ke Ganymedu rychlost nižší, než je Alfvénova rychlost (přibližně poloviční). V oblasti vlastní magnetosféry jsou v uzavřeném magnetickém poli zachycovány nabité částice a tvoří se zde radiační pásy. V polárních oblastech Ganymedu může plazma z Jupiterovy ionosféry podél magnetických indukčních čar vstupovat až do atmosféry měsíce a způsobuje polární záře, které skutečně byly pozorovány Hubbleovým teleskopem v ultrafialovém spektru. Těžké ionty dopadající až na povrch mají dostatečnou energii k vyrážení atomů ze struktury ledu a způsobují tím jeho charakteristické ztmavnutí.\n\nZa předpokladu, že Ganymed má diferencovanou strukturu s objemným kovovým jádrem, jeho vlastní magnetické pole je generované podobným způsobem jako u Země – je výsledkem pohybu vodivých materiálů uvnitř měsíce. Pravděpodobně vzniká konvekčním pohybem uvnitř jádra, který vytváří magnetohydrodynamické dynamo. Jisté pochybnosti u předpokladů tohoto modelu vzbuzuje fakt, že podobná tělesa vlastní pole nemají. Některé výzkumy naznačují, že jádro měsíce by mělo být v současnosti natolik vychladlé, že by tekutý pohyb v jádře, jakož i magnetické pole, měly být již zaniklé. Navrženým východiskem je podobné zdůvodnění, jako u popraskaného povrchu – slapové jevy by dostatečně zahřívaly plášť a bránily tak jádru vychladnout. Dalším vysvětlením by mohla být remanentní magnetizace křemičitanových hornin v plášti, způsobená v minulosti silným magnetickým polem generovaným magnetohydrodynamickým dynamem.\n\nVedle vlastního magnetického pole má Ganymed, podobně jako Callisto a Europa, také indukované dipólové magnetické pole. Vzniká v důsledku proměnlivosti magnetického pole Jupiteru v okolí Ganymedu. Je asi o řád slabší než vlastní magnetické pole a jeho převládající orientace je v radiálním směru, tedy směrem od nebo k Jupiteru. U rovníku v místech, kde je nejsilnější, dosahuje jeho magnetická indukce hodnoty až 60 nT. Jeho existence naznačuje, že měsíc by mohl mít velké množství podpovrchové slané vody s vysokou elektrickou vodivostí.\n\nGanymed obíhá Jupiter ve vzdálenosti 1 070 400 km, a mezi Galileovými měsíci je tedy od Jupitera druhý nejvzdálenější (po Callisto). Jeden oběh mu trvá asi sedm dní a tři hodiny. Jako většina známých měsíců má Ganymed vázanou rotaci, takže je k planetě stále přivrácen stejnou stranou. Jeho oběžná dráha je lehce výstřední a mírně nakloněná k Jupiterovu rovníku. Výstřednost (excentricita) oběžné dráhy a její naklonění (inklinace) se kvaziperiodicky mění vlivem gravitačního rušení Jupitera a Slunce. Tyto změny se odehrávají v časovém měřítku staletí, přičemž excentricita se mění v rozsahu 0,0009–0,0022 a inklinace v rozsahu 0,05–0,32°. Tyto oběžné změny současně způsobují, že se sklon rotační osy (úhel mezi rotační a oběžnou osou) mění mezi 0 až 0,33°.\nMěsíce Io, Europa a Ganymed se nacházejí v tzv. dráhové rezonanci 4 : 2 : 1. To znamená, že během jednoho oběhu Ganymeda kolem Jupiteru oběhne Europa dvakrát a Io čtyřikrát. Horní konjunkce Europy a Io nastává vždy v bodě, kdy je Io nejblíže Jupiteru (tzv. perijovium) a Europa nejdále (tzv. apojovium). Horní konjunkce Europy a Ganymeda nastává, když je Europa v perijoviu. Jednoduché poměry oběžných dob těchto těles (tzv. Laplaceova rezonance) také umožňují konjunkce trojité.\n\nSoučasná Laplaceova rezonance již nedokáže více zvýšit výstřednost dráhy Ganymedu. Nyní excentricita dosahuje přibližné hodnoty 0,0013, která je pravděpodobně pozůstatkem z dávné historie satelitu, kdy zvyšování výstřednosti dráhy ještě bylo možné. Tato hodnota je však současně poněkud matoucí. Pokud na ni rezonance již nemá žádný vliv, dalo by se očekávat, že bude narušena vlivem slapové disipace uvnitř Ganymedu. To znamená, že k poslednímu nárůstu výstřednosti muselo dojít nanejvýš před několika stovkami milionů let. Protože výstřednost oběžné dráhy Ganymedu je relativně malá – v průměru 0,0013 –, znamená to, že slapové zahřívání měsíce je v současné době zanedbatelné. V minulosti však Ganymed mohl projít jednou nebo více rezonancemi podobnými rezonanci Laplaceově, díky nimž byla výstřednost oběžné dráhy zvýšena až na hodnotu 0,01–0,02. To pravděpodobně způsobilo významné slapové zahřívání vnitřku Ganymedu. Jeho zvrásněný terén by mohl být důsledkem jedné nebo i více takových episod.\n\nPůvod Laplaceovy rezonance mezi měsíci Io, Europa a Ganymed není zatím objasněn. Podle jedné z hypotéz je nutné ho hledat již v počátcích sluneční soustavy. Podle jiné se však objevila až poté, co již byla formace sluneční soustavy ukončena. Události mohly probíhat v následujícím sledu: Slapové působení mezi Io a Jupiterem způsobilo nárůst oběžné dráhy Io, který se tak dostal do rezonance 2 : 1 s Europou. Poté tento nárůst pokračoval, ale část momentu hybnosti byla přenesena na Europu, neboť vlivem rezonance narůstala i její oběžná dráha. Tento proces pokračoval, dokud se Europa nedostala do rezonance 2 : 1 s Ganymedem. Nakonec došlo k synchronizaci konjunkcí všech tří měsíců a k jejich uzamčení v Laplaceově rezonanci.\n\n7. ledna 1610 Galileo Galilei pozoroval se svým nově zkonstruovaným dalekohledem tři světelné zdroje kolem Jupiteru, o kterých se domníval, že se jedná o hvězdy. Během opakovaného pozorování druhého večera si všiml, že se tyto body pohnuly. Současně 13. ledna 1610 objevil i čtvrtou předpokládanou hvězdu, která se ukázala být Ganymed. 15. ledna Galileo přišel s vysvětlením, že tyto údajné hvězdy jsou tělesa, které obíhají okolo Jupiteru. Jako objeviteli mu připadlo právo pojmenovat měsíce, a rozhodl se je pojmenovat Medicejské měsíce.\n\nFrancouzský astronom Nicolas-Claude Fabri de Peiresc navrhoval, aby se pro každý měsíc ze skupiny Medicejských měsíců zavedl vlastní pojmenování, ale jeho návrh byl zamítnut. Další astronom Simon Marius, který tvrdil, že objevil měsíce Jupiteru před Galileem, navrhoval původně pojmenování „Saturn Jupiteru“, „Jupiter Jupiteru“ (pro Ganymed), „Venuše Jupiteru“ a „Merkur Jupiteru“, ale i toto pojmenování bylo zamítnuto. Na popud Johana Keplera Marius se ještě jednou pokusil navrhnout jiná pojmenování pro měsíce:\n\nToto a i další jména pro Galileovo měsíce upadlo v zapomnění po určitý čas a nebylo používáno až do první poloviny 20. století, kdy se astronomové k těmto názvům vrátili. V dřívější astronomické literatuře je Ganymed uváděn jako římská číslice III, což vyjadřovalo jeho pozici vzhledem k Jupiteru. Jednalo se tak o třetí měsíc Jupiteru. Po objevení měsíců Saturnu se pak začalo opět používat pojmenování, které navrhli společně Kepler a Marius. Ganymed se stal jediným měsícem Jupiteru, který nese mužské jméno. Ostatní jsou ženského rodu a také ony nesou jména milenek boha Dia.\n\nNěkolik sond letících či obíhajících okolo Jupiteru detailně zkoumalo i měsíc Ganymed. První sonda, která systém navštívila, byl americký Pioneer 10 následovaný Pioneerem 11. Pioneery o Ganymedu mnoho informací nezískaly. Po nich soustavou proletěla dvojice amerických sond Voyager 1 a Voyager 2 v roce 1979. Průlet Voyagerů pomohl určit průměr měsíce s výsledkem, že Ganymed je větší než Saturnův měsíc Titan, což vyvrátilo předchozí opačný názor. Ukázaly také povrch pokrytý trhlinami a prasklinami.\nV roce 1995 přiletěla do soustavy sonda Galileo, která byla navedena na oběžnou dráhu kolem Jupiteru. Mezi lety 1996 až 2000 provedla celkem šest těsných průletů kolem Ganymedu s cílem podrobně ho zmapovat a prozkoumat. Jednalo se o průlety nazvané G1, G2, G7, G8, G28 a G29. Během nejtěsnějšího průletu G2 proletěla sonda Galileo pouze 264 km nad povrchem měsíce. Průlet G1 v roce 1996 přinesl objev magnetické pole měsíce, později v roce 2001 bylo ohlášeno objevení podpovrchového oceánu. Sonda Galileo odeslala zpět na Zemi velké množství spektroskopických snímků, s jejichž pomocí byly objeveny na povrchu složky netvořené ledem. V roce 2007 proletěla kolem Ganymedu americká sonda New Horizons na své cestě k Plutu. Sonda během průletu vyhotovila mapu topografie a složení povrchu.\n\nNa rok 2020 je naplánován start mise Europa Jupiter System Mission (EJSM) ve spolupráci evropské ESA a americké NASA za účelem prozkoumat měsíce Jupiteru. V únoru 2009 agentury společně prohlásily, že tato mise dostane prioritu před misí Titan Saturn System Mission. I přes to ale bude muset mise soupeřit s ostatními projekty ESA o financování. V případě, že se mise uskuteční, bude se skládat z amerického modulu Jupiter Europa Orbiter, evropského modulu Jupiter Ganymede Orbiter a japonského Jupiter Magnetospheric Orbiter.\n\nJiž dříve se objevovaly návrhy sond na výzkum Ganymedu. Jedním z nich byl koncept sondy Jupiter Icy Moons Orbiter, který měl získávat energii pomocí štěpení prvků. Nicméně mise byla v roce 2005 zrušena pro škrty v rozpočtu. Další neuskutečněná mise byla například sonda nazvaná \"The Grandeur of Ganymede\".\n\n\n"}
{"id": "70859", "url": "https://cs.wikipedia.org/wiki?curid=70859", "title": "Trojdohoda", "text": "Trojdohoda\n\nJako Trojdohoda nebo Dohoda (řidčeji, hlavně ve starší literatuře Ententa z franc.) je označováno spojenectví Francie, Ruska a Velké Británie, které vznikalo v letech 1893 až 1907 především jako protiváha k expanzivním tendencím \"Trojspolku\" (Německo, Rakousko-Uhersko a Itálie). Oba tábory se pak střetly v první světové válce, po jejímž vypuknutí se k původní Trojdohodě přidávaly další státy – například Itálie, která tím přešla na opačnou stranu konfliktu. Trojdohoda se tak stala základem 25členné válečné koalice nazvané Dohoda.\n\nVelmocenské vztahy v Evropě 2. poloviny 19. století byly ovlivněny porážkou Francie v prusko-francouzské válce (1870–1871) a Berlínským kongresem (1878), který balkánskou krizi řešil v neprospěch Ruska. Po vytvoření Trojspolku (1882) a sbližování Británie s Německem po odstoupení kancléře Bismarcka (1890) se Francie a Rusko ocitly v izolaci. V roce 1893 tak došlo ke sblížení obou zemí a uzavřením spojenecké smlouvy počátkem roku 1894 vznikla Dvojdohoda.\n\nBritsko-německé sbližování skončilo diplomatickou podporou Viléma II. jihoafrickému Transvaalu, kořisti britského imperialismu v búrské válce (1899–1902). Zásadní rozkol pak vyvolal německý program námořního zbrojení, který ohrožoval britskou politiku námořní převahy.\n\nTradiční spory mezi Británií a Francií, eskalující ještě ve fašodské krizi na horním Nilu (1898), se podařilo vyřešit vymezením sfér vlivu a bylo završeno 8. dubna 1904 spojeneckou smlouvou, nazývanou \"„Srdečná dohoda“\". Smlouvou byla definitivně ukončena britská politika tzv. Skvělé izolace.\n\nPodobně se podařilo Británii a Rusku vyřešit konflikt ve Střední Asii (Afghánistán) a v úžinách Bospor a Dardanely. Smlouvou ze 31. srpna 1907 mezi Ruskem a Británií byl spojenecký blok v podstatě dotvořen.\n\nKromě Trojdohody se slovo Dohoda používá v těchto souvisejících pojmech:\n"}
{"id": "70861", "url": "https://cs.wikipedia.org/wiki?curid=70861", "title": "Deprivant", "text": "Deprivant\n\nDeprivant je termín zavedený Františkem Koukolíkem k označení člověka, který z psychologických, biologických či sociokulturních důvodů nedosáhl lidské normality, případně o ni přišel. Důsledky deprivantství jsou výraznější v citové, než v intelektuální oblasti. Ve vztahu k normalitě jsou lidé v různém rozsahu duševně „nepovedení“ anebo „zmrzačení“, tj. nikoli fyzicky nemocní.\n\nVelmi zjednodušeně je lze rozlišit podle několika znaků:\n\nTento pojem je obšírně popsán v knize \"Vzpoura deprivantů\" Františka Koukolíka a Jany Drtilové a navazujících.\n\n"}
{"id": "70869", "url": "https://cs.wikipedia.org/wiki?curid=70869", "title": "Marek (papež)", "text": "Marek (papež)\n\nSvatý Marek I. (Marcus, Mark) byl 34. papežem katolické církve. Jeho pontifikát trval osm měsíců a 20 dnů, od 18. ledna 336 do 7. října téhož roku.\n\nDatum narození známo není, zato je snad první z papežů, u něhož je známo přesné datum zvolení a úmrtí. Podle \"Liber pontificalis\" byl narozen v Římě a jeho otec se jmenoval Priscus. Nastoupil na papežský stolec po smrti papeže Silvestra I. Patřil patrně k nejbližším spolupracovníkům nejen zemřelého papeže, ale i jeho předchůdce Miltiada, neboť zřejmě jemu je adresován list, kterým v roce 313 císař Konstantin inicioval svolání biskupského sněmu k řešení otázky donatistů.\n\nO činech tohoto papeže není mnoho zpráv. Jednak je to jistě způsobeno krátkostí pontifikátu, jednak hlavní událostí církve té doby byly důsledky nicejského koncilu, zejména pak odsouzení ariánství. Za jeho působení byl alexandrijský patriarcha \"Atanásius\" (296–373) poslán z Alexandrie do vyhnanství v Trevíru a naopak ariánskými křesťany byl z biskupského stolce sesazen \"Marcel z Ancyry\" a mnoho dalších představitelů křesťanů, kteří přijali nicejské vyznání víry. Existuje sice korespondence mezi papežem Markem a biskupem Atanásiem, ale ta se po podrobnějším prozkoumání ukázala být padělkem.\n\nPodle oficiálních dějin církve udělil biskupům v Ostii pallium (pás z bílé ovčí vlny, vyzdobený černými křížky, který se uděluje arcibiskupům-metropolitům) a výhradní právo světit římského biskupa. Ustanovil, že při každé mši svaté se čte nicejské vyznání víry (Credo). Historické prameny také nasvědčují tomu, že za papeže Marka se začaly sestavovat \"Depositio episcoporum\" a \"Depositio martyrum\", první seznamy římských biskupů a mučedníků.\n\nPodle \"Liber Pontificalis\" nechal postavit v Římě dva kostely. Jedním z nich je kostel sv. Marka, který je dnes součástí Palazzo di Venezia a druhý mimo město, na hřbitově sv. Balbíny mezi Via Ardeatina a Via Appia. Pozemek i vybavení kostelů dostal Marek darem od císaře Konstantina.\n\nZemřel 7. října 336 a byl pohřben v kostele na hřbitově sv. Balbíny, který sám postavil. Jeho hrobku objevil v roce 1867 italský archeolog De Rossi. Podle \"Liber pontificalis\" však jeho ostatky byly přeneseny do druhého jím založeného kostela, do římské baziliky sv. Marka.\n\nMezi starověkými rukopisy se nachází oslavná báseň, kterou složil papež Damasus I. (366–384) údajně na počest svatého Marka. Báseň je však psána natolik obecně, že dedikaci nelze potvrdit.\n\nPamátku svatého Marka uctívá katolická církev v den jeho úmrtí 7. října.\n\n"}
{"id": "70872", "url": "https://cs.wikipedia.org/wiki?curid=70872", "title": "Julius I.", "text": "Julius I.\n\nJulius I. byl papežem mezi lety 337 a 352.\n\nPo velmi krátké vládě a smrti papeže Marka zůstal papežský stolec z neznámých důvodů po čtyři měsíce uprázdněný. Teprve 6. února 337 byl zvolen novým papežem Julius I.\n\nPapež Julius I. se narodil v Římě a jeho otec se jmenoval Rusticus. Je znám hlavně svou úlohou, kterou sehrál proti další heretické skupině, ariáncům.\n\nNásledovníci Eusebia z Nikomédie, který byl v této době patriarchou v Konstantinopoli, obnovili své snahy o sesazení alexandrijského biskupa Athanasia. Na synodu v Antiochii v roce 341 se rozhodli vyslat delegáty k císaři Constantovi a papeži Juliovi. Julius, který byl odpůrcem ariánství a podporoval Athanasia, pozval obě znepřátelené strany na synod, který by za papežova předsednictví o věci rozhodl. Na tuto nabídku však východní biskupové nepřistoupili.\nPo tomto, již druhém, vyhnání z Alexandrie se Athanasius uchýlil do Říma a byl synodem svolaným papežem do Říma v roce 342 potvrzen ve funkci biskupa. Na synodu svolaném do Sardicy v Illyrii (dnešní Sofia) následujícího roku byl verdikt potvrzen. Tohoto synodu se účastnilo 76 východních biskupů, kteří synod opustili a obratem se sešli ve Philippopolisu a usnesli se na sesazení papeže Julia, Athanasia a dalších. Západní biskupové odpověděli stejnou klatbou a tak vzniklo první schizma mezi Východem a Západem. Tři sta zbývajících západních biskupů pokračovalo v zasedání koncilu v Sardice. Potvrdili výsledky římského synodu a uznali oficiálně římský biskupský stolec za odvolací orgán ve sporech mezi jednotlivými biskupy. To byl jeden z prvních úředních aktů, kterým se de jure uznává primát římského biskupa (papeže) nad ostatními křesťanskými obcemi. Východ toto rozhodnutí však nepřijal. Teprve v roce 347 někteří z ariánských biskupů požádali o znovupřijetí do jednoty s římskou církví.\n\nPo těchto zkušenostech vydal papež nařízení, aby kněží své rozepře předkládali pouze církevnímu soudu. Připisuje se mu též nařízení, aby všechny církevní události byly zaznamenávány zvláštními notáři a uchovávány i s příslušnou dokumentací. Založil tak de facto Archiv svaté stolice. Od jeho doby jsou Vánoce slaveny 25. prosince a patně za jeho vlády vznikl v Římě u kostela sv. Vavřince za hradbami první ženský klášter.\n\nPapež Julius zemřel 12. dubna 352. Okolnosti jeho smrti nejsou známy, ale brzy jej křesťané začali uznávat jako svatého. Pohřben byl na Kalepodiově hřbitově na Via Aurelia a již roku 354 byl jako světec zařazen do římského kalendáře.\n\nKatolická církev uctívá jeho památku v den jeho úmrtí.\n\n\n"}
{"id": "70875", "url": "https://cs.wikipedia.org/wiki?curid=70875", "title": "Liberius", "text": "Liberius\n\nLiberius (zemřel 24. září 366) byl papežem katolické církve od 17. května 352 (podle \"Catalogus Liberianus\" 22. května) do 24. září 366.\n\nPo smrti císaře Konstantina Velikého (306 až 337) se vládcem římského imperia stal Constantius II., který se od počátku soustředil na to, aby se křesťanství sjednotilo na jakési modifikované formě ariánského učení. Liberius, stejně jako jeho předchůdce Julius I., podporoval navrácení alexandrijského biskupa Athanasia a učinil závaznými závěry, ke kterým dospěl První nikajský koncil. Poté co byl poražen a zabit v r. 353 usurpátor Magnetius, vyslal Liberius, v souladu s přáním většiny italských biskupů své vyslance k císaři se žádostí, aby svolal nový koncil.\n\nConstantius v té době pobýval v Galii a pod tlakem tamních biskupů, kteří podporovali odsouzení Athanasia svolal synod do Arles. Tento koncil ovládli příznivci ariánství, kteří prosadili, že vrácení Atanáše do úřadu je možné pouze za podmínky, že přijme ariánský názor na Nejsvětější trojici.\n\nSoučasně řada východních biskupů poslala císaři list namířený proti Athanasiovi. Císař vyslal zvláštního posla do Alexandrie a vyzval Athanasia, aby se dostavil k osobnímu slyšení. Athanasius si uvědomil, že je to past a na výzvu nereagoval. Naopak svolal na konec května 353 koncil 80 egyptských biskupů, kteří odeslali císaři list na jeho obranu. Císař veřejně obvinil papeže Liberia, že zatajil list východních biskupů a brání smíření. Liberius odpověděl, že přečetl dopis východních biskupů na výročním koncilu v Římě, ale že dopis na obranu Athanasia podepsalo více biskupů a proto není možné Athanasia odsoudit. Uvedl, že sám se neucházel o papežskou moc, ale když už byl zvolen, musí pokračovat v díle svých předchůdců, kteří ariánství odsoudili. Zpochybnil koncil v Arles a žádal o svolání nového koncilu, který by potvrdil nicejské vyznání víry.\n\nKoncil se konal v Miláně roku 355. Konal se však v ovzduší teroru. Město bylo obsazeno císařským vojskem a řada Athanasiových přívrženců se na jednání ani nedostala nebo byla přímo poslána do vyhnanství. Synod znovu odsoudil Athanasia a na tomto základě žádal císař papeže Liberia, aby s rozsudkem vyslovil souhlas. Císař se nejprve pokoušel vynutit souhlas dary, později přešel k výhrůžkám a nechal poslat do vyhnanství několik Athanasiových přívrženců. Nakonec poslal do vyhnanství v thrácké Beroii (dnešní Bulharsko) i samotného papeže a zinscenoval volbu vzdoropapeže Felixe II. Tento nátlak již Liberius nevydržel a podrobil se císaři.\n\nSvé ponížení potvrdil na koncilu, který se konal v Sirmiu (dnes Sremska Mitrovica v Srbsku). Podepsal zde tzv. 3. sirmijskou formuli, vyznání víry blízké ariánskému učení, v němž se z nicejského vyznání víry vypustila slova „\"jedné podstaty s Otcem\"“. Poté byl císařem omilostněn a roku 358 se mohl vrátit do Říma. Vzdoropapež Felix II. byl sice své dočasné funkce zbaven, ale římská obec už zůstala rozštěpena.\n\nPo smrti císaře Constantia se novým císařem stal Julianus (361 - 363), který usoudil, že spory zmítaná církev se jen těžko stane oporou říše a vrátil se k uctívání starých římských bohů, kvůli čemuž si od křesťanů vysloužil přízvisko Apostata (=odpadlík).\n\nLiberiovo selhání mělo pro něj velmi vážné důsledky. Titulárně byl sice stále biskupem římským, ale jeho vážnost nesmírně utrpěla. Na důležitý synod v Rimini v r. 359 nebyl ani pozván. Přesto, že po smrti císaře Constantina znovu odsoudil ariánské učení a vyzval k témuž i ostatní biskupy, nesl až do konce svého života cejch člověka, který v rozhodující chvíli nebyl schopen dostát svému poslání a bránit své přesvědčení. Byl papežem relativně dlouhou dobu. Jeho pontifikát trval 14 let, 4 měsíce a 6 dnů.\n\nLiberius je prvním papežem v historii církve, který nebyl po smrti kanonizován. V 5. století bylo sice publikováno Martyrologium sv. Jeronýma, které se snaží omluvit Liberiovo chování a zařadit jej mezi svaté (jeho svátek byl stanoven na 23. září), ale oficiální církevní kalendáře jej nikdy jako svatého neuvedly. V ortodoxní církvi je jeho svátek slaven 27. srpna.\n\nZa zmínku stojí, že Athanasius, který byl i přičiněním papeže Liberia již popáté zbaven biskupského místa a poslán do vyhnanství, nikdy nezpochybnil legalitu Liberia na papežském stolci.\n\nZa vlády Liberia byl sestaven první seznam papežů známý a často citovaný jako \"Liber pontificalis\" a oficiální seznam mučedníků. Z jeho pontifikátu se datuje zákaz sňatků v postní době.\n\nV Římě je znám zejména díky legendě, která se stala i častým námětem uměleckého ztvárnění. Podle této legendy přislíbil Liberius postavit chrám Panně Marii na místě, které mu bude označeno tak, že zde bude 5. srpna sněžit. Tím místem se stalo římské Esquilinum a byla zde postavena Basilica Liberiana - chrám Santa Maria ad Nives (chrám Panny Marie Sněžné). Chrám byl později přestavěn a dnes je jedním z hlavním římských chrámů a je znám jako chrám Santa Maria Maggiore.\n\nZemřel 24. září 366 a je pohřben v katakombách sv. Priscily.\n\n"}
{"id": "70876", "url": "https://cs.wikipedia.org/wiki?curid=70876", "title": "Děkanát Bílovec", "text": "Děkanát Bílovec\n\nDěkanát Bílovec je územní část ostravsko-opavské diecéze. V současné době jej tvoří 24 římskokatolických farností.\nFunkcí děkana je od roku 2005 pověřen P. Ing. Mgr. Lumír Tkáč, bílovecký farář, který ve funkci nahradil P. Huberta Šulu, faráře v Hladkých Životicích. Funkci viceděkana vykonává oderský farář P. Mgr. Petr Kuník.\n\nStav k roku 2013\n\nDěkanát Bílovec vznikl roku 1670 vydělením z velkého děkanátu Opava. Oproti dnešní rozloze zahrnoval území mezi Odrou a Opavicí, jakož i na Hradecku, která dnes náleží děkanátům Ostrava, Hlučín a Opava. Oproti tomu farnosti na Odersku spadaly pod děkanát Lipník nad Bečvou a farnost Suchdol nad Odrou pod děkanát Nový Jičín. V letech 1700–1723 byl děkanát přičleněn k děkanátu Moravská Ostrava, roku 1723 byl však děkanát v Moravské Ostravě zcela zrušen a děkanát Bílovec obnoven v původním rozsahu. O některé farnosti přišel děkanát Bílovec se vznikem děkanátu Odry roku 1731 a pak děkanátu Hradec kolem roku 1780, téhož roku však – v rámci úprav hranic děkanátů podle státních hranic – získal některé farnosti děkanátu Hlučín.\n\nOd roku 1784 v jeho rámci vznikaly četné nové farnosti, jeho rozsah se však podstatně nezměnil až do roku 1952, kdy byly jeho hranice upraveny v rámci reorganizace děkanátů sledující reformu územní správy z roku 1949. Podstatnější změnu přinesla nová organizace děkanátů v olomoucké arcidiecézi platná od 1. ledna 1963, která sledovala novou organizaci okresů z roku 1960. Nově vymezený děkanát Bílovec zahrnoval severní polovinu okresu Nový Jičín. V tomto rozsahu zůstal děkanát dosud, jedinou změnou je připojení farnosti Těškovice, provedené po roce 1996; vedle toho roku 2004 zanikla farnost Vrchy.\n\nDěkanát patřil k diecézi, resp. od roku 1777 k arcidiecézi olomoucké až do 30. června 1996, kdy byl připojen k nově vzniklé diecézi ostravsko-opavské. V rámci organizace arcikněžství, která v olomoucké arcidiecézi existovala v letech 1778–1996, patřil od 6. srpna 1778 do 17. prosince 1787 k arcikněžství Opava, v letech 1787–1866 k arcikněžství Příbor, v letech 1866–1952 opět k arcikněžství Opava a v letech 1952–1996 k arcikněžství Ostrava.\n\nFarnosti historicky patřící k děkanátu Bílovec:\n\n"}
{"id": "70880", "url": "https://cs.wikipedia.org/wiki?curid=70880", "title": "Damasus I.", "text": "Damasus I.\n\nSvatý Damasus I. (asi 304, pravděpodobně v Hispánii – 11. prosinec 384) byl papež katolické církve od 1. října 366 do 11. prosince 384. Papežem se stal v neklidné době uprostřed vnitrocírkevních sporů.\n\nZa Damasova života došlo k několika zásadním politickým událostem:\nDamasus se narodil okolo roku 304 patrně ve městě Idanha-a-Nova (v blízkosti dnešního Guimarães v Portugalsku) nebo v Galicii ve Španělsku. Rodina přesídlila do Říma a jeho otec Antonio se stal knězem v chrámu San Lorenzo v Římě. Matka se jmenovala Laurentia. Damasus byl vychován v hluboké víře a v kostele sv. Vavřince se stal otcovým nástupcem.\n\nBěhem Damasova dětství se císaři Konstantinu I. podařilo ovládnout západní část římské říše a Ediktem milánským roku 313 učinil křesťanství náboženstvím celé říše římské. Východořímký císař Licinius edikt odmítl. Občanská válka, která následovala, skončila roku 324 sjednocením říše pod vládou Konstantina I. Tehdy bylo Damasovi něco přes dvacet let.\n\nKdyž císař Konstantin poslal papeže Liberia do vyhnanství, Damasus jako arciděkan římské církve řídil římskou křesťanskou obec až do Liberiova návratu.\n\nV raných dobách církve byli římští biskupové voleni duchovenstvem i věřícími římské diecéze v přítomnosti dalších biskupů provincie, podobně jako i v jiných diecézích. V pronásledované a menšinové církvi tento způsob plnil svůj účel. S růstem počtu věřících, s rostoucím vlivem církve i společenským postavením římského biskupa se volba stávala i politicky citlivou a společensky prestižní záležitostí. Ke slovu se dostala rivalita mezi kandidáty, sobecké zájmy jednotlivých skupin i rozpory mezi patriciji a plebeji. Navíc císařové, kteří učinili z křesťanství státní náboženství, si osobovali právo nově zvoleného biskupa potvrdit.\n\nPo smrti papeže Liberia spolu soupeřily dva tábory. První podporoval bývalého Liberiova děkana Ursina a druhý, dříve loajální ke vzdoropapeži Felixovi, podporoval Damasa (o nepřehledné situaci píše i anonymní Damasův nepřítel v \"Quae Gesta sunt inter Liberium et Felicem episcopos\"). Zatímco příslušníci vyšších vrstev římské společnosti zvolili papežem Damasa, současně na jiném místě někteří duchovní a laici zvolili Ursina. Na počátku října roku 366 se rozpoutaly mezi oběma tábory ostré spory, které přerostly do pouličních bitev. Městští prefekti byli nuceni k obnovení pořádku použít donucovací prostředky. V Siciniově bazilice došlo ke krveprolití, při němž údajně zahynulo 137 stoupenců Ursina (Ammianus Marcellinus). Ursinus byl poslán do vyhnanství v Galii.\n\nCírkevní historici svatý Jeroným a Flavius Rufinus se postavili na stranu Damasovu. Na synodu v roce 378 byl Ursinus odsouzen. Damasus byl ospravedlněn a jako papež potvrzen. Ursinus se ještě pokusil u římského prefekta obvinit Damasa z vraždy. Na přímluvu vlivných římských občanů však císař obvinění zrušil a všichni žalobci byli na nejbližším synodu exkomunikováni. Smutné zkušenosti vedly Damasa k tomu, že na zmíněném synodu také prosadil výzvu k součinnosti státu při naplňování církevních rozsudků. Vážnost papeže i církve těmito událostmi značně utrpěla.\n\nProblémy týkající se jeho osoby kontrastují se zásluhami na poli církevním.\n\nDamasus I. byl aktivním ochráncem jednoty církve. Na dvou římských synodech (368 a 369) odsoudil Apollinerismus a Makedonianismus. Na První konstantinopolský koncil v roce 381 vyslal své legáty, aby vystoupili proti těmto herezím.\n\nPontifikát papeže Damasa připadá na druhou polovinu 4. století, dobu velkých spisovatelů a teologů: Svatý Basil Veliký, sv. Řehoř z Nazianzu, sv. Jan Zlatoústý, sv. Jeroným, sv. Ambrož a další. V době Damasově studoval v Římě jeden z nejslavnějších křesťanských myslitelů sv. Augustin.\n\nSvým osobním sekretářem jmenoval významného teologa a církevního historika sv. Jeronýma. Byl to muž neobyčejně vzdělaný a prakticky řídil církevní politiku papeže. Damasus jej pověřil náročným a odpovědným úkolem provést revizi biblickýh textů.\nZásluhou sv. Jeronýma byl také na římské synodě r. 382 přijat dokument \"Decretum Gelasianum\", kterým byl stanoven biblický kánon.\n\nDamasus rovněž přispěl k liturgickému a estetickému obohacení městských kostelů. V druhé polovině 4. století podnikl rozsáhlou akci, jejímž cílem bylo evidovat a vyzdobit hroby mučedníků na římských předměstích. Navrhl obrazy a nápisy pro schránky mučedníků a papežů v římských katakombách a k jejich realizaci povolal významného kaligrafa Furia Dionysia Filocala. Snažil se dokázat, že největší sláva Říma netkví v antické minulosti, ale v křesťanské budoucnosti. Rozšíření a zkrášlení církevních obřadů, jakož i zdůraznění římského původu apoštolů Petra a Pavla, učinilo křesťanství přijatelným i pro římskou nobilitu a naplnilo tak Damasův pastorační cíl.\n\nDamasus zanechal nerozhodnosti svých předchůdců a rázně se postavil proti ariánství. Ujímal se biskupů, kteří byli ariány pro svou víru pronásledováni. V Římě nalezli útočiště např. Petr II., patriarcha alexandrijský i Paulinus, patriarcha Antiochie. Na církevních sněmech v Římě (369) a v Cařihradě se zasloužil o odsouzení jak ariánství tak i učení Macedoniovo o Duchu svatém. Přiměl císaře Theodosia I., aby vydal r. 380 dekret, že všichni jeho poddaní mají přijat náboženství „jež uchoval Petr a nyní vyznávají Damasus v Římě a Athanasius v Alexandrii“.\n\nDamasus se usilovně snažil o potvrzení výsadního postavení římského biskupa i mezi východními patriarchy. Zastával názor, že první biskup římský sv. Petr byl první i mezi apoštoly a proto jeho nástupci v Římě mají právo na obdobné výsadní postavení. Na východě nebyl tento požadavek přijat s pochopením. Svatý Bazil I. Veliký biskup kaisareiský, obvinil Damasa, že nade vše staví svoji pýchu, zatímco jedinou a skutečnou hlavou křesťanstva je pouze Kristus.\"\n\nVe 4. století se v Římě konala s větší či menší pravidelností tzn. Římská setkání, kdy si v den svého zvolení papež zval biskupy, aby také, kromě slavení, projednali důležité teologické či pastorační otázky. Z těchto synod se nám dochovalo několik literárních památek, u nichž se ovšem obtížně určuje přesná datace. Samotní vědci se dohadují, ke kterému římskému synodu přiřadit jaký dokument. Snad nejzajímavější se problematika datace zdá u \"Tomus Damasi\". Tento text totiž značně rozvíjí nauku o Duchu svatém. Otázkou zůstává, zda Východ ovlivnil Západ, či naopak. Byl-li totiž text sestaven na římském synodu roku 377 či 378, pak by pravděpodobně ovlivnil rozhodnutí druhého ekumenického koncilu konaného v Konstantinopoli roku 381 (První konstantinopolský koncil). Pokud byl sepsán na synodu v roce 382, pak tomu bylo naopak.\n\nPřestavěl chrám San Lorenzo fuori le Mura (chrám sv. Vavřince za hradbami), což znamenalo jeho přejmenování na San Lorenzo di Damaso. Dnes je kostel zcela vestavěn do paláce Kancléřství.\n\nDamasus též vyžadoval od ženatých kleriků zdrženlivost a postupně tak připravoval půdu pro zavedení úplného celibátu. Sám sice psal verše a prózu o panenství, ale dobová svědectví jej popisují coby i ve vysokém věku pohledného muže nikoliv lhostejného k zájmu římských paní a dívek.\n\nPapež Damas I. zemřel ve věku osmdesáti let 11. prosince roku 384 v Římě. Byl prohlášen za svatého, uctíván jako patron při horečce a jeho svátek se slaví 11. prosince. Damasovo jméno nese také hlavní nádvoří ve Vatikánském paláci.\n\n\n\n"}
{"id": "70881", "url": "https://cs.wikipedia.org/wiki?curid=70881", "title": "Konfokální mikroskop", "text": "Konfokální mikroskop\n\nKonfokální mikroskop je druhem optického mikroskopu, jehož výhodou je vyšší rozlišovací schopnost daná detekcí světla pouze z ohniskové roviny mikroskopu. V obecné vědecké mluvě se též mluví o \"konfokálu\".\n\nZnámy jsou tyto typy mikroskopu:\n\nLaserový paprsek (intenzivní bodový zdroj světla) je fokusován na clonku, dále prochází objektivem až na vzorek, kde je obraz clonky fokusován do bodu, jehož průměr odpovídá difrakční mezi (rozlišovací mez). \n\nPřes stejný objektiv jde zpětně i světlo na vzorku odražené či rozptýlené, případně fluorescence. Sekundární světlo putující zpět prochází opět clonkou, jejichž bodový obraz je s pomocí děliče paprsků lokalizován před fotonásobič, kde je umístěna druhá konfokální bodová clonka, která filtruje světlo pocházející z oblasti mimo ohniskovou rovinu mikroskopu. Obraz celé zaostřené roviny lze pak získat rastrováním bod po bodu některým z těchto postupů:\n\nPři použití objektivu o NA (numerická apertura) cca 1,3 a s využitím modrozelené čáry Ar laseru (λ = 488 nm) by odpovídala tloušťka optických řezů asi 0,4 mikrometru. Dále při maximálním průměru konfokální clonky odpovídajícímu 1/4 průměru centrálního maxima Airyho kroužku, lze tvrdit, že rozlišovací schopnost konfokálního mikroskopu je přibližně 1,4x lepší než klasického mikroskopu o téže NA objektivu.\n\nVesmír: Konfokální mikroskop\n"}
{"id": "70884", "url": "https://cs.wikipedia.org/wiki?curid=70884", "title": "Siricius", "text": "Siricius\n\nSvatý Siricius (334 Řím – 26. listopadu 399) byl papežem katolické církve od 11. prosince 384 do 26. listopadu 399. Byl prvním římským biskupem, který oficiálně začal používat titul papež. Na počátku jeho pontifikátu v Římě působil jako vzdoropapež Ursinus.\n\nJeho dopis Himeriovi z Tarragony je nejstarší dochovaný papežský dekret (mimo jiné v něm zakazuje křest na velikonoce).\n\nSiricius vysvětil roku 390 chrám sv. Pavla za hradbami, který rozšířil císař Valentinianus II. v pětilodní basiliku. Místo posledního odpočinku nalezl v katakombách sv. Priscilly.\n"}
{"id": "70887", "url": "https://cs.wikipedia.org/wiki?curid=70887", "title": "Anastasius I.", "text": "Anastasius I.\n\nSvatý Anastasius I. se narodil v Římě. Zemřel v prosinci 401. Byl papež katolické církve od 27. listopadu 399 do asi 17. nebo až 19. prosince 401.\n\nJeho ostatky spočívají v Santa Prassedes.\nJeho svátek připadá na 27. dubna.\n\nAnastazius byl přítelem svatého Paulina z Noly a Svatého Jeronýma. Odsoudil origenisty (ti věřili v tzv. univerzální spasení) a donatisty, kteří se domnívali, že nelze odpouštět odpadlíkům od víry. Donatisté totiž začali v severní Africe organizovat ozbrojené skupiny a přepadávat pravověrné křesťany. Papež nicméně vyhlásil, že ti, kteří byli pokřtěni donatisty mohou přijmout biskupské svěcení, a kněží, kteří konvertují mohou dále používat své stávající kostely.\n"}
{"id": "70905", "url": "https://cs.wikipedia.org/wiki?curid=70905", "title": "Rozlišovací schopnost", "text": "Rozlišovací schopnost\n\nRozlišovací schopnost je dána minimální vzdáleností dvou ještě rozlišitelných bodů.\n\nV případě optického mikroskopu ji lze teoreticky odvodit spojením Rayleighova kritéria s teorií difrakce na kruhovém otvoru\n\nkde formula_2 je vlnová délka světla ve vakuu, formula_3 index lomu prostředí před objektivem a formula_4 je polovina vrcholového úhlu kužele paprsků vstupujících do objektivu z předmětové strany (jeho poloviční úhlová apertura).\n\nV případě dalekohledu (nebo i lidského oka) je rozlišovací schopnost daná minimálním úhlem (formula_4), který musejí svírat dva body, abychom je od sebe rozlišili. Spočítá se takto:\n\nformula_6\n\nkde formula_7 je průměr apertury (předpokládá se kruhový vstupní otvor) a formula_2 je vlnová délka, na které pozorujeme. V tomto případě vyjde formula_4 v radiánech.\n\nNapř.: Rozlišovací schopnost lidského oka s rozevřením zornice formula_10 (tj. za tmy) je formula_11 (takže asi půl úhlové minuty). Přičemž předpokládáme, že lidské oko je nejcitlivější na vlnové délce formula_12.\n\n"}
{"id": "70907", "url": "https://cs.wikipedia.org/wiki?curid=70907", "title": "Numerická apertura", "text": "Numerická apertura\n\nNumerická apertura (NA) vyjadřuje v mikroskopii účinnou světelnost objektivu. Je to bezrozměrné číslo, které lze vyjádřit matematickým zápisem:\nkde formula_2 je index lomu prostředí před objektivem a formula_3 je polovina vrcholového úhlu kužele paprsků vstupujících do objektivu (jeho poloviční úhlová apertura)\n\nNumerická apertura je tím větší, čím větší je sinus vrcholového úhlu kuželu paprsků, které může objektiv zpracovat a u nejkvalitnějších objektivů bývá asi 1,3 až 1,4.\n\n\n"}
{"id": "70908", "url": "https://cs.wikipedia.org/wiki?curid=70908", "title": "NA", "text": "NA\n\nSpojení písmen N a A může mít různé významy:\n\n\n\n\n\n\n\n"}
{"id": "70935", "url": "https://cs.wikipedia.org/wiki?curid=70935", "title": "Okresní soud v Karviné", "text": "Okresní soud v Karviné\n\nOkresní soud v Karviné je okresní soud se sídlem v Karviné, který má už od roku 1992 zřízenou pobočku v Havířově. Jeho odvolacím soudem je Krajský soud v Ostravě. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází spolu s Okresním státním zastupitelstvím v Karviné v nové budově v Karviné v parku Bedřicha Smetany, pobočka soudu také spolu s pobočkou tohoto okresního státního zastupitelství v nové budově na Dlouhé třídě v Havířově. Vedením pobočky v Havířově je pověřena místopředsedkyně Mgr. Ivana Váňová.\n\nDo obvodu Okresního soudu v Karviné patří území obcí:\n\nBohumín •\nČeský Těšín •\nDětmarovice •\nDolní Lutyně •\nChotěbuz •\nKarviná •\nPetrovice u Karviné •\nRychvald •\nStonava\n\nDo obvodu pobočky v Havířově patří území obcí:\n\nAlbrechtice •\nDoubrava •\nHavířov •\nHorní Suchá •\nOrlová •\nPetřvald •\nTěrlicko\n\nOkresnímu soudu v Karviné předcházel Okresní soud ve Fryštátě.\n\nV období normalizace proběhly na soudě politické procesy s aktivisty protestantských církví (např. Rudolfem Bubikem).\n\n\n\n"}
{"id": "70940", "url": "https://cs.wikipedia.org/wiki?curid=70940", "title": "Oleksa Dovbuš", "text": "Oleksa Dovbuš\n\nOleksa Dovbuš (1700 Pečenižyn – 24. srpna 1745 pevnost Kosmač) se proslavil jako podkarpatský, resp. ukrajinský zbojník, hrdina, který se, podobně jako o dvě století později Nikola Šuhaj, stal legendou. Jeho osud podnítil lidskou fantazii a díky ústní lidové tradici (a její zapsané formě) je Dovbuš dosud živým fenoménem.\n\nOleksa Dovbuš (též Dovboš, Dovbuščyk) byl chudým pastevcem ovcí. Podle jedné pověsti překonal ďábla, za což byl Bohem odměněn nezranitelností a silou potírat bezpráví. Co bylo skutečným impulsem k Dovbušovu loupežnickému životu, nevíme. Pravdou je, že se obklopil hordou zbojníků, kterým v letech 1738 - 1745 velel. V začátcích zbojničil spolu se svým starším bratrem Ivanem. V roce 1739 však mezi bratry došlo k roztržce, která měla za následek nejen jejich rozchod, ale i to, že Dovbuš do konce života kulhal.\n\nStrach a respekt vzbuzoval Oleksa Dovbuš jak mezi šlechtou a bohatými kupci, tak u haličských a uherských úřadů, které jej intenzivně pronásledovaly. Skupina Oleksových zbojníků „působila“ na území Polska, Rumunska a dnešního Maďarska. Úřady však dopaden nebyl.\n\nOsudnou se mu stala láska k vdané kosmačské ženě. Dovbuš byl postřelen Štěpánem Dzivnkou, žárlivým manželem své milenky, a na následky zranění 24. srpna 1745 zemřel. Jeho mrtvola byla vláčena po vesnicích a vystavována na odiv (např. na radnici v Kolomyji). Štěpán Dzvinka byl za odměnu propuštěn z poddanství a osvobozen od daní.\n\n\n"}
{"id": "70948", "url": "https://cs.wikipedia.org/wiki?curid=70948", "title": "Lyra", "text": "Lyra\n\nLyra (z řeckého λύρα - Lyra) je strunný hudební nástroj dobře známý pro jeho použití v klasickém starověku a později. Lyra je vzhledem podobná malé harfě, ale jsou v nich rozdíly. Lyra je strunný hudební nástroj známý svým rozšířením v klasické antice, kde doprovázela recitace starých Řeků.Patří mezi chordofony neboli strunné nástroje. Někteří odborníci říkají, že to je odvětví rodiny citer. Má dlouhý jemný chvějivý tón, který stejně jako u ostatních lyr doznívá v samotném nitru člověka. Při hraní je užíváno nejen prstů, ale i tepátka (pléktron)\n\nLyra sestává z dutého těla a dvou do oblouku zahnutých ramen, které z něj vycházejí. Mezi těmito rameny je další příčka na které jsou napnuty struny, přičemž nejhlubší struna je nejdále od hráče. Dříve se tělo vyrábělo z želvího krunýře. Počet strun na klasické lyře měnili v různých epochách, a případně v různých lokalitách - čtyři, sedm a deset byla oblíbená čísla. Želví krunýř zůstal příhodnou i ozdobnou půdou ozvučnou, jen že upravení se zdokonalilo.Dříve se dva rohy kozy neb sajhy vetkly se do předních přirozených dvou otvorů skořepiny, tvoříce takto ramena lyry, spojily se svrchu příčkou, strunníkem, na němž se přivázaly struny, jež se dole připevnily na rovnou, plochou kobylku.\n\nDle řecké mytologie lyru vytvořil mladý bůh Hermés z krunýře velké želvy. Podle starověkého řeckého bájesloví, mladý bůh Hermes vytvořil lyru z poražené krávy z Apollonova posvátného stáda, používal střeva na struny - nakonec Apollon objevil, kdo ukradl jeho stádo, ale Hermovi bylo odpuštěno. Lyry byly spojeny s Apollónskými ctnostmi mírnosti a rovnováhy (oproti dionýsovským Panovým flétnám, které vyjadřovaly extázi a oslavy). Původ lyry není jistý, jako možná místa zrodu nástroje bylo navrženo mnoho lokací v jižní Evropě, západní Asii nebo severní Africe. Lyra měla většinou sedm strun a držela se podobně, jako dnešní kytara. Postupně se lyra vyvíjela (a ještě určitě vyvíjí) a dnes už vypadá úplně jinak než původně.\n\nLyra měla většinou sedm strun a držela se podobně, jako dnešní kytara. Při hraní je užíváno nejen prstů, ale i tepátka (pléktron).Tón vzniká chvěním struny, kdy je rozvibrován vzduch. Struna se rozeznívá buď drnkáním nebo smyčcem, přičemž zkracováním struny se provádí regulace výšky tónu a způsobem nátisku se vytváří \"barva\" zvuku.\n\nDříve se ladilo klíčem. Ladění nástrojů je prováděno pomocí kolíků, kterými se zvyšuje nebo snižuje hloubka základního tónu struny.\n\n"}
{"id": "70953", "url": "https://cs.wikipedia.org/wiki?curid=70953", "title": "Tepelná trubice", "text": "Tepelná trubice\n\nTepelná trubice (anglicky heatpipe, nebo heat pipe) dokáže přenášet velké tepelné výkony při zachování malého rozdílu teplot (běžně kolem 2 °C). Přenos tepla v ní je založen na odpařování a kondenzaci. \n\nJedná se o hermeticky uzavřenou trubici, ve které je pracovní látka (voda, alkohol, propanbutan, freon apod.). Budeme-li jeden konec ohřívat a na druhý umístíme chladič, začne se pracovní médium odpařovat. V důsledku toho roste tlak. Na chlazeném konci páry kondenzují a předávají tak teplo, které bylo spotřebováno k odpaření. Kondenzát teče, nebo vzlíná zpět a tak to jde stále dokola.\n\n\nMěděná, nebo ocelová trubice na obou koncích zavařená, nebo zapájená. Uvnitř se nachází malé množství kapalné pracovní látky a zbytek prostoru je vyplněn jejími parami. Při použití trubice s hladkými stěnami musí být ohřívaný konec níže a chlazený výše, aby kondenzát mohl stékat zpět. Tento způsob se používá na vzdálenosti až do několika metrů. Pro přenos na malé vzdálenosti (do desítek cm) se používají trubice s vnitřní stěnou upravenou tak, aby po ní kapalina vzlínala (jemné podélné drážky, poleptání, nebo výstelka z drátěné síťky, či různých porézních materiálů). V důsledku toho může být zdroj tepla o několik cm výše, než chladič.\n\n"}
{"id": "70958", "url": "https://cs.wikipedia.org/wiki?curid=70958", "title": "Koncertantní skladba", "text": "Koncertantní skladba\n\nKoncertantní skladba je útvar, komponovaný výhradně pro koncertní provedení či společenskou událost typu ples apod. Takovými skladbami jsou např. všechny stylizované tance, např. Straussovy valčíky či Chopinovy mazurky.\n\n\n"}
{"id": "70960", "url": "https://cs.wikipedia.org/wiki?curid=70960", "title": "Princezna a bojovník", "text": "Princezna a bojovník\n\nPrincezna a bojovník (německy Der Krieger und die Kaiserin) je německý film režiséra Toma Tykwera z roku 2000 s Frankou Potente, hvězdou jeho předchozího filmu \"Lola běží o život\".\n\nDěj sleduje Sissi, zdravotní sestru na psychiatrické klinice, jejíž životní rutina se naprosto změní po dopravní nehodě, při níž nejen málem přijde o život, ale potká mladíka Boda, který jí zachrání život.\n\n"}
{"id": "70962", "url": "https://cs.wikipedia.org/wiki?curid=70962", "title": "Bjódóin", "text": "Bjódóin\n\nBjódóin (: 平等院) je buddhistický chrám ve městě Udži v prefektuře Kjóto v Japonsku. Je společným chrámem školy Tendai a školy Čisté země. Byl postaven v roce 998 jako venkovské sídlo ministra zleva Minamoto no Šigenobua. Na chrám nechal budovu přeměnit v roce 1052 Fudžiwara no Jorimiči. Nejslavnější součástí chrámu je Fénixova síň (také nazývaná Amidova síň). Přilehlé budovy původního komplexu lehly popelem během bojů mezi severním a jižním dvorem roku 1336.\n\nFénixova síň (鳳凰堂 \"hóó-dó\") dokončená v roce 1053 je příkladem fudžiwarské síně buddhy Amidy. Skládá se z hlavní, obdélníkové budovy, která má po stranách dvě, do „L“ tvarovaná, křídla (kryté chodby) a směrem dozadu „ocasní“ krytou chodbu. Hlavní budova stojí před velkým umělým jezírkem. Na střeše síně jsou sochy fengchuanga, čínského fénixe, v japonštině nazývaného \"hóó\". Uvnitř je na vysokém podstavci uchovávána zlatá socha buddhy Amidy pocházející z roku 1053. Sochu vytvořil Džóčó Bušši, který použil nový způsob znázorňování proporcí a novou techniku (\"josegi\"), která umožňuje složit sochu z více samostatně opracovaných kusů dřeva. Malby \"raigó\" na dřevěných dveřích síně, jenž znázorňují sestoupení Amidy, jsou ranými příklady jamato-e, japonského stylu malby. Na malbách je zobrazeno množství scenérií z okolí Kjóta.\n\nPřed budovou se rozkládá zahrada s jezírkem, které bylo v roce 1997 vypuštěno, aby zde mohl proběhnout archeologický průzkum.\n\nPro svou dlouhověkost a kulturní význam je chrám vyobrazen na japonské desetijenové minci. Bjódóin byl v prosinci 1994, spolu s dalšími památkami v okolí Kjóta, zapsán na Seznam světového dědictví UNESCO pod společným názvem \"Památky starobylého Kjóta\". Fénixova síň, velká socha buddhy Amidy a několik dalších položek z Bjódóinu je také japonským národním pokladem.\n\nReplika chrámu v polovičním měřítku byla v roce 1968 postavena v Údolí chrámů na Oahu, Havajské ostrovy.\n\n"}
{"id": "70965", "url": "https://cs.wikipedia.org/wiki?curid=70965", "title": "Knihtisk", "text": "Knihtisk\n\nKnihtisk je způsob mechanického rozmnožování textu nebo obrazu vytvářející stejné kopie tiskem z výšky. Počátky jeho masového používání k tisku knih spadají na přelom let 1447/1448 a jsou spojeny s osobou Johanna Gutenberga. Vynález spočíval ve zdokonalení procesu sazby skládané ze sériově odlévaných tiskařských liter. Po polovině 15. století se knihtisk rychle rozšířil po Evropě a následně do celého světa. Tisky do roku 1500 se nazývají inkunábule.\n\nJohannes Gutenberg měl mnoho přímých i nepřímých předchůdců, a to jak v Evropě, tak v Asii. Za nejstaršího předchůdce knihtisku lze považovat nejrůznější pečetidla a razítka, jakožto první nástroje pro opakované „psaní“ stejné značky, slova či věty. Z území Mezopotámie, na němž působily kultury sumerská, asyrská a babylonská, se dochovaly známky tiskařské, či spíše razičské činnosti v podobě malých kamenných válečků, kterými se pečetily ještě nevypálené hliněné destičky. Ty pocházejí z doby asi 3000 let př. n. l., stejně jako cihly s tištěnými nápisy ze stejné oblasti. Poměrně známý je tzv. Disk z Faistu z období okolo roku 1600 př. n. l. Je to hliněný kotouč, nalezený roku 1908 na Krétě v paláci ve Faistu, nesoucí na sobě nápis v hieroglyfickém písmu provedený jednotlivými razidly. Význam textu či textů na disku nebyl dosud rozluštěn.\n\nTisk z výšky se patrně poprvé objevil v Číně, kde první deskové tisky vznikly v 9. století. Od 11. století se údajně užívaly i pohyblivé litery. Za jejich vynálezce bývá považován čínský kovář Pi-Sheng. Ten používal ručně vyráběných liter z pálené hlíny, které vysázel na kovovou desku a slepil je voskovým tmelem. Po vyhotovení otisku se deska nahřála, tím tmel povolil a písmena povolila. Poté bylo možno sestavit jiný text a tisknout znovu. Ovšem nedochovaly se ani hliněné litery, ani žádný takto provedený tisk. V Koreji byly vynalezeny trvanlivější litery, do kterých se písmo vyřezávalo negativně. Tímto způsobem vznikl v roce 1234 soubor zákonů \"Sandem Remum\", jejž považujeme za nejstarší knihu tištěnou pohyblivými literami. Nejstarší dochovaný tisk (\"Kniha Čikči\") vznikl v období Dynastie Korjo v červenci roku 1377. Kovové litery z mosazi se však ryly jednotlivě, nepoužíval se tiskařský lis a technika se nerozšířila, možná proto, že nebyla dostatečně rychlá a na druhé straně nebyla po ní poptávka. Tisklo se dále z dřevěných desek a moderní knihtisk se tak i do východní Asie rozšířil až v 19. století z Evropy.\n\nDo Evropy razítkový tisk moc nepronikl. V klášteře Prüfening u Řezna lze vidět asi nejstarší ukázku této techniky na území Evropy, je zde nápis z roku 1119 pořízený pro zasvěcení kostela svatému Jiří. Nápis byl vytlačen do hliněné desky jednotlivými písmenovými razidly nejspíše z tvrdého dřeva. Další dřevěná razítka jsou z 2. poloviny 13. století z anglických kostelů v Birminghamu, Oxfordu a Surrey, kde jimi byly pořízeny sakrální nápisy. Razítka se vzácně užívala také k tisku iniciál v některých francouzských rukopisech 13. století.\n\nDalším předchůdcem a inspirací ke knihtisku byly otisky dřevořezů užívané původně ke zdobení látek (zejména tapet). Deskové či blokové tisky se v Evropě rozšířily ve 14. a 15. století, zejména pro tisk obrázků a jednotlivých listů. Nejznámějšími zástupci této produkce jsou hrací karty a tzv. svaté obrázky. Tisková forma pro celý list nebo stránku byla vyryta do zpravidla dřevěné desky. Tato metoda byla však kvůli jednorázovému využití drahých štočků velmi pracná a nákladná. V Číně, kde byl papír znám již od přelomu 1. a 2. století, bylo mechanické rozmnožování obrazu a textu používáno podstatně dříve. Základy deskotisku zde byly položeny již na konci 6. století. Odtud se tato technologie rozšířila do Japonska (8. století) a Koreje (10. století). Dodnes existuje několik exemplářů buddhistického kánonu Dharani-charms, vytištěného v letech 764–770 v Japonsku na papírové svitky, prý v počtu asi milionu kusů a rozesílán všem klášterům a svatyním v zemi. Tyto svitky jsou uznávány za nejstarší tištěné knihy světa.\n\nNejstarším zachovaným evropským dřevořezovým štočkem je tzv. Le Bois Protat z období mezi lety 1370 a 1380, který sloužil k dekoraci látek. Je 60 cm vysoký a 23 cm široký a zobrazuje tři bojovníky. Pomocí tisku na látku je zhotovena i tapeta ze Sitten z druhé poloviny 14. století. Od tisku na látku k tisku na papír již nebylo daleko. Takto vznikaly zejména již zmíněné hrací karty a devoční grafika. Z datovaných dřevořezů tohoto typu známe bruselskou Madonu z roku 1418 a postavu sv. Kryštofa z roku 1423. Odtud je již jen krůček (spíše hypotetický, vytvořený pořádáním historie) k deskotisku. Tyto tisky byly vzácně spojovány do ucelené formy, kterou nazýváme bloková kniha. Blokovou knihu můžeme vnímat jako přechodové stadium mezi iluminovaným rukopisem a prvotiskem tištěným již novou tiskovou metodou pohyblivých liter. Jsou nám známy i starší typy blokových knih, u nichž byl text na vyhotovený obrazový tisk dopisován ručně.\n\nPro Gutenberga, který byl vyučen ve zlatnictví, kde se naučil jak rytí do kovu, tak také odlévání, mohly být velmi inspirativní nápisy ražené na vazbách knih, které označovaly jejich obsah, udávaly letopočet či jiné informace. Nápisy do vazeb knih razil patrně jako první (nemáme žádné starší doklady této činnosti) Gutenbergův současník norimberský dominikán Conrad Forster z Ansbachu, a to již ve 30. letech 15. století. Johannes Gutenberg nebyl jediným, kdo se zabýval myšlenkou tisku ze sazby skládané z oddělených písmen. Pokud se ale pro jejich výrobu používalo dřevo, odolnost materiálu nebyla velká, kdežto rytí jednotlivých písmen z kovu bylo pracné a nákladné.\n\nNejdůležitější z Gutenbergových inovací byl vynález písmolijectví. Umožňoval sériovou výrobu tvarově shodných tiskařských liter. Písmorytec nejprve vyryl zrcadlově obrácený obraz písmene – patrici, která byla následně použita jako razidlo. Otiskem do měkčího kovu vznikla forma – matrice. Matrice se vložila do licího strojku a zalila roztavenou liteřinou, slitinou cínu, olova a antimonu, což je patrně také vynález Gutenbergův. Odlité litery byly otočeným obrazem písmena. Základna (tělo) litery sloužila nejen jako podložka pro písmeno, ale svými rozměry určovala i rozestupy mezi písmeny v řádku. Stejná písmová výška umožňovala řazení různých písmen do jednotné sazby. Každá tisková strana byla sestavována do dřevěné sazebnice, která určovala přesné řádkování i místa pro mezery a ilustrace. Stránky se sestavily do archu a na sazbu se nanesla koženými tampony tiskařská čerň, Gutenbergem nově vyráběná ze sazí a lněné fermeže. Pomocí upraveného lisu na víno se pak dal vytisknout celý arch najednou místo dřívějšího ručního přitlačování hladítky. Gutenbergem vynalezený postup se používal bez výrazných změn až do konce 18. století.\n\nHlavní význam knihtisku spočívá v rozšíření písemné kultury mezi širší vrstvy obyvatelstva. Knihy vydané v mnoha tištěných exemplářích byly daleko dostupnější a lépe odolaly hrozbě úplného zániku než unikátní rukopisy.\n\nVytváření identických kopií mělo i velký normotvorný význam. Díky knihtisku například došlo ke sjednocení liturgických textů, zásadní roli hrál knihtisk i při utváření závazných jazykových pravidel. Nové překlady Bible Martina Luthera nebo Bible kralické se staly základem spisovného německého a českého jazyka.\n\nV 1. polovině 16. století se knihtisk stal zásadním médiem, které ovlivnilo rozmach reformačního hnutí. Knihtisk umožnil masovou produkci, kdy jedné knihy mohly být najednou vytištěny statisíce exemplářů. Např. jen dílna Hanse Luffta, tiskaře ve Wittenbergu, vytiskla mezi lety 1534 a 1574 více než 100 000 výtisků Lutherovy bible.\n\nNakladatelsko-autorské vazby vytvářené kolem tiskařských dílen významně působily při utváření individuálně chápaného moderního autorství. Množství tiskáren způsobilo také pokles ceny knih a vznik a rozvoj skutečného knižního trhu.\n\nUrčení přesného data vzniku u nejstarších prvotisků bývá velice obtížné. Nakladatelské údaje u knih totiž zpočátku nebyly pravidlem, mnohdy se zachoval pouhý zlomek díla. Proto se na datování prvních tisků často usuzuje srovnávacím studiem tiskového písma, filigránů, obsahovou a jazykovou analýzou textu nebo na základě archivních pramenů.\n\nZpočátku byl vynález výrobním tajemstvím dílny vynálezce knihtisku Johannese Gutenberga. Poté, co Gutenberg prohrál soudní spor s Johannem Fustem a byla mu v exekuci zabavena dílna, rozešla se část jeho učňů do světa. V letech 1458/9 se usadili v Bamberku, v roce 1460 ve Štrasburku. Z Německa se potom knihtisk rozšířil do Rakouska (1461?), Itálie (1465), Francie (1470), Švýcarska (1468?), Španělska (1472), Anglie (1473), Maďarska (1473), Polska (1473), Dánska (1482), na Moravu (1486). \n\nZa nejstarší knihu vytištěnou v Čechách se dlouho pokládala \"Kronika trojánská\", vytištěná neznámým tiskařem v Plzni a datovaná rokem 1468. Později se však objevil rukopis s datem 1468, který byl přesnou předlohou pro tisk, a je tedy možné, že i datum bylo z něho mechanicky převzato. Kromě toho není rok 1468 vzhledem k šíření knihtisku po Evropě příliš pravděpodobný. Knihtisk se zřejmě do Čech rozšířil v polovině 70. let 15. století, pravděpodobně přímo z Bamberku. Před rokem 1500 se dále tisklo na území Švédska, Chorvatska, Černé Hory. Německý tiskař v portugalských službách tiskl roku 1494 na ostrovech Sao Tomé v Africe.\n\nRoku 1500 existovalo už 1100 dílen ve více než 250 městech, převážně v Itálii (80), Německu (50), Francii (40) a Španělsku (30). Šíření knihtisku záviselo na ekonomické vyspělosti jednotlivých lokalit, dostupnosti surovin a existenci movitých objednavatelů (biskupské a panovnické dvory, univerzity, kapituly).\n\nV 16. století byl knihtisk zaveden v Rumunsku, Řecku, Bosně, Litvě, Islandu, Srbsku, Rusku, ze Španělska a Portugalska knihtisk rozšířili misionáři do Jižní a Střední Ameriky (Mexiko 1539), do Indie (Goa 1550) a Japonska (Nagasaki 1590). Židé začali tisknout hebrejskými typy ve Španělsku, Řecku a Turecku, na sever od Alp potom poprvé 1525 v Praze. Tisk slovanskými literami (hlaholicí a cyrilicí) vznikl koncem 15. století na Balkáně, od roku 1517 tiskl František Skorina cyrilskými literami v Praze.\n\nV 17. století se knihtisk rozšířil například do Severní Ameriky, Finska nebo Norska. V islámských zemích byl knihtisk přísně zakázán až do roku 1729, s výjimkou židovských a křesťanských knih. Bulharsko či Austrálie datují první tištěné knihy až do 19. století.\n\nSe šířením gramotnosti vznikla v 19. století nová poptávka po levnějších knihách a tiskovinách. Důležitým pokrokem bylo zavedení strojní výroby papíru v \"nekonečném\" pásu, od poloviny 19. století ze dřeva, vynálezy lepších tiskařských lisů (rychlolisy, rotační tisk) a postupně i nových technik tisku z hloubky (hlubotisk) a z plochy (litografie, ofset). Ve druhé polovině 19. století začal masový tisk novin na rotačních strojích a od poloviny 20. století začal ofset vytlačovat tisk z výšky i v tisku knih, časopisů a novin. Koncem 20. století se masově rozšířila fotosazba a barevný ofsetový tisk, který je dnes nejběžnější tiskovou technikou.\n\n\n\n"}
{"id": "70967", "url": "https://cs.wikipedia.org/wiki?curid=70967", "title": "Adamov (okres Blansko)", "text": "Adamov (okres Blansko)\n\nAdamov (: ) je město v okrese Blansko v Jihomoravském kraji, 12 km severně od Brna, na soutoku Svitavy a Křtinského potoka v lesnatém údolí. Nadmořská výška dna údolí je v těchto místech kolem 230 metrů, městská obytná zástavba se však nachází i ve výškách nad 300 metrů. Východně od města se rozkládá chráněná krajinná oblast Moravský kras. Žije zde obyvatel.\n\nPočátek osídlování Adamovska spadá do období mladého paleolitu (17–11 tisíc let př. n. l.), kdy na toto území přišli lovci mamutů. Ti se usídlovali v jeskyních, mezi něž patří například Býčí skála, která se nachází cca 5 km východně od Adamova v Křtinském údolí. Roku 1869 tu byl nalezen bronzový býček a o tři roky později pak při větších archeologických průzkumech vedených Jindřichem Wankelem soubor archeologických předmětů. Nálezy z Býčí skály jsou vystaveny v Přírodovědném muzeu ve Vídni.\n\nHistorie Adamova byla od prvopočátku spojena se železářskou výrobou, jejíž kořeny zde sahají až do roku 1360. Tehdy tuto oblast vlastnil majitel hradu Ronova Čeněk Krušina z Lichtenburka, který však zemřel bezdětný, a panství poté připadlo moravskému markraběti Joštovi. Ten jako centrum panství zde postavil Nový hrad. Původní osada se jmenovala Hamry či Staré Hamry podle hamrů, jež zde stály. Po smrti markraběte Jošta přešlo zdejší území do vlastnictví českých králů, kteří ho pronajímali šlechtickým rodům, z nichž k nejvýznamnějším patřili Boskovicové a páni z Kunštátu. Když v roce 1597 zemřel poslední mužský potomek Černohorských z Boskovic Jan Šembera z Boskovic, panství vyženil s jeho dcerou Kateřinou Maxmilián z Lichtenštejna. Ten roku 1643 zemřel bezdětný a jeho majetek zdědil synovec Karel Eusebius z Lichtenštejna.\n\nZa Lichtenštejnů začalo docházet k postupnému rozvoji průmyslu. Patrně od roku 1732 nese osada jméno Adamov, a to podle Adama Josefa z Lichtenštejna, majitele zdejších železáren. Roku 1832 se pak Adamov stal samostatnou obcí. K jeho rozvoji a spolu s ním i rozkvětu místních průmyslových podniků došlo po roce 1849, kdy byla dobudována železniční trať Brno – Česká Třebová, dnešní součást 1. železničního koridoru. Dne 15. prosince 1850 byl zřízen v obci poštovní úřad, který disponoval od roku 1880 telegrafním a 1905 telefonním spojením. Alois II. z Lichtenštejna nechal zbudovat v centru obce čtyři pro Adamov významné stavby, a sice kostel svaté Barbory, postavený v letech 1855 až 1857, jemuž věnoval tzv. Světelský oltář. Dalšími stavbami jsou hřbitov, fara a budova pro potřeby školy. Tyto objekty byly postaveny ve shodném novogotickém slohu.\nOd 1. ledna 1880 byly adamovské železárny pronajaty na 25 let firmě Märky, Bromovský a Schulz. Po uplynutí této doby, tedy v roce 1905, bylo rozhodnuto o jejich prodeji. Celý podnik, čítající takřka třicet výrobních a pomocných objektů, koupila za 480 000 rakouských korun tatáž firma, jež jej doposavad měla v nájmu. Společnost se ovšem mezitím přejmenovala na Bromovský, Schulz a Sohr. V roce 1889 byl v Adamově vyroben Marcusův automobil, který byl prvním automobilem s benzínovým čtyřtaktním motorem na území Rakouska-Uherska (kopřivnický Präsident vznikl o osm let později). V 19. století byla v Adamově vybudována řada letních sídel, především zámožnějších obyvatel Brna.\nPoté, co vznikla první Československá republika, převzaly adamovské průmyslové podniky Škodovy závody v Plzni. Ve třicátých letech 20. století a za druhé světové války zde probíhala mohutná zbrojní výroba, v níž jednu dobu pracovalo na 8000 zaměstnanců, i když Adamov samotný měl něco kolem jednoho tisíce obyvatel. Na konci války, kdy německé vojsko ustupovalo, bylo rozhodnuto o zničení adamovského závodu. Tehdy docházelo k rozbíjení všeho, co nešlo evakuovat. Za oběť tomu tak padla většina strojů, budov a několik objektů vyletělo do povětří. Navíc byla vypálena i administrativní budova. Celková škoda překročila částku 164 milionů korun.\n\nV roce 1945 došlo ke znárodnění zdejších Škodových závodů a v roce 1952 byly přejmenovány na Adamovské strojírny (Adast). V poválečném období se s růstem strojíren postupně zvyšoval i počet obyvatel Adamova. V roce 1947 se započalo s budováním nové adamovské čtvrti tzv. Na kolonii, která se nacházela jižně od centra obce. Nad touto čtvrtí se roku 1951 zahájilo s výstavbou čtvrti další, tzv. Ptačiny, jež se skládala ze třiceti dřevěných domků typu Hartl a čtyřiadvaceti cihlových bytovek. V těchto letech byla také v Adamově zavedena výroba polygrafických strojů a čerpací a měrné techniky. V roce 1960 byl Adamov začleněn do okresu Blansko, v roce 1964 byl pak povýšen na město. V dalších letech se zvyšoval export polygrafických strojů, ale jeho další rozvoj brzdila intenzivní tajná vojenská výroba, určená především pro vývoz.\n\nV 70. a 80. letech začala výstavba dalších obytných panelových bloků. Na počátku 90. let 20. století byla proto ekonomika města výrazně postižena konverzí zbrojního průmyslu. Adamovské strojírny vyhlásily v roce 2002 bankrot. V následujícím roce byly celé strojírny odkoupeny za 85 milionů slovenskou firmou Penta. Roku 2008 byly opět prodány, tentokrát pražské společnosti J 23. O rok později byl na strojírny podán insolvenční návrh. V květnu vstoupil podnik do likvidace.\n\nNa počátku 18. století měl Adamov společnou pečeť s osadou Jezerky. V jejím pečetním poli se nacházel Josef Jan Adam z Lichtenštejna s pozdviženou pravicí. Nápis na pečeti byl Peczet obczy Jezerka. V roce 1749 Adamov použil svou vlastní pečeť. Tato pečeť měla tvar oválu o rozměrech 28 mm na výšku a 25 mm na šířku. Pečeť se skládala z oválného barokního štítu zdobeného na bocích palmovými listy, jejichž stopky se stýkají pod štítem. V polovině štítu bylo umístěno břevno, které jej dělilo na dvě poloviny. Nad břevnem bylo umístěno kladivo zkřížené s kosou, v místě zkřížení byly kolmo umístěné hrábě. V dolní půlce štítu se nacházela kovadlina, na niž byly umístěny kleště a hamerské kladivo. Nad štítem se nacházel znak převzatý od Josefa Adama – koruna s pěti lístky. Tato pečeť se používala až do 20. století.\n\nV roce 1971 byla vypsána městem Adamov soutěž na návrh městského znaku. Vítězný návrh byl od J. Kosteleckého, který byl přijat 17. dubna 1972. Znak je v podobě stříbrného gotického štítu, ve kterém je vyobrazena železářská pec naznačující železářskou tradici, nad kterou se rozbíhají do stran plameny symbolizují dělnou tradici minulosti. Nad pecí se dále nachází kolo s polovinou ozubení stříbrné barvy vyznačující novodobý strojírenský rozvoj. Pod pecí se nachází hnědá ostrev se třemi suky, představující přírodní bohatství okolních lesů.\n\nDrahanská vrchovina, která tvoří geologický profil širokého okolí Adamova, je geomorfologickým celkem spadajícím pod Brněnskou vrchovinu. Je rozdělena na tři části – Moravský kras, Konickou vrchovinu a Adamovskou vrchovinu. Východní okraj Adamovské vrchoviny prořezává průlomové údolí řeky Svitavy.\n\nV tomto údolí se Adamov nachází. Centrum města pak u soutoku řeky Svitavy a Křtinského potoka. Nadmořská výška dna údolí se pohybuje okolo 230 metrů nad mořem. Území se vyznačuje lesnatým a velmi hornatým charakterem, díky kterému se obydlená zástavba zvedá až do výše nad 300 metrů, blízká Alexandrova rozhledna (televizní převaděč pro Adamov) se pak tyčí ve výši 527 metrů nad mořem.\n\nZa doložitelný počátek rozvoje kultury v Adamově lze označit rok 1863, ve kterém vznikl Čtenářský spolek. Tento spolek pěstoval mezi svými členy především čtení české literatury a novin, a tím šířil české uvědomění. Mezi další spolky patřil například Sokol, který vznikl v roce 1890, či Dělnická tělocvičná jednota založená roku 1905. Tyto spolky započaly rozvíjet kromě sportů také amatérské divadlo.\n\nRoku 1931 bylo v Adamově založeno Pěvecké sdružení Hlahol, které navázalo na volné sdružení Pěvecký kroužek Moravan.\n\nMasivní rozvoj kultury nastal po druhé světové válce, v roce 1952, kdy byl v Adamovských strojírnách založen Závodní klub. Pod jeho patronací začaly vznikat různé kroužky, které se podílely na rozvoji kulturního života v Adamově. Mezi nejaktivnější patřil historicko-vlastivědný kroužek, který vydával v letech 1957–1972 vlastní časopis, dále filmový, estrádní apod. K utlumení kulturní činnosti došlo po zániku Závodního klubu v 90. letech.\n\nV dnešní době v Adamově působí příspěvková organizace Městské kulturní středisko, pod kterým se koná převážná část kulturních akcí v Adamově. S tím jí pomáhá několik dalších organizacích jako například Městský klub mládeže či různé městské výbory, spolky a kroužky.\n\nHistorie organizované tělovýchovy a sportu se v Adamově začala psát po založení Sokola v roce 1890 a Dělnické tělocvičné jednoty v roce 1905. Tyto dva spolky především pěstovaly cvičení, výlety do okolí a různé sporty jako běh na lyžích, volejbal apod.\n\nV roce 1930 byl založen fotbalový klub SK Adamov. Tento klub existuje se střídavými výsledky až dodnes. Na adamovském fotbalovém hřišti s fotbalem začínal také na konci 60. let český fotbalový reprezentant Jindřich Svoboda, střelec zlatého gólu na Olympijských hrách 1980. Místní stadion po něm nese název a v roce 2014 mu bylo uděleno čestné občanství Adamova.\n\nPo druhé světové válce se sport sdružoval pod hlavičkou Tělovýchovné jednoty (TJ). Zde působily kluby ledního hokeje, který vznikl snad na přelomu 40. a 50. let, házené působící od roku 1957, lyžařský od 50. let a vytrvalostního běhu vzniklého v 70. letech. Zmíněné kluby postupem času zanikly. Ty, které dodnes působí, jsou kluby fotbalový (TJ Spartak Adamov), orientačního běhu (založen 1977), stolního tenisu (počátky v 50. letech), šachů (založen 1978) a tenisový (založen 1972). Mezi nově vzniklé kluby se řadí florbalový, cyklisticko-všestranný, oddíl juda, šipkový klub a oddíl petanque.\n\nPočátky školství v Adamově spadají do 2. poloviny 18. století. V roce 1780 se začalo vyučovat čtení, psaní a počítání v domě číslo 7. Prvním známým učitelem byl Jan Procházka, který vyučoval v letech 1814–1850.\n\nDne 1. listopadu 1857 byla otevřena nová budova školy, kterou nechal společně s kostelem svaté Barbory, farou a hřbitovem postavit majitel místních železáren Alois II. z Liechtenštejna. V 70. letech 19. století zaznamenalo místní školství vlnu germanizačních snah. V novém školním roce 1872/1873 bylo započato s výukou německého jazyka. Tato tu vydržela do roku 1882, kdy byla zrušena.\n\nOd roku 1920 se vyučovalo taktéž v budově bývalé vily brněnského advokáta německého původu Friedricha Kloba. Dne 3. října 1926 došlo k slavnostnímu otevření nově postavené budovy měšťanské školy, která se tak stala ozdobou obce.\n\nKonec druhé světové války přinesl přerušení školní výuky a značné poškození školy a jejího vybavení od německých vojáků a sovětského bombardování.\n\nDne 17. prosince 1956 se započalo vyučovat v nové škole ve čtvrti Klementa Gottwalda. O deset let později byla dne 2. října otevřena další budova školy, tentokrát na Horce. V roce 1976 byla tato budova rozšířena o přístavbu. Postupně se vyučování omezilo pouze na tyto dvě budovy, v nichž se vyučuje dodnes.\n\nKromě základních škol byly v Adamově zřízeny učňovské obory pod záštitou Adamovských strojíren (později SOU strojírenské), které zanikly, dále Soukromá střední škola obchodu, služeb a provozu hotelů, taktéž zaniklá, a Základní umělecká škola. Základní škola a mateřská škola v současné době působí jako jedna příspěvková organizace.\n\nPřestože byl Adamov ustanoven jako samostatná obec již v roce 1732 (tehdy ještě jako Hamry), první sčítání, které se v pramenech objevuje, je z roku 1754. Tehdy se zde nacházelo 21 obytných domů zaměstnanců hamrů. Celkem zde bydlelo 150 obyvatel.\n\nS postupným rozvojem zdejších železáren resp. strojíren, které zaměstnávaly většinu místních, se zvyšoval i počet obyvatel. Proto se například již v roce 1771 uvádí 221 obyvatel, roku 1857 634 obyvatel, roku 1880 953 obyvatel, roku 1900 792 obyvatel.\n\nV 20. letech 20. století překročil počet obyvatel hranici jednoho tisíce. Na konci druhé světové války je uváděno již 2 512 obyvatel. V poválečné době docházelo k výstavbě nových sídlišť pro stovky nových zaměstnanců strojíren. Díky tomu počet obyvatel v 50. letech přehoupl třítisícovou hranici, v 70. letech pak hranici čtyř i pětitisícovou.\n\nV 90. letech pak byla dosažena horní hranice počtu obyvatel – v roce 1997 to tvořilo 5 146 obyvatel. V těchto letech zaznamenávají Adamovské strojírny finanční problémy, které mají za následek propouštění, a to v nepravidelných vlnách až do roku 2009, kdy firma (mezitím přejmenovaná na Adast) vstoupila do likvidace. V této době Adamov zaznamenává pozvolné snižování populace.\n\nV roce 2013 byl počet obyvatel v Adamově celkem 4 591. V následujícím roce byl úbytek i přírůstek obyvatel zhruba na stejné úrovni.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV roce 1849 došlo k otevření železniční tratě spojující Brno s Českou Třebovou s nádražím jižně od centra Adamova a 1869 pak k jejímu zdvoukolejnění. Roku 1998 byly dokončeny práce na její elektrifikaci a od roku 1999 je trať součástí Prvního železničního koridoru. Železnice hrála v rozvoji místních železáren velkou roli. Díky jejímu dobudování nastal rozkvět místních průmyslu.\n\nKvalitního spojení s okolím v podobě asfaltové silnice se Adamov dočkal v roce 1937, kdy byla vybudovaná po několikaleté urgenci adamovských zastupitelů na různých odpovědných místech silnice z Brna kolem řeky Svitavy přes Bílovice nad Svitavou do Adamova.\n\nOd roku 1968 je v Adamově zřízena městská autobusová doprava, kterou provozuje ČAD Blansko. MHD je zahrnuta v Integrovaném dopravním systému Jihomoravského kraje.\n\nVe volebním období 2010 až 2014 stál v čele města starosta Roman Pilát, místostarostou pak byl Jiří Němec (ODS). Stejné vedení Adamova je také od ustavujícího zasedání zastupitelstva 4. listopadu 2014.\n\nMezi nejstarší stavby ve městě patří zámek, dokončený roku 1809. Ten si zde nechal zbudovat lichtenštejnský kníže Jan I. z Lichtenštejna knížecím stavitelem Josefem Hardtmuthem. Zámek v současné době obklopují výrobní haly bývalé adamovské strojírny a samotná stavba je využívána jako průmyslový objekt.\n\nAlois II. z Lichtenštejna, syn zmíněného Johanna, v Adamově roku 1857 nechal zbudovat kostel, který byl zasvěcen svaté Barboře, patronce horníků. Kostelu taktéž věnoval zakoupený oltář, pocházející ze Zwettlu (Dolní Rakousko). Jde o unikátní pozdně gotický soubor figurálních plastik z počátku 16. století. Kromě kostela byla také zbudována fara, hřbitov (tyto společně s kostelem vyhlášeny jako kulturní památky) a budova školy.\n\nZ počátku století taktéž pochází tzv. Skalní sklep, lidově Skalák (německy Felsenkeller). Budova vyrostla na původním místě bývalé hospody stejného názvu. V období první republiky fungoval jako restaurace a hotel, kterého hojně využívali úředníci ze strojíren k ubytování. Nájemci byli bratři Ducháčkové. V současnosti probíhá jeho rekonstrukce.\n\nVe městě se také nachází tři busty významných osobností. Tou nejstarší je busta Bedřicha Smetany od akademického sochaře Jana Třísky na Smetanově náměstí. Tato byla slavnostně odhalena 23. května 1937. O dva roky později byla odhalena bez slavnostního aktu busta Tomáše Garrigua Masaryka. Ta je nyní umístěna před základní školou na ulici Komenského. Busta Petera Jilemnického před základní školou na ulici Ronovská byla slavnostně odhalena 10. listopadu 1963.\n\nV zátiší nedaleko kostela svaté Barbory se nachází socha Rudoarmějce, který byl v Adamově slavnostně odhalen 10. června 1951. Zátiší dotváří památník padlých adamovských občanů ve světové válce a zaměstnanců strojírny popravených v období nacistické okupace.\n\nAdamov leží na západní hranici CHKO Moravský kras, přičemž tedy může působit jako výchozí bod střední části této oblasti. Díky krasovému charakteru Moravského krasu se může okolí města pochlubit s celou řadou jeskyní, mezi nejznámější pak patří například Býčí skála, v níž v roce 1872 archeolog Jindřich Wankel nalezl známou plastiku bronzového býčka, dále Jáchymka, Sobolova jeskyně, Kostelík, Výpustek, Jestřábka, Drátenická jeskyně, jeskyně Vokounka a Nad Švýcárnou. Na celém území Moravského krasu se celkem nachází přes 1 600 jeskyní. V okolních lesích je také vyhlášeno několik přírodních rezervací – Dřínová, Jelení skok, Coufavá – a národní přírodní rezervace Býčí skála.\n\nMezi pozůstatky po těžbě železné rudy v okolních lesích patří, kromě několika pozůstatků po důlních mírách, také tzv. Stará huť z poloviny 18. století, která byla roku 1971 vyhlášena kulturní památkou. V nedalekém Vranově se nachází poutní kostel Narození Panny Marie s hrobkou rodu Lichtenštejnů a ve Křtinách kostel Jména Panny Marie.\n\nHrady, které se nacházejí v hustých adamovských lesích, jsou Nový hrad, společně se zbytky původní fortifikace nazývané Starý hrad, Ronov zaniklý na počátku 15. století a Hrádek u Babic v Křtinském údolí. Na konci 19. století postavená kamenná Alexandrova rozhledna tyčící se nad svitavským údolím je dominantou města, přestože se nachází v lesích na okraji katastru sousední obce Babice nad Svitavou. V adamovských lesích tvoří unikátní řada pamětních desek i větších pomníků (např. Máchův památník) a kamenných portálů studánek tzv. Lesnický Slavín. Tento již vzniká od roku 1929, kdy došlo k jeho založení.\n\n\n\n"}
{"id": "70970", "url": "https://cs.wikipedia.org/wiki?curid=70970", "title": "Messier 9", "text": "Messier 9\n\nMessier 9 (také M9 nebo NGC 6333) je kulová hvězdokupa v souhvězdí Hadonoše s magnitudou 7,7 a zdánlivým průměrem 12'. Objevil ji Charles Messier 28. května 1764. Od Země je vzdálena 25 800 světelných let.\n\nVyhledání M9 je snadné, protože leží blízko spojnice hvězd Sabik (η Oph) a θ Oph, 3,5° jihovýchodně od první jmenované. Na tmavé průzračné obloze je možné ji pozorovat obyčejným středně velkým triedrem 10x50, ve kterém se ukáže jako světlý mlhavý kotouček. Dalekohled o průměru 80 až 120 mm v ní nedokáže rozlišit jednotlivé hvězdy a hvězdokupa tak zůstává nezřetelná, i když je možné rozeznat její jádro a okrajovou oblast. Dalekohledy o průměru 200 mm již dokáží rozlišit několik hvězd 13. magnitudy, zejména východně a jižně od středu.\n\nPoblíž M9 je možné vyhledat mnoho dalších kulových hvězdokup: 80' směrem na severovýchod od ní je slabší kulová hvězdokupa NGC 6356 a 80' jihovýchodně ještě slabší NGC 6342 a 9° jihozápadně jasnější Messier 19. 9° východně pak leží otevřená hvězdokupa Messier 23 a mnoho dalších objektů Messierova katalogu.\n\nM9 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v některých částech severní Evropy a Kanady, tedy za polárním kruhem. Naopak na jižní polokouli je hvězdokupa dobře viditelná vysoko na obloze během jižních zimních nocí. Nejvhodnější období pro její pozorování na večerní obloze je od května do srpna.\nHvězdokupa byla objevena 28. května 1764 Charlesem Messierem, který ji popsal takto: \"\"mlhovina bez hvězd v pravé noze Hadonoše, je kulatá a její světlo je slabé … průměr 3 úhlové minuty.\"\" O 20 let později v ní William Herschel rozeznal první hvězdy. Herschel ji popsal jako velmi zhuštěnou hvězdokupu, která obsahuje malinké hvězdy a vypadá jako zmenšená kupa Messier 53. Heinrich Louis d'Arrest ji označil za zářivý objekt kulatého neohraničeného tvaru a podobný popis zanechal William Parsons.\n\nM9 je vzdálena od Země 25 800 světelných let a její vzdálenost od středu Galaxie činí 5 500 světelných let. Je jednou z nejbližších kulových hvězdokup ke středu Galaxie. Její úhlová velikost 12' odpovídá skutečnému průměru 90 světelných let. Od Slunce se vzdaluje velkou rychlostí 230 km/s.\n\nJejí vizuální magnituda je 7,7 a absolutní magnituda -8,04, takže celková jasnost hvězdokupy je přibližně 120 tisíckrát větší než jasnost Slunce. Její nejjasnější hvězdy jsou zdánlivé hvězdné velikosti 13,5 a lze je spatřit již ve středně velkých dalekohledech (průměr 150 mm). Bylo v ní objeveno 13 proměnných hvězd.\n\n\n"}
{"id": "70974", "url": "https://cs.wikipedia.org/wiki?curid=70974", "title": "Seznam počítačem animovaných filmů", "text": "Seznam počítačem animovaných filmů\n\nToto je seznam celovečerních animovaných filmů zcela vyrobených počítači.\n"}
{"id": "70979", "url": "https://cs.wikipedia.org/wiki?curid=70979", "title": "Anna Štajerová", "text": "Anna Štajerová\n\nAnna Štajerová (1921 Chust – 2006 Koločava) byla dcerou zbojníka Nikoly Šuhaje a jeho ženy Eržiky rozené Dračové; celý svůj život strávila v zakarpatském údolí Suchor, dějišti knihy Ivana Olbrachta \"Nikola Šuhaj loupežník\".\n\nAnna Štajerová se narodila roku 1921, čtyři měsíce po smrti svého otce, zatracovaného i glorifikovaného Nikoly Šuhaje. Stalo se tak v chustském vězení (dnešní Ukrajina), kde byla vdova Eržika Šuhajová zadržována kvůli loajálnosti se svým manželem.\n\nO Nikolově dcerce Anně se dočítáme v závěru Olbrachtova románu, vydaném poprvé v roce 1933, jako o „překrásné dívce s klenutým čelem a malou bradou všech Šuhajů.“ Citovaný popis potvrzuje fotografie, uveřejněná v knize Oty Holuba \"Věc: Loupežník Nikola Šuhaj\", na níž je zachycen spisovatel Olbracht s Šuhajovou dcerou v první polovině 30. let 20. století. \n\nJediný potomek manželů Šuhajových – dcera Anna provdaná Štajerová nikdy nechodila do školy, a proto zůstala, jako její otec, negramotná. Poté, co se její matka opět vdala a porodila sousedovi Derbakovi dvě děti, starala se dospívající Anna o své nevlastní sourozence. Celý svůj život se těšila zájmu českých a slovenských turistů, kteří ji v Koločavě vyhledávali a žádali ji o rozličné informace o otci, kterého nikdy nespatřila.\n\nAnna Štajerová vždy chtěla poznat Českou republiku. V roce 1997 se její sen splnil. Konečně navštívila zemi, v níž se narodil spisovatel, který učinil populárními nejen její rodiče a domovinu, ale i ji samotnou.\n\n\n"}
{"id": "70984", "url": "https://cs.wikipedia.org/wiki?curid=70984", "title": "Spaceball", "text": "Spaceball\n\nSpaceBall (též „3D myš“) je vstupní zařízení počítače, obdoba joysticku, ale v 3D. Rozlišuje pohyb ve 3 osách i rotaci kolem nich, má tedy 6 stupňů volnosti. Hlavní částí je koule (označovaná někdy jako „puk“), která snímá pohyb a je umístěna na podstavci s pomocnými tlačítky.\n\nSpaceBall je používán profesionálními grafiky a architekty pro vytváření modelů prostorových objektů v CAD, CAE či CAM. Významným výrobcem těchto zařízení je společnost 3DConnexion (divize známé společnosti Logitech), která podporuje přes 100 významných softwarových aplikací, včetně Adobe Photoshopu CS3.\n\n"}
{"id": "70985", "url": "https://cs.wikipedia.org/wiki?curid=70985", "title": "Mývatn", "text": "Mývatn\n\nKomáří jezero () je jezero na severovýchodě Islandu. Má rozlohu 38 km² a dosahuje hloubky maximálně 4,5 m, průměrně však jen 2,5 m. Leží v nadmořské výšce 277 m. Vyplňuje starou ledovcovou kotlinu zahrazenou lávovým potokem.\n\nNad hladinu jezera vyčnívá zhruba 50 vulkanických ostrovů a ostrůvků, oddělených krátery. Jsou vysoké 20 až 30 m. U východního pobřeží jsou fumaroly.\n\nJe zde voda modrého odstínu, která se vyznačuje vysokou průzračností.\n\nOdtok zajišťuje směrem na sever do Grónského moře řeka Laxá (délka 58 km).\n\nV létě se nad jezerem vznášejí hejna komárů, od čehož pochází jeho pojmenování.\n\nVelký význam má jezero především jako hnízdiště četných druhů ptáků. Pro oblast je typický hohol islandský, dále se zde objevuje polák chocholačka, kačka strakatá, husa velká, morčák prostřední, labuť zpěvná i potápka žlutorohá.\n\nJezero je jedním z nejoblíbenějších turistických cílů na Islandu. I s okolím je od roku 2004 chráněnou přírodní rezervací.\n\n"}
{"id": "70990", "url": "https://cs.wikipedia.org/wiki?curid=70990", "title": "Dyskalkulie", "text": "Dyskalkulie\n\nDyskalkulie je specifická porucha počítání. Zahrnuje specifické postižení dovednosti počítat, kterou nelze vysvětlit mentální retardací ani nevhodným způsobem vyučování. Porucha se týká ovládání základních početních úkonů, (sčítání, odčítání, násobení a dělení) spíš než abstraktnějších dovedností v oblasti algebry, geometrie apod. Podle 10. revize Mezinárodní klasifikace nemocí „Duševní poruchy a poruchy chování“ patří dyskalkulie mezi „Specifické vývojové poruchy školních dovedností“ pod kódem F 81. 2. L. Košč rozumí vývojovou dyskalkulií vývojovou strukturální poruchu matematických schopností, která má svůj původ v genově nebo prenatálními poškozeními podmíněném narušení těch partií mozku, které jsou přímým anatomicko-fyziologickým substrátem věku přiměřeného vyzrávání matematických funkcí, které ale nemají za následek současně i poruchy všeobecných mentálních schopností. Dyskalkulie je tedy chápána jako porucha učení, která nesouvisí s nižší inteligencí. Vývojová dyskalkulie se vyznačuje poměrně pestrou škálou charakteristických příznaků, podle kterých se také člení na jednotlivé typy. Jednotlivé typy vývojových dyskalkulií jsou řazeny podle vývoje matematických schopností s tím, že jsou-li narušeny vývojově nejranější předpoklady k počítání, pak tím hlubší jsou projevy obtíží v matematice.\n\nTěžiště problémů je v narušené praktické manipulaci s předměty (praxie) a poznávání (gnozie) tvarů, počtu apod. Jde o narušení a poruchy v matematické manipulaci s konkrétními předměty nebo jejich symboly (číslicemi, operačními znaménky ap.), kterou se rozumí tvoření skupin nebo řady předmětů, porovnávání jejich počtu např. tím, že ony předměty přiřazujeme k sobě párováním (tedy bez nároku na jejich odpočítání). Při neosvojení těchto aktivit nedospívá dítě k pochopení pojmu čísla ani ke správnému provádění číselných operací. V geometrii jsou výrazné obtíže např. se členěním předmětů podle barvy, tvaru, velikosti, dítě obtížně rozlišuje geometrické tvary. Projevuje se i nízká vyspělost ve směrové a stranové orientaci. V geometrii, ale i při psaní se uplatňuje prostorový faktor matematických schopností, protože jak psaní číslic, tak i kreslení např. obrazců v geometrii vyžaduje jejich správné umístění v prostoru (na řádce ap.). Projevy tohoto typu dyskalkulie zasahují ty matematické dovednosti dítěte, které předcházejí počítání s čísly.\n\nPředstavuje porušené schopnosti slovně označovat množství a počty předmětů, operační znaky a matematické úkony vůbec, dále zjevnou nejistotu až chybovost při slovním vyjmenovávání číselné řady vzestupně, častěji sestupně, např. po dvou ap., (vynechávání čísel, vracení se, jejich opakování). Postižení jedinci nechápou význam ve slovním označení např. „o 4 víc“. K nejtěžším formám, které se však vyskytují jen ojediněle, patří projevy, kdy dítě neumí slovně označit hodnotu čísla nebo počet ukazovaných předmětů, ale umí je napsat, nebo nezvládá jmenovat číselnou řadu ani po jedné.\n\nJde o neplnohodnotnou, sníženou schopnost číst matematické symboly, a to nejen číslice, ale i operační znaky a zejména napsané matematické příklady. Při lehčí formě má takový žák výrazné a přetrvávající obtíže se čtením vícemístných čísel, zejména pak čísel s nulou, resp. s nulami uprostřed, se čtením desetinných čísel, zlomků a římských číslic. Příznačné jsou inverze, např. 36 čte jako 63, 9 jako 6 a opačně, nebo nápadné projevy pomalosti a nejistoty pří čtení matematické symboliky. Tato porucha se může vyskytovat i bez poruchy číst písmena. Časté jsou v těchto případech záměny, přesmyčky číslic v čísle při jejich čtení nebo i psaní, např. číslo 10 010 zapíší jako 100 010. Zřetelné jsou rovněž přetrvávající nejasnosti s pochopením významu poziční hodnoty číslic v čísle, tedy jednotek, desítek atd. Projevuje se také poruchou pravolevé orientace.\n\nJe charakterizována výrazně sníženou, resp. narušenou schopností psát číslice, operační znaky, kreslit geometrické tvary ap. Nemluvíme o ní v případě, jde-li o poruchu hrubé motoriky a s ní související poruchy se psaním vůbec. V těžkých případech spatřujeme výrazné obtíže při zápisu izolovaných číslic při diktátu nebo jejich přepisu. K lehčím formám řadíme narušený zápis vícemístných čísel, inverzní (obrácený) zápis číslic, např. 6 a 9, nebo inverze typu 17 a 71, ap. a také vynechávky zpravidla nul ve vícemístných číslech. K dalším typickým příznakům patří psaní nepřiměřeně velkých neúhledných číslic při značně nepřehledném, neuspořádaném zapisování početních operací, např. písemného násobení a dělení. Narušené schopnosti správně umisťovat do prostoru zapisované číslice, operační znaky, apod. mohou vést k vysokému nárůstu chyb v písemném provedení početních operací, ačkoliv pamětní formy takového počítání jsou zcela přiměřeně vyspělé. V geometrii mají takoví dyskalkuličtí žáci problémy s rýsováním i jednoduchých obrazců a s překreslováním z tabule.\n\nPři ní je přímo narušena schopnost provádět matematické (početní) operace. K výčtu typických projevů patří výrazná tendence k nahrazování složitějších početních operací jednoduššími. Jiným problémem je uchylování se k písemným formám řešení i velmi jednoduchých příkladů nebo přetrvávající nezautomatizovanost, labilita a zvýšená chybovost v provádění sčítání a odčítání do 20, v násobení a dělení, při přecházení přes desítku. Zjevně přetrvává až do vyšších ročníků, často i do 5. třídy. Složitější počítání se vyznačuje pomalostí a vysokou chybovostí. Obtíže jsou zřetelnější při pamětním počítání. Vyskytují se i děti, které mají výrazné obtíže s numerickým počítáním pro nezvládnutí poziční hodnoty číslic v čísle, se záměnami významu čitatele a jmenovatele při práci se zlomky ap. Operacionální vývojová dyskalkulie patří k dosti častým formám počtářských obtíží.\n\nDotýká se především chápání matematických pojmů a vztahů mezi nimi. Zahrnuje oblast pojmotvorné činnosti, narušena je složka ideativní. Postižení nechápou, že např. číslo 9 lze vyjádřit jako 3 . 3, nebo 10 - 1. To se týká i početních operací, mají výrazné nesnáze s odhalením i jednoduchého principu číselné řady a selhávají v řešení úloh, jakmile je pozměněn šablonovitý postup. Velmi zřetelné projevy ideognostické dyskalkulie shledáváme při řešení slovních úloh, neboť těžištěm problémů jsou nesmírné obtíže s pochopením principu úlohy. Narušena je schopnost pochopit a převést slovně vyjádřené vztahy mezi množstvím do početních operací.\n\nZ uvedeného přehledu typických projevů vývojových dyskalkulií je zřejmé, že samotný chybný výsledek nemusí být ukazatelem početní poruchy. Může totiž vzniknout jak prostým omylem, tak selháním např. v percepci, ačkoliv ostatní fáze zpracování (verbální, lexická, grafická, operacionální či ideognostická) mohou být kvalitně rozvinuty. S ohledem na vývojový aspekt dyskalkulií může být každá z uvedených forem považována pouze a jen za příznaky poruchy, a to tehdy, když vzhledem k ročníku školy a věku dítěte jde o výrazné snížení a dlouhodobé selhávání ve školní výkonnosti. V případě, kdy je efekt mírné, částečné dopomoci ze strany učitele účinný, zřetelný, lze důvodně uvažovat nikoliv o vývojové poruše učení, ale spíš o některé formě kalkulastenie. Pokud ovšem ani přes výraznou pomoc není dítě schopné v řešení přiměřeně postoupit, pak můžeme uvažovat buď o celkové retardaci schopností, nebo o vývojové poruše učení.\n\n\n"}
{"id": "70992", "url": "https://cs.wikipedia.org/wiki?curid=70992", "title": "Þingvallavatn", "text": "Þingvallavatn\n\nÞingvallavatn (\"Thingvallavatn\") je jezero na jihozápadě Islandu, největší na ostrově. Má rozlohu 82,6 km² a dosahuje maximální hloubky 114 m. Leží v nadmořské výšce 103 m v tektonické propadlině uprostřed vulkanického plató.\n\nNacházejí se na něm vulkanické ostrovy.\n\nZ jezera odtéká řeka Sog (povodí Atlantského oceánu).\n\nNa jezeře je rozvinuté rybářství (pstruh, losos). Na severním břehu se rozkládá národní park Þingvellir. Na řece Sog je kaskáda hydroelektráren, které zásobují energií hlavní město Reykjavík.\n\n"}
{"id": "70994", "url": "https://cs.wikipedia.org/wiki?curid=70994", "title": "Bouldering", "text": "Bouldering\n\nBouldering je druh lezení provozovaný bez lana na malých skalních blocích nebo nízkých skalách několik metrů nad zemí. Název pochází z anglického slova \"boulder\" („balvan“). V současnosti získává velkou popularitu hlavně u začínajících lezců, mj. i díky své nenáročnosti na vybavení a zkušenosti.\n\nPrůkopníky boulderingu se stali Britové v 80. letech 19. století. Původně byl však bouldering používán pouze jako složka tréninkového plánu horolezců, přičemž cílem přípravy byly náročnější výstupy v horách. Jako samostatnému sportu se boulderingu poprvé začal věnovat v 50. letech 20. století John Gill, přední gymnasta, který shledal „lezení po šutrech“ zábavným.\n\nK jeho provozování v zásadě není nezbytné nic - stačí ruce a nohy. Nejběžněji používaným vybavením jsou:\nPoužití magnézia je u některých terénů kontroverzní, například na pískovcových skalách je zakázáno.\n\n\"jiné:\"\n\nObvyklým bezpečnostním opatřením je jištění další osobou. Přitom neprobíhá pomocí lana a jisticí techniky jako v horolezectví, ale jistící zasahuje přímo pouze svýma rukama. Cílem je usměrnit pád lezce tak, aby nedopadl v nebezpečné poloze těla, např. hlavou na vyčnívající kámen. V případě nehody také další osoba může poskytnout pomoc.\n\nJak z názvu vyplývá, klasickým terénem boulderingu jsou různé balvany a menší skalky. Do definice boulderingu však spadá např. i dlouhý traverz rozsáhlého skalního útvaru, pokud se lezec pohybuje nízko nad zemí.\n\nNeostrá je také hranice, jaké skalní útvary a jakou výšku lze ještě považovat za malou. Vyšší bouldery s významným rizikem zranění nebo i smrti se v lezeckém slangu označují jako „High bally“. Lezení ve výšce v řádu desítek metrů a s velkým rizikem smrti v případě pádu by většina lezců označila spíše za skalní lezení stylem free solo. Hranice těchto lezeckých \"disciplín\" jsou neostré a často subjektivní.\n\nBouldering lze také provozovat na umělých stěnách „bouldrovkách“, v tělocvičnách apod., které slouží hlavně k zimní přípravě.\n\nV boulderingu se pořádají závody, zpočátku na přírodních kamenech, později se rozšířilo závodění na umělých strukturách. Od roku 1998 se v boulderingu pořádá série závodů Světového poháru pod hlavičkou Mezinárodní horolezecké federace (UIAA), později pod hlavičkou Mezinárodní federace sportovního lezení IFSC (\"International Federation of Sport Climbing\"), která se od UIAA oddělila v roce 2007.\n\nV současnosti probíhá závod ve třech kolech – kvalifikace, semifinále a finále. V kvalifikaci absolvují závodníci postupně 5 boulderů. Na každý boulder mají časový limit a neomezený počet pokusů. Startuje se z označených chytů. Vylezený boulder se označuje termínem \"top\" („vrcholek“), topový chyt musí být držen oběma rukama. Kromě topu je ještě jeden nižší chyt označen jako \"bonus\" nebo \"zóna\". Výsledek se určí sečtením dosažených topů a bonusů, při stejném počtu rozhoduje nižší počet pokusů. Výsledek se zapíše například jako 4t8 5b6, což znamená čtyři topy na 8 pokusů a 5 bonusů na 6 pokusů. Stejným způsobem se leze semifinále, kam postupuje obvykle nejlepších 16 závodníků z kvalifikace a finále, kde startuje zpravidla 6 nejlepších ze semifinále. Startovní pořadí v semifinále a finále je opačné, než výsledek předchozího kola, čili vítěz semifinále nastupuje do finále poslední, což je divácky atraktivnější.\n\nPři rovnosti výsledku finále rozhoduje výsledek ze semifinále. Obtížnost boulderů od kvalifikace k finále obvykle graduje, prodlužuje se čas na pokusy, v semifinále a finále se obvykle lezou jen 4 bouldery. Závodníci lezou tzv. \"on sight\" („dle pohledu“), před závodem si mohou v daném časovém limitu prohlédnout postavené bouldery ze země a osahat si první chyty. Poté jsou odvedeni do izolace, odkud nevidí lézt své soupeře. Po vyvolání z izolace lezec zkouší první boulder. Po úspěchu, nebo vypršení limitu má jedno kolo odpočinek v izolaci, zatímco na své pokusy nastupuje další závodník. Poté jde první závodník na druhý boulder, druhý závodník odpočívá a na první boulder nastupuje třetí závodník a tak to jde dokud neprojdou všichni všechny bouldery.\n\nOd roku 2011 jsou všechny závody pořádané IFSC přenášeny internetovou televizí (kanál IFSC na Youtube).\n\nU většiny závodů světového formátu jako Mistrovství světa, Mistrovství Evropy a Světový pohár se závodí souhrnně ve sportovním lezení, kam patří disciplíny: lezení na obtížnost, lezení na rychlost, bouldering (pořadí jak přibývaly postupně podle let na závodech). U světového poháru se závodníci hodnotí také v kombinaci dvou až tří disciplín dle účasti. Mistrovství nebo poháry probíhají v jednotlivých disciplínách společně i odděleně podle pořadatelů závodů (např. Mistrovství světa ve sportovním lezení pro obtížnost + rychlost a Mistrovství světa v boulderingu v roce 2014, či náhradní Mistrovství Evropy v boulderingu v roce 2007). V Česku probíhají národní poháry a mistrovství pro jednotlivé disciplíny odděleně kvůli náročnosti na prostor i organizaci.\n\nSportovní lezení se od roku 2005 objevuje na Světových hrách, v roce 2017 ve Vratislavi se bude poprvé závodit ve všech třech disciplínách (nově i v boulderingu), což snižuje o třetinu předešlé nominační kvóty pro lezení na obtížnost a rychlost.\n\nV roce 2016 bylo navrženo, že na Letních olympijských hrách v roce 2020 v Tokiu v se bude medailemi hodnotit pouze kombinace všech tří disciplín pro univerzálnost. Proti tomu se zvedla vlna kritiky špičkových lezců - převážně lezců na obtížnost a bouldristů, neboť tito mají od lezení na rychlost dál a různý systém hodnocení by se nutně musel promítnout do jejich přípravy i výsledků. Další možností je jednotlivé disciplíny vyhlašovat zvlášť, případně navíc hodnotit lezce i v kombinaci jako u světového poháru.\n\nMnoho let převládalo tvrzení, že bouldering je příliš tvrdý a škodlivý pro děti a mládež během dospívání, proto se v této disciplíně nezávodilo na juniorských a dětských závodech. V posledních letech ale ve velké míře přibývá tato lezecká disciplína na mezinárodních i národních závodech. Je to dáno přibývajícím počtem a velikostí umělých boulderingových stěn, menší náročností vedení kurzů pro skupiny dětí s ohledem na jejich bezpečnost, materiální vybavení i finanční zátěž, stoupající oblíbeností boulderingu nejen u rodičů dětí i nominací sportovního lezení mezi olympijské sporty. Na Mistrovství světa juniorů ve sportovním lezení pořádaném od roku 1992 se v boulderingu závodí až od roku 2015, na Mistrovství Evropy juniorů od roku 2013 a na Evropském poháru juniorů od roku 2011.\n\n\n\n\n\n\n"}
{"id": "71001", "url": "https://cs.wikipedia.org/wiki?curid=71001", "title": "Památná lípa v Zámrsku", "text": "Památná lípa v Zámrsku\n\nV obci Zámrsk asi 4 km severovýchodně od města Vysoké Mýto v okrese Ústí nad Orlicí roste v zámeckém parku skupina památných stromů, z nichž nejvýznamnější je šestikmenná lípa malolistá (\"Tilia cordata\"), která zvítězila v anketě Strom roku 2004.\n\nPamátná šestikmenná lípa byla vyhlášena jako památný strom v roce 1995 pro svůj neobvyklý vzrůst.\n\n"}
{"id": "71002", "url": "https://cs.wikipedia.org/wiki?curid=71002", "title": "Nobelova pamětní cena za ekonomii", "text": "Nobelova pamětní cena za ekonomii\n\nNobelova pamětní cena za ekonomii, oficiálně Cena Švédské národní banky za rozvoj ekonomické vědy na památku Alfreda Nobela (:\"Sveriges Riksbanks pris i ekonomisk vetenskap till Alfred Nobels minne\"), běžně označovaná jen jako Nobelova cena za ekonomii je cena udílená od roku 1968 spolu s ostatními Nobelovými cenami, třebaže se fakticky nejedná o Nobelovu cenu, neboť nebyla zmíněna v Nobelově závěti. Zavedla ji Švédská říšská banka u příležitosti 300. výročí svého vzniku v roce 1969.\n\nO ceně rozhoduje, podobně jako při Nobelově ceně za chemii a fyziku, Švédská královská akademie věd a uděluje se společně s ostatními cenami v oblasti věd. Každý rok kvalifikovaní nominátoři nominují sto žijících osob, jejich jména potom dostane osmičlenný výbor, který nakonec předloží návrh ceny Nobelovu shromáždění. Nobelovo shromáždění potom hlasuje o kandidátech (dokud nejsou vybrání tři). Udělování se koná ve Stockholmu a je spojené s cenou 10 milionů švédských korun.\n\nKontroverze kolem ceny se týká několika problémů:\n\n\n"}
{"id": "71012", "url": "https://cs.wikipedia.org/wiki?curid=71012", "title": "Goth", "text": "Goth\n\nPříjmení Goth nosí více různých osobností:\n\n\n\n"}
{"id": "71013", "url": "https://cs.wikipedia.org/wiki?curid=71013", "title": "Jan Říha", "text": "Jan Říha\n\nJan Říha (11. listopadu 1915 Písek – 15. prosince 1995) byl legendární československý fotbalista, reprezentant, který proslul zejména svým působením v pražské Spartě.\n\nOd patnácti let hrál za SK Písek, kde působil v letech 1930–1937. Od roku 1937 hrál 13 let (do roku 1950) za Spartu. Během své kariéry ve 429 zápasech vstřelil 224 branek, z toho 111 v nejvyšší soutěži, stal se členem Klubu ligových kanonýrů. Byl v té době označován jako kouzelník s míčem, jeden z nejlepších hráčů Evropy. Byl znám schopností se prokličkovat z obrany až do útoku přes řadu hráčů, které obíhal vně hřiště. Uměl klamat tělem, přesně přihrávat.\n\nZa československou reprezentaci odehrál v letech 1937 až 1948 s válečnou přestávkou 22 zápasů a vstřelil 8 gólů.\n"}
{"id": "71017", "url": "https://cs.wikipedia.org/wiki?curid=71017", "title": "Aljaksandar Kazulin", "text": "Aljaksandar Kazulin\n\nAljaksandar Kazulin, Аляксандр Казулін, Аляксандар Казулін nebo také Alexandr Kozulin, Александр Козулин (nar. 1955 Minsk) je bývalý rektor Běloruské státní univerzity, známý pak jako nezávislý kandidát na prezidenta v prezidentských volbách v březnu roku 2006.\n\nVystudoval matematiku na Běloruské státní univerzitě (BSU). V roce 1994 jej Alexandr Lukašenko jmenoval náměstkem ministra školství a o dva roky později rektorem BSU.\n\nV prezidentských volbách 2006 vystupuje jako zcela nezávislý kandidát na prezidenta (na rozdíl od Milinkeviče, který je představitelem sjednocené opozice) a vystupoval vůči Lukašenkovi velmi kriticky, objevovaly se však i názory, že kandidoval se souhlasem Lukašenka, aby jednak odčerpal část příznivců Milinkevičovi a jednak aby svým konfrontačním stylem přesvědčil voliče, že Lukašenko je vlastně přijatelný.\n\n13. července 2006 byl Kazulin soudem v Minsku odsouzen na pět a půl roku a uvězněn. Pro svou účast na protestním pochodu 25. března 2006, formálně byl uznán vinným z výtržnictví a podněcování nepokojů. Amnesty International jej vede mezi vězni svědomí. 16. srpna 2008 byl propuštěn z vězení, informaci o tom přinesla jeho dcera. V roce 2010 informoval o svém úmyslu znovu kandidovat v prezidentských volbách.\n\n"}
{"id": "71019", "url": "https://cs.wikipedia.org/wiki?curid=71019", "title": "Tichá společnost", "text": "Tichá společnost\n\nTichá společnost se zakládá smlouvou, kterou mezi sebou uzavřou podnikatel a tzv. \"tichý společník\". Ten za určitý vklad získá právo podílet se na zisku podnikatele. Je jednou z vedlejších forem podnikání, není to však samostatná právnická osoba, vždy jde jen o závazkový vztah mezi účastníky smlouvy o tiché společnosti. Upravena je v § 2747–2755 občanského zákoníku (do roku 2014 jako \"tiché společenství\" v § 673–681 obchodního zákoníku a ještě předtím do roku 1992 jako \"tichá společnost\" v § 106u–106z hospodářského zákoníku).\n\nHlavním předmětem smlouvy je to, že tichý společník za určitý vklad, který do společnosti vloží, získá právo podílet se na zisku, ale zároveň i povinnost podílet se na případné ztrátě. Vkladem nemusí být ale vždy peníze, může se jednat také o práva, licence, nemovité věci i o jiné nepeněžité věci. Tichým společníkem může být jakákoliv právnická nebo fyzická osoba, nemusí to být nutně podnikatel.\n\nTichý společník může vždy nahlížet do obchodních dokladů a účetních záznamů podnikatele a za jeho dluhy ručí jen tehdy, pokud je jeho jméno obsaženo ve jménu či obchodní firmě podnikatele nebo jestliže vůči obchodním partnerům prohlásí, že s podnikatelem podnikají společně. Výše podílu na zisku nebo ztrátě může být předem dohodnuta, jinak se určí vzhledem k výši vkladu a zavedené praxi či obecným zvyklostem. V případě sporu rozhodne soud.\n\nV případě, že je smlouva o tichém společenství ukončena, je podnikatel povinen tichému společníkovi vyplatit jeho vklad, a to zvýšený nebo snížený o rozdíl vzniklý výsledkem podnikání podle stavu ke dni zániku tiché společnosti.\n\nTichá společnost zaniká uplynutím doby, pokud byla časově omezena, ukončením podnikání, kterého se týkala, úpadkem některé ze stran smlouvy nebo výpovědí smlouvy. Zrušuje se automaticky také tehdy, pokud podíl tichého společníka na ztrátě dosáhne výše jeho vkladu (ledaže tuto část ztráty uhradí či zvýší svůj vklad).\n\n"}
{"id": "71026", "url": "https://cs.wikipedia.org/wiki?curid=71026", "title": "Alexandr Lukašenko", "text": "Alexandr Lukašenko\n\nAlexandr Grigorjevič Lukašenko (, , \"Aljaksandr Ryhoravič Lukašenka\", * 30. srpna 1954 Kopys, Vitebská oblast) je od roku 1994 prezidentem Běloruska, označovaným jako poslední diktátor v Evropě.\n\nNarodil se v roce 1954 v obci Kopys na severu Běloruska svobodné matce Jekatěrině Lukašenkové. Totožnost jeho otce není veřejně známa − podle medií byl romské nebo snad židovské národnosti, Lukašenko sám sebe ovšem označuje za stoprocentního Bělorusa. V roce 1975 ukončil Učitelský ústav v Mohylevě, v roce 1985 Běloruskou zemědělskou akademii v Horkách, získal diplom učitele historie, společenských věd a ekonomie. V letech 1975–1977 a 1980–1982 sloužil u pohraniční stráže a v Sovětské armádě.\n\nPo absolvování vojenské služby a vstupu do KSSS se stal předsedou sovchozu Goroděc (1987 − 1994) ve Šklovském okrese na východě země.\n\nV roce 1991 podporoval Janajevovy pučisty proti sovětskému prezidentovi Michailu Gorbačovovi. Byl rozhodně proti rozpuštění Sovětského svazu, stoupence běloruské nezávislosti nazýval zrádci a agenty imperialismu. Jako jediný poslanec Nejvyššího sovětu BSSR hlasoval proti ratifikaci Bělověžských smluv z 8. prosince 1991.\n\nV letech 1991–1994 byl nadále poslancem Nejvyššího sovětu, proslul nemilosrdným bojem s opravdovou i imaginární korupcí ve vrcholných funkcích, v roce 1993 stál v čele parlamentního protikorupčního výboru. V červenci 1994 byl zvolen prezidentem Běloruska. V prvním kole předstihl stoupence nezávislosti: Stanislava Šuškeviče a Zenona Pazňaka, ve druhém porazil premiéra Vjačeslava Kebiče. Zchudlou část běloruské společnosti si získal příslibem ukončení tzv. zlodějské privatizace, zúčtování s ekonomickými aférami z let 1991–1994 a utužení politických a ekonomických vztahů s Ruskem.\n\nV roce 1996 Lukašenko pomocí referenda o ústavě prosadil prodloužení svého funkčního období a rozšíření prezidentských pravomocí. Znovu byl zvolen v roce 2001. V roce 2004 s pomocí referenda zrušil limit, kolikrát je možné být prezidentem. Následně zvítězil i ve volbách v roce 2006 a 2010. Všechna tato hlasování (1996, 2001, 2006, 2010) byla doprovázena demonstracemi v ulicích Minsku. Protesty desetitisíců lidí vždy byly rozehnány policií a opoziční aktivisté byli zatčeni. K 31. lednu 2011 uvalila EU sankce na Lukašenka a dalších více než 150 představitelů tamního režimu kvůli represím po prezidentských volbách v prosinci 2010. V prezidentských volbách roku 2015 zvítězil Lukašenko již popáté.\n\nV roce 1975 se oženil s Galinou Želnerovičovou, s níž má syny Viktora (* 28. 11. 1975) a Dmitrije (* 23. 3. 1980). Galina Lukašenková, v té době učitelka v mateřské školce, však i po prezidentských volbách v roce 1994 zůstala v jejich původním domově ve vsi Ryžkoviči a s mužem se téměř nevídá. Alexandr Lukašenko se tak po svém zvolení nastěhoval do prezidentské rezidence jen se svými syny. Den po Lukašenkových padesátých narozeninách se mu narodil třetí, tentokrát nemanželský syn - Nikolaj (* 31. 8. 2004). O jeho matce Lukašenko v roce 2008 v rozhovoru pro ruský deník Komsomolskaja pravda uvedl, že je lékařka, podle neoficiálních zpráv se jedná o bývalou prezidentovu osobní lékařku Irinu Abelskou.\n\nDva bývalí představitelé státního zastupitelství Dmitrij Petruškevič a Oleg Sluček, kteří požádali o azyl v USA, doložili, že v červnu 2001 bylo 30 představitelů opozice na Lukašenkův příkaz zavražděno \"oddíly smrti\". Mezi oběťmi je i bývalý ministr vnitra Jurij Zacharenko a Viktor Gončar, předseda Nejvyššího sovětu (rozpuštěného roku 1996).\n\n\n\n"}
{"id": "71027", "url": "https://cs.wikipedia.org/wiki?curid=71027", "title": "Antracen", "text": "Antracen\n\nAntracen (podle zásad chemického názvosloví anthracen) je organická sloučenina. Jeho molekulu tvoří tři na sebe vázaná benzenová jádra, patří tudíž mezi polyaromatické uhlovodíky (tzv. areny).\nAntracen se používá při výrobě červeného organického barviva, tzv. alizarinu, ale také k výrobě syntetických vláken a plastů nebo k tisku na textil. Vyrábí se z něj fenanthren, karbazol či anthrachinon. Užívá se jako rozpouštědlo biocidů a součást pesticidů.\n\nExistují i tzv. hydroxyderiváty antracenu. Tímto pojmem se označují sloučeniny, které obsahují hydroxylové skupiny (-OH) vázané na molekulu antracenu. Mezi nejznámější patří 1-hydroxyanthracen a 2-hydroxyanthracen. Jsou podobné fenolu.\n\nJe známa také sloučenina, která je tvořena molekulou antracenu a dvěma atomy kyslíku. Tato látka se nazývá 9,10-anthrachinon.\n\nAntracen poprvé izolovali z dehtu v roce 1832 Auguste Laurent a Jean Dumas. O 4 roky později Laurent připravil jeho oxidací derivát 9,10-anthrachinon a kyselinu ftalovou.\n\nUniká do prostředí např. ve formě odpadních vod z výroby barviv a pesticidů, je produktem nedokonalého spalování uhlí a ropy, ale vyskytuje se i v cigaretovém kouři.\n\nJe toxický při vdechnutí, polknutí i při kontaktu s kůží. Může vyvolávat podráždění dýchacích cest, očí a kůže, které se může zhoršit vlivem slunečního světla (fotosenzibilizace). Dlouhodobá expozice může vyvolávat mutace nebo rakovinu (prokázáno zatím u zvířat).\n\nV lednu 2010 byl Evropskou agenturou pro chemické látky zařazen na kandidátský seznam nebezpečných látek vzbuzujících mimořádné obavy pro autorizaci dle směrnice REACH.\n\n\n\n\n"}
{"id": "71037", "url": "https://cs.wikipedia.org/wiki?curid=71037", "title": "Jaroslav (rozcestník)", "text": "Jaroslav (rozcestník)\n\nJaroslav je mnohoznačné a může mít následující významy:\n\n\n"}
{"id": "71038", "url": "https://cs.wikipedia.org/wiki?curid=71038", "title": "Minomet", "text": "Minomet\n\nMinomet (za první světové války bombomet) je dělostřelecká zbraň střílející horní skupinou úhlů, která je určena k ničení živé síly a vojenské techniky nepřítele, nacházející se na otevřeném terénu i v úkrytech, okopech, zákopech a na odvrácených svazích výšin. Také slouží k boření polních opevnění všech typů. Obvykle je konstruována jako bezzákluzová s hladkou hlavní, nabíjená ústím hlavně. V porovnání s dělem stejné ráže střílí lehčí střelou (dělostřelecká mina) s menší počáteční rychlostí. Minomet se vyznačuje vysokou kadencí i solidní přesností střelby, malou hmotností, jednoduchou konstrukcí a vysokým stupněm připravenosti k zahájení střelby. Další výhodou je bezchybné fungování za každého počasí i v podmínkách těžkého členitého terénu (snížená účinnost při výbuchu min byla však pozorována za 2. světové války v hlubokém sněhu ruské zimy – hluboký sníh výbuch miny někdy účinně zatlumí). Velká strmost letové dráhy miny umožňuje ničit skryté „nepozorovatelné“ cíle, vést palbu z hlubokých úkrytů, z lesa nebo přestřelovat vlastní vojenské jednotky.\n\nTěžký minomet byl v minulosti označován jako moždíř, popř, mortar. Česká, slovenská i ruská odborná terminologie rozlišuje zbraně \"minomet\" a \"moždíř\" (česky minomet a moždíř, slovensky mínomet a mažiar, rusky миномёт a мортира), na rozdíl od anglické, která má pro obě zbraně výraz \"mortar\".\n\nV současné době představují minomety jeden z nejdůležitějších prostředků palebné podpory, a to zejména díky jejich snadné přepravitelnosti, která je dnes jedním z nejdůležitějších aspektů vojenské techniky. Podle přepravitelnosti dělíme minomety na \"přenosné\", \"tažené\" a \"samohybné\". Podle ráže členíme minomety na \"lehké\", \"střední\" a \"těžké\".\n\nLehké minomety mají ráži 51 nebo 60 mm a jsou obvykle používány na úrovni čety. Mají poměrně malý dostřel v rozmezí od 1 do 3 kilometrů, takže cíl je většinou viditelný. Nejjednodušší lehké minomety, které se často globálně označují jako typ \"Commando\", jsou tvořeny pouze hlavní a nevelkým ložištěm. Protože však nemají podstavec, jejich hlaveň je při střelbě podpírána rukou střelce. Jednoduchost je ovšem dosažena na úkor přesnosti při střelbě na větší vzdálenost.\n\nStřední minomety mají ráži 81 nebo 82 mm a jsou obvykle používány na úrovni praporu. Jejich dostřel se často pohybuje v rozmezí od 3 do 7 kilometrů. Na rozdíl od lehkých minometů jsou střední minomety používány hlavně k nepřímé střelbě, což vyžaduje vybudování skrytého stanoviště pro předsunutého pozorovatele. Přepravu středních minometů zajišťují vzhledem k jejich větší hmotnosti zpravidla tři vojáci (první nese hlaveň, druhý ložiště a třetí podstavec).\n\nTěžké minomety mají nejčastěji ráži 107 nebo 120mm (sovětský minomet M-240, jehož samohybnou verzí 2S4 TULPAN byla vyzbrojena i ČSLA, měl ráži 240 mm). Dostřel mají více než 7 kilometrů. Kvůli velké váze 150 a více kilogramů se přepravují na speciálních kolových podvozcích tažených automobilem, případně přímo na ložné ploše nákladního automobilu. Velice často se také upevňují na lafetu uvnitř obrněného transportéru (OT). Tyto minomety se potom označují jako \"samohybné\", přičemž se obvykle dají z OT vymontovat a po přidání ložiště použít samostatně. Kvůli možnosti střelby z takovéhoto minometu je střecha OT otevírací, případně nemá OT střechu vůbec, a proto není obsluha těchto minometů chráněna proti střepinám shora a proti zbraním hromadného ničení. Nejnovější samohybné minomety jsou proto instalovány v uzavřených střeleckých věžích. Tyto minomety už jsou konstruovány jako zákluzové, nabíjené zezadu a často s drážkovanou hlavní.\n\n\n"}
{"id": "71039", "url": "https://cs.wikipedia.org/wiki?curid=71039", "title": "Juanes", "text": "Juanes\n\nJuan Esteban Aristizábal Vásquez (* 9. srpna 1972, Medellín, Kolumbie), známý jako Juanes, je rockový zpěvák a držitel ceny Latin Grammy. Během osmdesátých a devadesátých let byl členem heavy-metalové skupiny Ekhymosis, ale od skupiny odešel v roce 1998, aby mohl rozjet sólovou kariéru. Jeho debutové album \"Fíjate Bien\" mělo komerční úspěch a získalo tři ceny Latin Grammy.\nJeho druhé album \"Un Día Normal\" získalo ve většině španělsky mluvících zemích platinovou desku. Prvním singlem byl „Adios Le Pido“ se dostal na první místa hitparád ve dvanácti zemích.\n\"Mi Sangre\", jeho třetí album bylo úspěšné, Juanes ho propagoval na turné, na kterém odehrál více než 200 koncertů. Třetí singl z toho alba „La Camisa Negra“ se stal kontroverzním poté, co byl využit k propagaci italského neofašismu.\nJuanes je jedním z nejprodávanějších kolumbijských umělců, prodal přes deset milionů alb. Je také známý svojí humanitární činností, zvláště pomocí kolumbijským obětem.\nJuanes se narodil jako Juan Esteban Aristizábal Vásquez v městě Medellín v Kolumbii. Je nejmladším potomkem Alicie Vasquéz a Javiera Aristizábala.\nJeho otec mu říkal Juanes, což je zkratka jeho prvních dvou jmen „Juan Estéban“ a tuto přezdívku nyní využívá i ve své profesi. V sedmi letech se od svého otce a svých starších bratrů naučil hrál na akustickou kytaru a hrál tradiční latinské styly jako bolero, tango, cumbia, vallenato a guasca.\nV dětství ztratil několik blízkých lidí. Jeho bratranec byl unesen a po zaplacení výkupného popraven, jeho blízký přítel byl zastřelen a jeho otec zemřel na rakovinu. Když byl Juanes v teenagerovských letech, začal hrát hudbu, která zněla spíše heavy-metalově a byla ovlivněna především skupinou Metallica.\nV roce 1988 začal hrát ve skupině Ekhymosis a vydali stejnojmenné album, které si sami produkovali. Během své kariéry vydala skupina pět studiových alb a spolupracovali například s jmény jako Alejandro Sanz, Aterciopelados a Ricky Martin. Podle slov Juanese kapela však nepronikla do zahraničí a zůstala omezena na kolumbijský trh. Juanes ze skupiny odešel v roce 1998, aby mohl zahájit sólovou kariéru.\n\nV roce 2000 vydal Juanes debut \"Fíjate Bien\" (\"Dobře se podívej\"), produkovaný Gustavem Santaolallem. Album bylo však úspěšné jen v Kolumbii. Za toto album získal tři ceny Latin Grammy – za objev roku, nejlepší rockové sólové album a nejlepší rockovou píseň. Na tomto ceremoniálu Juanes také vystupoval. Ještě ve stejnou noc zašel do studia svého producenta se čtyřiceti novými písněmi, a tak byl připraven nahrát nové album.\n\nNásledující \"Un Día Normal\" (\"Normální Den\") bylo produkováno též Santaolallou, bylo vydáno v roce 2002 a v celé Latinské Americe bylo velmi úspěšné. Během prvního dne prodeje získalo v Kolumbii zlatou desku a dále platinovou a multiplatinovou desku v Kolumbii, Mexiku a Španělsku. Albu se podařilo udržet 92 týdnů v hitparádě „Billboard Latino Album Chart“. Album bylo vydáno těsně před uzavřením nominací na latinské Grammy, a tak vyhrálo 3 tyto ceny. Pilotní singl „A Dios Le Pido“ (Prosím boha) vyhrál cenu za nejlepší rockovou píseň. „A Dios le Pido“ bylo na vrcholu žebříčků ve dvanácti zemích a v hitparádě „Billboard Hot Latin Tracks“ zůstalo 47 týdnů.\n\nNa tomto albu byl duet s Nelly Furtado \"Fotografía\" (\"Fotografie\") o odloučení milenců. Později spolupracovali na remixu Nellyiny písně „Powerless“ (Say What You Want), úvodního singlu z jejího alba „Folklore“ a také na duetu „Te Busqué“ („Hledal jsem tě“), což je singl z jejího třetího alba Loose.\n\nJuanes vyhrál na cenách Latin Grammy všech pět cen, na které byl nominován a také se stal absolutním vítězem. Byly to ceny například za píseň roku, nahrávku roku a album roku.\nV září 2004 bylo vydáno album „Mi Sangre“ (\"Má Krev\") a debutovalo na první příčce hitparády “Billboard Top Latin Albums“. Z tohoto alba vzešly tři úspěšné hity a zajistilo Juanesovi několik dalších cen Latin Grammy.\nTřetí singl \"La Camisa Negra\" (\"Černá košile\") byl v Itálii využit na podporu neofašismu, protože černá košile byla část uniformy za vlády Benita Mussoliniho. Z některých stran se proto ozývaly návrhy tuto píseň bojkotovat.\nJuanes později prohlásil, že „La Camisa Negra“ s fašismem či Mussolinim nemá co dělat. „Myslím, že lidé si muziku mohou vyložit mnoha způsoby.“\nV Dominikánské republice byla tato píseň zakázána kvůli sexuálnímu podtextu.\n\nNa cenách Latin Grammy 2005 získal Juanes tři ceny. A to za nejlepší rockovou píseň (Nada Valgo Sin Tu Amor - Bez tvé lásky nic neznamenám), za nejlepší rockové sólové album a nejlepší video (Volverte A Ver – Znovu tě vidět).\n\nV červnu 2006 se rozhodl vzít si roční volno, aby mohl být se svou manželkou, modelkou Karen Martinéz a se svými dcerami Lunou a Palomou. V říjnu 2007 vydal album \"La vida... es un ratico\". Když byl tázán na téma nahrávání album v angličtině odpověděl: „Je velmi důležité zpívat ve španělštině, protože je to jazyk, ve kterém myslím a cítím. Respektuji lidi, kteří zpívají v angličtině, ale já si zatím nechám svou španělštinu.“\n\nJuanes také chystá v říjnu založit svoji vlastní nahrávací společnost, která se bude jmenovat 4J.\n\nBěhem své kariéry prosazoval Juanes mír a prohlásil: „Velmi se kvůli mé zemi trápím… Je to morální podpora a snažím se říct, že to jsou vaši lidé, mladí lidé, lidé s rodinami a čtyři nebo pět z nich denně zemře“.\n\nV roce 2005 byl jmenován časopisem Time jedním ze sta nejvlivnějších lidí.\n\nJuanes podporoval tehdejšího kolumbijského prezidenta Alvara Uribeho. Dne 15. listopadu 2005 byl oceněn za svou práci dobrovolného ambasadora u „United for Columbia“, což je nezisková organizace, která upozorňuje na nebezpečí min v zemi.\nDne 19. dubna vystoupil před evropským parlamentem v rámci kampaně za zvýšení pozornosti proti používání pozemních min po světě. Byl prvním zpěvákem, který zde vystoupil. Parlament dal symbolický dar 2,5 milionu eur na odstranění min a na podporu jejich obětí.\n\nNa počest jeho hudby a práce dostal od mírového aktivisty Césara Lopéze „escopetarru“ (vyřazenou zbraň AK-47 změněnou v kytaru), kterou později prodal za 17 000 dolarů v Beverly Hills. Juanes pořádal 24. května 2006 benefiční koncert společně s KLVE a Univision, který vydělal 350 000 dolarů. Tento koncert se pořádal na podporu zraněných a postižených dětí.\nDne 19. července 2006 dostal Juanes ocenění od francouzského ministra kultury Renauda Donnedieho L'Ordre des Arts et des Lettres za své sociální aktivity.\nV prosinci 2006 začaly práce na rekreačním parku „Parque Juanes de la Paz“ v Medellínu. Má 68 000 metrů čtverečních a bude stát 10,6 miliard kolumbijských peset a částečně ho zaplatí vláda Medellínu.\n\n\n\n\n\n\n"}
{"id": "71042", "url": "https://cs.wikipedia.org/wiki?curid=71042", "title": "Svatá Kateřina (rozcestník)", "text": "Svatá Kateřina (rozcestník)\n\nSousloví Svatá Kateřina může označovat následující osoby nebo místa:\n\nSvětice:\n\nViz též\n\nSídla v České republice:\n\nMůže jít též o nezažitý překlad geografických jmen:\n"}
{"id": "71043", "url": "https://cs.wikipedia.org/wiki?curid=71043", "title": "Smithsonit", "text": "Smithsonit\n\nSmithsonit (Beudant, 1832), chemický vzorec ZnCO (uhličitan zinečnatý), je klencový minerál.Je pojmenován po Jamesi Smithsonovi (1754 - 1829), britském chemiku a mineralogovi, zakladateli Smithsonova institutu ve Washingtonu, D.C.\n\nDruhotný minerál vzniklý v oxidační zóně zinkových rud. Nachází se také v sedimentech nebo je výsledkem přímé oxidace sfaleritu.\n\nTvoří krystaly, krápníky, krystalické kůry, náteky, zrnité a zemité agregáty. Krystaly mají tvar romboedru.\n\n\nkalcit, hemimorfit, chalcedon\n\ngalenit, hydrozinkit, sfalerit, hemimorfit, willemit, cerusit, malachit, azurit, aurichalcit, anglesit\n\nSmithsonit je důležitou rudou zinku. Výroba barev (běloby), farmaceutický průmysl masti a zásypy. Někdy jako drahý kámen.\n\n\n\n\n"}
{"id": "71044", "url": "https://cs.wikipedia.org/wiki?curid=71044", "title": "Mohrova sůl", "text": "Mohrova sůl\n\nMohrova sůl je chemická sloučenina, která patří mezi podvojné sírany typu MM(SO) 6HO, tzv. schoenity. Její chemický název zní hexahydrát síranu amonno-železnatého, vzorec je (NH)Fe(SO)·6HO. Používá se jako mořidlo a své uplatnění má i v analytické chemii.\n\nMohrovu sůl je možné připravit reakcí roztoků síranu železnatého a síranu amonného ve stechiometrickém množství.\n\n(NH)SO + FeSO·7HO → (NH)SO·FeSO·6HO + HO\n\n"}
{"id": "71045", "url": "https://cs.wikipedia.org/wiki?curid=71045", "title": "Svatý Jiří (rozcestník)", "text": "Svatý Jiří (rozcestník)\n\nSvatý Jiří se může vztahovat k více osobám, místům nebo stavbám:\n\n\n\n\n"}
{"id": "71046", "url": "https://cs.wikipedia.org/wiki?curid=71046", "title": "Gardenzitty", "text": "Gardenzitty\n\nGardenzitty byl kdysi známý pražský soundsystém hrající především jungle a drum'n'bass. Během svého působení se stal jedním z nejoblíbenějších jungle soundsystémů na české scéně. Jeho hudba se vyznačovala směsí různých hudebních stylů od reggae dancehallu přes old school hardcore/jungle až po drum'n'bass v kombinaci s mnohými dalšími. Sety GardenZitty DJs byly příznačné různorodostí použitých prvků, kombinujících staré hudební postupy (jako např. reggae nebo bhangra) s novými.\n\n\n"}
{"id": "71051", "url": "https://cs.wikipedia.org/wiki?curid=71051", "title": "Makedonci", "text": "Makedonci\n\nMakedonci (, také makedonští Slované, Slavomakedonci) jsou jihoslovanský národ, představující 64,18 % obyvatelstva Severní Makedonie (1 300 000), menšiny žijí v Srbsku, Černé Hoře, Albánii aj., celkem 1 700 000. Jazykem je makedonština, písmo cyrilice, věřící jsou většinou pravoslavní, ale i muslimové (Torbešové).\n\nPředky Makedonců byly slovanské kmeny, zejména Brsajci, které přišly na území Makedonie během 6. a 7. století a smísily se s původními makedonskými obyvateli, jako byli Řekové a thrácké a ilyrské kmeny. V rámci Balkánských válek řecká propaganda uplatňovala nárok na slovanskou část Makedonie také tvrzením, že makedonští Slované jsou ve skutečnosti poslovanštění Řekové, resp. původní Makedonci z dob před příchodem Slovanů na Balkán. Kontinuitu dnešního slovanského makedonského národa se starověkými Makedonci paradoxně zdůrazňuje i slavomakedonský národní romantismus a protiřecká nacionalistická propaganda, podle níž si Makedonci podrobili Ilyry, Panony a Thráky a poté helénské osady a porazili a podrobili si Řeky. Toto pojetí posilovala zejména vláda nacionalistické pravice Nikoly Gruevského v letech 2006–2016. Sociální demokraté premiéra Zorana Zaeva, kteří nastoupil k moci v září 2017, slíbili revizi učebnic.\n\nZa otce myšlenky, že Makedonci jsou samostatný národ nezávislý na Bulharech a že makedonština je svébytný jazyk, je považován spisovatel Ďordi Pulevski. Mužem, který tuto myšlenku rozvinul a prokázal z hlediska etnografického, byl Krste Misirkov. Makedonská národní identita má však epicentrum v protiturecké vzpouře vedené revolucionáři Goce Delčevem, Janem Sandanskim, Dame Gruevem, Pitu Gulim či Dimitarem Vlahovem. O těchto revolucionářích se také zpívá v dnešní makedonské hymně (hudba Todor Skalovski, text Vlado Maleski) a jsou považováni za zakladatele národa. To však vyvolává třenice s Bulhary, kteří tyto politiky považují za Bulhary. Oni sami se označovali za Makedonce (jejich organizace nesla název Vnitřní makedonská revoluční organizace), ovšem spory se vedou o to, zda to mínili v etnickém smyslu a zda opravdu chtěli založit nový, na Bulharech nezávislý národ.\n\nK prvním autorům makedonské literatury je počítán Kiril Pejčinovič. Za zakladatele moderní makedonské literatury ve 20. století je označován Kočo Racin, mj. též titovský partyzán. Nejvýznamnějším spisovatelem byl Blaže Koneski, který též významně přispěl ke kodifikaci spisovné makedonštiny. Významnou postavou je též prozaik a historik Ďordi Abadžijev či básník Mateja Matevski, dále Kole Nedelkovski, Venko Markovski, Gane Todorovski nebo Petre Mito Andreevski.\n\nNejslavnějším makedonským umělcem byl tragicky zahynulý zpěvák Toše Proeski. Úspěšnou byla rovněž romská hudebnice Esma Redžepovová a úspěšná je také zpěvačka Kaliopi. Nejúspěšnějším sochařem je brutalista Dušan Džamonja. Zlatého lva z Benátek a nominaci na Oscara má režisér Milčo Mančevski.\n\nV éře titovské Jugoslávie byli významnou postavou makedonské politiky Lazar Koliševski a Metodija Andonov-Čento. Prezidenty samostatné Makedonie byli Kiro Gligorov, Boris Trajkovski, Branko Crvenkovski a Ďorge Ivanov. Premiéry Nikola Kljusev, Branko Crvenkovski, Ljubčo Georgievski, Hari Kostov, Vlado Bučkovski a Nikola Gruevski. Srgjan Kerim byl předsedou Valného shromáždění OSN.\n\nNejúspěšnějším makedonským fotbalistou je vítěz Zlaté kopačky Darko Pančev a vítěz Ligy mistrů Goran Pandev, trenérem Miljan Miljanić. Nejúspěšnějším házenkářem je Kiril Lazarov, basketbalistou Pero Antić.\n\n"}
{"id": "71053", "url": "https://cs.wikipedia.org/wiki?curid=71053", "title": "Legenda (rozcestník)", "text": "Legenda (rozcestník)\n\nSlovo legenda může mít více významů:\n\n\n"}
{"id": "71055", "url": "https://cs.wikipedia.org/wiki?curid=71055", "title": "Okres Dolný Kubín", "text": "Okres Dolný Kubín\n\nOkres Dolný Kubín je jedním z okresů Slovenska. Leží v Žilinském kraji, v jeho centrální části. Na severu hraničí s okresem Námestovo a Čadca, na jihu s okresy Liptovský Mikuláš, Ružomberok, Martin, na západě s okresem Žilina a na východě s okresem Tvrdošín.\n"}
{"id": "71058", "url": "https://cs.wikipedia.org/wiki?curid=71058", "title": "Edvard Munch", "text": "Edvard Munch\n\nEdvard Munch [ˈmʉŋk] (12. prosince 1863 v Løten, Hedmark, Norsko – 23. ledna 1944 v Oslo) byl norský malíř a grafik, vlivný představitel moderny.\n\nVyrostl z duchovní atmosféry secese a jeho malířské dílo má některé charakteristické rysy tohoto slohu. Studoval na kreslířské škole v Oslu, kde byl ovlivněn naturalismem, francouzskými impresionisty a postimpresionisty (zvláště Gauguinem a Seuratem). Jeho dílo inklinuje k symbolismu a stalo se východiskem pro expresionismus.\n\nObraz \"Ráno – Dívka sedící na posteli\" z roku 1884 reprezentuje Munchovo naturalistické období a byl i vybrán jako reprezentant norského umění u příležitosti Světové výstavy v Paříži v roce 1889. Berlínskou výstavou v roce 1892 výrazně ovlivnil expresionistickou skupinu Die Brücke a přispěl k vzniku Berlínské secese. V českém prostředí se stal známým po výstavě v roce 1905, kterou se nechala inspirovat umělecká skupina Osma.\n\nMezi jeho známé obrazy patří \"Nemocné dítě\", \"Výkřik\", \"Madona\", \"Smrt v pokoji nemocné\" nebo \"Tanec života\".\n\nEdvard Munch se narodil na vesnici Ådalsbruk v Løten Christianu Munchovi, vojenskému lékaři, a Lauře Cathrine Bjølstad. Měl jednu starší sestru Johannu Sophii (* 1862) a tři mladší sourozence. V roce 1864 se rodina přestěhovala do Kristianie (dnes Oslo), kde v roce 1868 zemřela matka na tuberkulózu. Sourozenci byli poté vychováváni tetou Karen a otcem, který ale reagoval na smrt své matky příklonem k pietismu, což způsobilo jeho myšlenkové oddálení se od rodiny.\n\nV této době byl Edvard často nemocný a pro zabavení si kreslil, k čemuž byl veden tetou a spolužáky. Otec také uváděl syna do historie, literatury a bavil děti barvitým vyprávěním strašidelných příběhů a povídek Edgara Allana Poea.\n\nOtcovy příběhy, jeho upozorňování na to, že je sledován matkou z nebe a chatrné zdraví u mladého Edvarda pomáhaly rozvinout vize nočních můr. Ostatně ani zbytek sourozenců na tom nebyl duševně ani fyzicky příliš dobře. V roce 1877 zemřela nejstarší sestra. Ze sourozenců se pouze jedna sestra vdala, ale zemřela brzy po svatbě. U mladší sestry Inger byla diagnostikována duševní porucha už v mládí. U samotného Edvarda byla diagnostikována bipolární afektivní porucha.\n\nPlat Christiana Muncha jakožto vojenského lékaře byl malý a pokusy o zavedení privátní praxe ztroskotal, proto Munchovi žili na hranici chudoby, s čímž souviselo časté stěhování. První kresby a akvarely Edvarda zachycují právě tyto interiéry, zařízení bytu a výjimečné potom i krajiny. Ve třinácti se poprvé setkal s díly profesionálních umělců, především se seznámil s norskou krajinářskou školou, kterou začal kopírovat a nedlouho potom začal malovat v oleji.\n\nV roce 1879 se Munch zapsal na polytechniku, kde sice vynikal ve fyzice, chemii a matematice, ale kvůli častým nemocím o rok později školu opustil a rozhodl se pro kariéru profesionálního malíře zápisem na Kreslířskou školu v Kristianii, u jejíhož vzniku stál jeho předek Jacob Munch. Toto nelibě nesl jak Munchův otec, tak jeho sousedé. Na škole ho nejprve vyučoval klasický sochař Julius Middelthun a později naturalistický malíř Christian Krohg. Krohg ovlivněn Manetem přinesl chuť k experimentu z Paříže a v tom podporoval Munchovi vrstevníky, Muncha speciálně, které označoval jako „třetí generaci“ norského malířství. Munch brzy dokázal vstřebat Krohgovu školu a dokonce mistra překonat.\n\nMunch měl v roce 1883 první veřejnou výstavu. V jeho díle je patrný vliv naturalismu, impresionismu a Maneta. V roce vystavoval 1884 obraz \"Ráno\", kde již mistra překonal. Nicméně zprvu bylo jeho dílo kritikou odmítáno: v roce 1886 vystavil na Podzimní výstavě \"Studii\", tedy studii k obrazu \"Nemocné dítě\", která nepobouřila námětem dítěte umírajícího na tuberkulózu, ale svoji skicovitostí.\n\nZatím se také vztah mezi otcem a synem Munchovými stával složitější. Otec nelibě nesl malbu aktů a spojení s kristianskou bohémou, především potom přátelství s nihilistou a anarchistou Hansem Jægerem. Za to mu odmítl poskytovat další peníze na studium a konečně ničil i obrazy. Přátelství s bohémským kruhem se podepsalo na Munchově chování, ten do té doby platil za rezervovaného, dobře vychovaného mladíka s respektem k ženám. Pod vlivem bohémy začal pít a jeho sexuální život se stal nevázanějším. Na druhé straně se Munch neztotožňoval s tezí bohémy „chovej se k rodičům jak nejhůře umíš,“ naopak chápal otcovu lásku.\n\nPo době experimentů také Munch zjistil, že mu impresionistický styl nedává dostatečný prostor pro vyjádření a pod Jægerovým vedením začal malovat na základě poznání svých vnitřních stavů. V době 80. a počátku 90. let, kdy hledal svůj styl používal Munch celou řadu stylů tahu štětcem a stále se pohyboval na rozhraní impresionismu, ke kterému měl blízko obraz \"Rue Lafayette\", a naturalismu, který se výrazně podepsal na portrétu Hanse Jægera. Na obrazu z roku 1889 \"Inger na pláži\", který sklidil vlnu nepochopení a negativní kritiky je vidět zjednodušení formy, důraz na hraniční linky, ostré kontrasty a konečně zárodky vyzrálého specifického stylu. Začal pečlivě promýšlet kompozice k vytvoření napětí a citů. Zatímco stylisticky byl ovlivněn postimpresionismem, na objekty obrazu měl vliv symbolismus, vzhledem k tomu, že Munch zobrazoval více vnitřní hnutí než realitu. V roce 1889 pořádal Munch svoji první samostatnou výstavu na které se objevila většina jeho obrazů do té doby vzniklých. Uznání, které se mu zde dostalo, umožnilo Munchovi získat stipendium na dva roky studia v Paříži u malíře Léona Bonata.\n\nDo Paříže přišel Munch v době konání Světové výstavy 1889, jeho obraz \"Ráno\" (1884) byl dokonce vystaven v norském pavilonu. Rána trávil v Bonnatově ateliéru a odpoledne na výstavách, v galeriích a v muzeích, kde studenti kopírovali zavedené autory. Muncha práce v mistrově ateliéru nudila, ale užíval si jeho výklady na výstavách.\n\nMunch byl fascinován moderním evropským malířstvím a prokazatelné největší vliv na něho měli tři malíři: Paul Gauguin, Vincent van Gogh a Henri de Toulouse-Lautrec, všichni byli známí pro jejich používání barev k vyjádření pocitů. U Gaugina byl ovlivněn také jeho revoltou proti realismu a jeho krédem „umění je lidská činnost a ne imitace přírody,“ což je názor, který původně pochází od Whistlera. O Munchovi řekl jeden jeho berlínský přítel, že nepotřeboval jezdit na Tahiti, aby poznal primitivní lidskou přirozenost, protože měl svoje Tahiti v sobě.\n\nV prosinci toho roku zemřel Munchův otec Christian a zanechal rodinu nezaopatřenou. Edvard se proto vrátil domů, zařídil velkou půjčku od bohatého norského sběratele a vůbec převzal starost o financování rodiny na sebe. Otcova smrt přivedla Edvarda do depresí, přemýšlel o sebevraždě. Obrazy z roku 1890 se vyznačují skicovitostí, světlými městskými motivy a pointilismem Georges Seurata (například \"Krajina v St. Cloud\", \"Jarní den na ulici Karla Johana\").\n\nV roce 1891 namaloval pastel \"Melancholie\", který využívá stejnou scenérii jako u \"Inger na pláži\", ale barvami předznamenal Munchovu originální syntetickou estetiku. Posléze ho roku 1892 pozval Spolek berlínských umělců, aby vystavoval v listopadu na jejich první výstavě jednoho umělce. Jeho obrazy se ale setkaly s negativní kritikou a výstava musela být do týdne zavřena.\n\nPro Muncha tato skutečnost ale nebyla skličující, na podobné reakce byl zvyklý už z Norska. Výstavu v prosinci znovu otevřel a vydělal na vstupném 1800 marek. Velkou výhodou byla také společnost intelektuálů, která se v Berlíně vytvořila, nejvýznačnější byl August Strindberg (ten napsal o zkušenostech této skupiny autobiografický román \"Klášter\"), také se zde Munch poprvé setkal s polským básníkem Stanisławem Przybyszewským. Pobyt v Berlíně byl pro Muncha spojen s existenčními problémy – byl vykázán soudně z bytu, poté ho přátelé našli potulujícího se tři dny po ulicích a byl zaznamenán případ, kdy mu věřitelka zabavila malířský stojan.\n\nMalby z tohoto období navazují na tzv. manifest ze St. Cloud: „není třeba víc malovat pokoje, muže, jak čtou, a ženy, jak pletou, – měli by to být živoucí lidé, dýchající, trpící a milující.“ Obrazy zaznamenávají další zjednodušení formy a detailnosti, což je typické pro jeho raný vyzrálý styl. Postavy jsou více symbolické než reálné: Důraz na zachycení psychických stavů u postav je vidět na \"Popelu\", postavy jsou také zachycovány jakoby hrály divadelní představení (\"Smrt v pokoji nemocné\"). V této době také vznikl výrazově nejsilnější a také nejznámější obraz \"Výkřik\".\n\nV roce 1896 se přemístil do Paříže. Zde upozadil malbu, naopak se zdokonalil ve svých grafických dřevorytových a litografických technikách. Z této doby pochází \"Vlastní portrét s hnátou\" (1895), kde využil rydlo a inkoust, podobně jako používal Paul Klee. Také vytvořil kolorované verze grafik k obrazům \"Nemocné dítě\" a \"Polibek\", které se dobře prodávaly. Byla mu nabídnuta práce na ilustraci Baudelairových \"Květů zla\", z čehož sice sešlo, nicméně pod vlivem Baudelaira tvořil grafiky s náměty smrti, která dává nový život – jak patrno na pozdější \"Květině bolesti\" pro časopis Quickborn (1898).\nJeho dílo bylo pařížskými kritiky stále označováno za příliš násilné, ale výstavy měly dobrý ohlas a návštěvnost. Jeho finanční situace se začala zlepšovat a proto si mohl dovolit koupit letní sídlo, malý rybářský domek z 18. století v norském Åsgårdstrandu, které nazýval „Šťastný dům“ a které poté navštěvoval skoro každé léto po dvacet let.\n\nDo Kristianie se Munch vrátil v roce 1897 a opět se nedočkal pozitivního přijetí. V roce 1899 započal Munch intimní vztah s Tullou Larsenovou, která pocházela z vyšší vrstvy. Pár nějakou dobu pobýval v Itálii. Pro Muncha poté začalo nové umělecky plodné období, v kterém vznikaly především krajiny a \"Tanec života\" (1899), poslední obraz cyklu dnes známého jako \"Vlys života\". Tulla projevovala snahu o svatbu, ale Munch se vstupu do svazku obával, převážně kvůli chatrnému zdraví a v poslední době také nadměrnému pití. Zaznamenal si do poznámek, že nemá „právo“ se ženit. Vztah dostal ránu v roce 1900, kdy se Munch přesunul do Berlína. Zde také v roce 1902, na páté výstavě Berlínské secese, kam byl pozván Maxem Liebermannem vystavil celý cyklus \"Vlys života\". Berlínští kritikové začali na Muncha nahlížet poněkud pozitivněji, nicméně pro běžné publikum zůstával příliš vzdálený a podivný.\n\nDobrý profil, který o něm vytvořil tisk, přilákal pozornost dvou mecenášů, Alberta Kollmana a Maxe Lindeho, což Munch chápal jako beze zbytku pozitivní změnu. Nicméně tato změna ho nezbavila sebezničujícího chování a nepředvidatelných reakcí. Notně jeho tvorbu ovlivnilo, když došlo v rámci hádek mezi ním a jiným malířem k incidentu se střelbou v přítomnosti Tully Larsenová, která se chtěla s Munchem usmířit, proto se s ním Tulla definitivně rozešla a vzala si mladšího malíře. Munch to přijal jako zradu, rozvinula se u něho plně neuróza a pocit pronásledování. Vytvořil řadu karikatur Tully a samotné emoční kontext osudové střelby reflektuje \"Maratova smrt\" (1906–1907).\n\nMezi lety 1903 a 1904 vystavoval v Paříži, kde byl na vzestupu fauvisté, kteří Muncha uchvátili – a možná i ovlivnili – svým drzým užíváním falešných barev. Vystavoval s nimi v roce 1906. Také studoval Rodinovy sochy, ze kterých si nejspíš vzal plastičnost pomáhající u návrhů svých obrazů, ale sochy nezačal vytvářet ve velkém. Naopak ve velké míře dostával zakázky na portréty a grafiky. V roce 1907 se začal orientovat z krajinářství na malbu figur a situací, v tom mu napomohlo přesídlení do Warnemünde, kde získal podklady k velkému plátnu \"Koupající se muž\".\n\nNa podzim roku 1908 začal být jeho psychický stav vážný a proto vyhledal pomoc na klinice doktora Daniela Jacobsona. Zde se podrobil psychoterapii trvající osm měsíců a opuštění kliniky se stal jeho styl optimističtější a barevnější. Co ještě podpořilo zlepšení jeho stavu, byl názorový obrat kritiků v Kristianii na jeho dílo. Muzea začala nakupovat jeho obrazy, dostal zakázku na výzdobu auly univerzity v Kristianii a dokonce byl vyznamenán Řádem sv. Olafa za uměleckou službu státu. V roce 1912 proběhla jeho první výstava ve Spojených státech.\n\nDr. Jacobson doporučil stýkat se pouze s dobrými přáteli a vyvarovat se veřejného pití. Munch se tyto rady snažil dodržet a s tím souviselo vytvoření řady celkových portrétů dobré kvality jeho přátel a mecenášů. Z tohoto období pochází také několik krajin a lidí při hře a práci zachycených v optimistickém stylu s patrnými širokými a uvolněnými tahy štětce v zářivých barvách s bílými místy a výjimečným užitím černé. Ze zvýšeného příjmu si koupil roku 1916 usedlost v oselské Ekely, kde strávil téměř celý zbytek života.\n\nPo vypuknutí první světové války prožíval ambivalentní pocity, protože většina jeho přátel byli Němci, ale miloval Francii. Po válce považoval za štěstí, že přežil řádění španělské chřipky vzhledem ke svému jinak chatrnému zdraví. V 30. letech přišel o řadu mecenášů, kteří přišli jakožto židé o svoje jmění a někteří i o život při vzestupu nacismu. Založil norskou tiskárnu, kde mohli němečtí umělci tisknout svoje grafiky.\n\nV Ekely si Munch vybíral venkovské motivy, oslavující zemědělský život na kterých mu pózoval také jeho kůň Rousseau. Také v tomto prostředí získal stálý přísun modelek které mu pózovaly pro řadu aktů a se kterými měl možná sexuální styk. Munch se také zajímal o monumentální projekty, jako byly velké zakázky na výzdobu budov, třeba pro čokoládovnu Freia.\n\nPo nástupu nacismu v Německu bylo Munchovo dílo označeno jako zvrhlé umění a 82 jeho děl bylo odstraněno z německých muzeí. To byla pro Muncha těžká rána, protože Německo považoval za svoji druhou vlast. V roce 1940 Němci obsadili Norsko a Munch od té doby žil v obavách s téměř celou sbírkou svých obrazů v druhém patře svého domu. Munch zemřel na nachlazení 23. ledna 1944. Dostalo se mu nacistického pohřbu s orchestrem, což vyvolalo dojem, že s Němci kolaboroval.\n\nMunchovo umění bylo velmi osobité a on sám ho příliš neobjasňoval. Jeho styl symbolismu byl více osobnější než u Gustava Moreaua a Jamese Ensora. Přesto se stal velmi vlivný, především potom na nově vznikající německý expresionismus, který převzal jeho filosofii, „nevěřím v umění, které není výsledkem nutkání po otevření svého srdce.“ Krom jeho velkého významu jako předchůdce expresionismu, je Munch sám považován zároveň za nejvýznamnějšího představitele tohoto hnutí. Mimo to se jeho obrazy, především potom \"Výkřik\", staly obecně známými.\n\nS veskrze pozitivním přijetím se Edvard Munch setkal při výstavě v pražském SUV Mánesu v roce 1905, kde bylo vystaveno 80 obrazů a 40 grafik. Moderní revue reprodukovala jeho dílo již v roce 1897 a již rok před Munchovou pražskou výstavou obdivnými slovy jako „...mocnost rudimentární kresby a smyslného tónu...“ ocenila Munchova díla, která byla, spolu s dalšími, v pražském Mánesu v roce 1904 vystavena.\n\nMunch také zásadně ovlivnil počátky českého expresionismu. Hned po pražské výstavě z roku 1905 se Munchem inspirovali členové Osmy, nicméně v průběhu dalších let byl jeho skutečný vliv mytizován.\n\nPřed svou smrtí odkázal Munch zbývající dílo Oslu, které postavilo a v roce 1963 otevřelo Munchovo muzeum (Munch-museet) v Tøyenu, kde je jeho dílo vystavováno. V majetku má na 1100 obrazů, 4500 kreseb, 18 000 tisků a šest soch, což je největší sbírka Munchova díla na světě. V současné době je muzeum také oficiálním správcem pozůstalosti a řeší autorskoprávní náležitosti spojné s Munchovým odkazem.\n\nDnes jsou Munchovy obrazy vystavovány v mnoha důležitých světových muzeích a galeriích. Po konci kulturní revoluce v Čínské lidové republice se stal Munch prvním západním mistrem, který měl vystavený obraz v Národní galerii v Pekingu. Z „Šťastného domu“, jak nazýval Munch dům v Åsgårdstrand, který zdědila åsgårdstrandská samospráva, je dnes malé muzeum s dobovým vybavením.\n\nJedna z verzí \"Výkřiku\" byla ukradena z norského Národní galerie v roce 1994; v roce 2004 byla ukradena jiná verze \"Výkřiku\" spolu s \"Madonou\" z Munchova muzea. všechny obrazy se nakonec našly a dnes jsou znovu vystaveny, ale obrazy z loupeže v roce 2004 byly zčásti nenávratně poškozeny.\n\nV říjnu 2006 kolorovaný dřevoryt \"To mennesker. De ensomme\" (\"Dva lidé. Osamělí\") byl prodán na aukci v Oslu za 8,1 milionů NOK, což byla rekordní částka zaplacená v aukci v Norsku. Dne 3. listopadu 2008 byl obraz \"Vampýr\" vydražen za 38,162 milionů USD v newyorském Sotheby's.\n\nMunchova podobizna se objevila na bankovce s nominální hodnotou 1000 NOK spolu se stylizací obrazu \"Melancholie\" a se studií k \"Slunci\" na reversu. V roce 1974 o něm byl natočen Peterem Watkinsem biografický film \"Edvard Munch\".\n\n\n\n\n"}
{"id": "71059", "url": "https://cs.wikipedia.org/wiki?curid=71059", "title": "Synchronní výuka", "text": "Synchronní výuka\n\nSynchronní výuka (sdílení aplikací, virtuální třída), je realizována v pomyslné počítačové – virtuální třídě – pod vedením lektora (online komunikace). Student komunikuje prostřednictvím počítače na dálku s lektorem a ostatními studenty. Nutnou podmínkou (stejně jako u prezenčního typu studia) je mít minimální počet uchazečů o kurz, aby mohlo studium začít.\n\n\n\n"}
{"id": "71060", "url": "https://cs.wikipedia.org/wiki?curid=71060", "title": "Finové", "text": "Finové\n\nFinové jsou národ mluvící finsky, původně obývající Finsko. Podle kontextu mohou, ale nemusí zahrnovat jak finské Švédy (švédsky mluvící obyvatele Finska), tak švédské Finy (finsky mluvící emigranty žijící ve Švédsku). Kvenové (etničtí Finové v Norsku), Tornedalové (etničtí Finové v severním Švédsku) a luteránští Ingrijští Finové se obvykle mezi Finy zařazují, kdežto Karelové žijící v Rusku na východ od hranice s Finskem a další finické národy za Finy považovaní nejsou. Dále se mezi Finy nepočítají ve Finsku žijící Švédové nebo Rusové.\nProgramátor Linus Torvalds je tvůrcem jádra svobodného operačního systému Linux. Artturi Ilmari Virtanen získal Nobelovu cenu za chemii, Ragnar Granit za fyziologii. Významným astronomem, optikem a také esperantistou byl Yrjö Väisälä, astronomii se věnovala též Liisi Otermaová. Chemik Johan Gadolin objevil yttrium. Matematik Lars Ahlfors získal jako první v historii prestižní Fieldsovu medaili.\n\nNejslavnějším finským filozofem je Georg Henrik von Wright, představitel analytické filozofie. Jeho žákem byl Jaakko Hintikka. Ve vědecké folkloristice vynikl Antti Aarne, zejména díky své typologii pohádek.\n\nZakladatelem finského písemnictví a tvůrcem spisovné finštiny byl Mikael Agricola. Lingvista Elias Lönnrot sesbíral a sestavil soubor národních mýtů, pohádek a poezie nazvaný \"Kalevala\". Styl Kalevaly se snažil napodobit básník Eino Leino. Aleksis Kivi napsal první významný finský román, Juhani Aho byl prvním finským profesionálním spisovatelem. Svými historickými romány posiloval národní vědomí Zachris Topelius, paradoxně ve švédštině. Pozici národního básníka drží Johan Ludvig Runeberg, ač psal rovněž švédsky, stejně jako asi nejvýznamnější avantgardní autorka Edith Södergranová. Ve 20. století došel uznání Väinö Linna, Bo Carpelan, avšak zdaleka nejznámějším finským spisovatelem ve světě se stal Mika Waltari, autor proslulého románu \"Egypťan Sinuhet\". Frans Eemil Sillanpää získal Nobelovu cenu za literaturu. Ze současných autorů je ceněna Sofi Oksanenová či humorista Arto Paasilinna (\"Autobus sebevrahů\" aj.). Tove Janssonová byla významnou, byť švédsky píšící, finskou autorkou literatury pro děti.\n\nVýznamným sochařem byl Wäinö Aaltonen. Malíř Akseli Gallen-Kallela se proslavil ilustracemi k výše zmíněné Kalevale. Gay kulturu silně ovlivnil svými erotickými kresbami Touko Laaksonen známý jako Tom of Finland.\n\nNejvýznamnějším finským architektem je Alvar Aalto. Klíčovými figurami byli rovněž Eero Saarinen a jeho otec Eliel Saarinen. Současnou finskou architekturu a také uměleckou krajinotvorbu reprezentuje Marco Casagrande.\n\nNejúspěšnějším filmovým režisérem je Aki Kaurismäki. Renny Harlin se prosadil jako režisér hollywoodských béčkových filmů, Mauritz Stiller kdysi objevil Gretu Garbo.\n\nNejslavnějším finským hudebním skladatelem je bez velkých pochyb Jean Sibelius. Z interpretů lze jmenovat dirigenta Esa-Pekku Salonena. V globální pop-music se prosadila rocková kapela HIM, s frontmanem Villem Valo ve svém čele, a skupina symfonického metalu Nightwish se zpěvačkou Tarjou Turunenovou. Na kombinaci vážné hudby a metalu vsadila i Apocalyptica. Lauri Ylönen vede také dosti úspěšnou kapelu The Rasmus. Známým finským hudebníkem je také kytarista Ben Granfelt, který působil ve skupinách Leningrad Cowboys, Wishbone Ash, Gringos Locos, Guitar Slingers a skupině Ben Granfelt Band.\n\nZa největší politickou osobnost svých dějin Finové považují Carla Gustafa Emila Mannerheima. Rozhodující osobností finského národního obrození v 19. století a tvůrcem koncepce moderního finského národa byl filozof Johan Vilhelm Snellman. Nositelem Nobelovy ceny za mír je diplomat a politik Martti Ahtisaari. Bojovnicí za práva žen byla Minna Canthová.\n\nCestovatel Adolf Erik Nordenskjöld jako první obeplul Euroasii.\n\nDevět zlatých olympijských medailí vybojoval fenomenální meziválečný běžec Paavo Nurmi. Čtyři skokan na lyžích Matti Nykänen či běžec Lasse Virén, tři veslař Pertti Karppinen, pět rychlobruslař Clas Thunberg. Ve formuli 1 se prosadili Mika Häkkinen či Kimi Räikkönen. Nejslavnějšími finskými fotbalisty jsou Jari Litmanen a Sami Hyypiä. Řada Finů se proslavila v motorovém sportu. Mistry světa v rally závodech se stali Markku Alén, Ari Vatanen, Hannu Mikkola, Timo Salonen, Juha Kankkunen, Tommi Mäkinen a Marcus Grönholm. Asi nejslavnějším finským hokejistou je Teemu Selänne.\n"}
{"id": "71061", "url": "https://cs.wikipedia.org/wiki?curid=71061", "title": "Volby prezidenta Běloruska 2006", "text": "Volby prezidenta Běloruska 2006\n\nPrezidentské volby v Bělorusku v roce 2006 byly třetí volby po získání nezávislosti. V předchozích volbách, které se konaly v roce 1994 a 2001 zvítězil Alexandr Lukašenko. Podle volebního kalendáře skončí volební období teprve na podzim, avšak rozhodnutím běloruského parlamentu byl termín voleb přeložen na dřívější termín. Takovéto rozhodnutí je v souladu s volebním řádem, kde se praví, že se volby nesmějí konat později než dva měsíce před uplynutím volebního období vládnoucího prezidenta, ale nijak neurčuje nejdřívější termín konání voleb. Volba jarního termínu byla podle komentátorů účelová, aby se tím zkrátila předvolební kampaň a omezily se na minimum manévrovací možnosti opozice.\n\nBěloruská opozice se během dvoudenního sjezdu opozičních stran nazvaném \"Kongres demokratických sil\" usnášela na společném kandidátovi, který by mohl v nadcházejících prezidentské volbách v roce 2006 kandidovat proti současnému prezidentovi Běloruska Alexandru Lukašenkovi. Přes 800 delegátů účastnících se sjezdu za různé opoziční strany či směry se 2. října 2005 dohodlo na jednom kandidátovi. Tímto kandidátem se stal bezpartijní, mírně konzervativní a spíše pravicový intelektuál Aljaksandar Milinkevič.\n\nLukašenko již přes deset let neumožňuje opozici přístup k médiím. Podle mnohých aktivistů je Lukašenko nyní méně populární, ale vzhledem k tomu, že volby budou nejspíše zmanipulované, bude vítězství možné dosáhnout jen prostřednictvím masových protestů, podobných jaké proběhly za oranžové revoluce na sousední Ukrajině. Lukašenko naopak proklamoval, že nenechá dopustit žádnou destabilizaci země.\n\nO sjezdu opozičních stran referovalo například zpravodajství běloruské televize posměšně a za účasti najatých herců záměrně lživě, jako o pobuřujícím shromáždění sexuálně nevázaných homosexuálů a jejich sympatizantů, kteří projednávali na sjezdu své požadavky pro případ svého vítězství (viz ).\n\n\n\n"}
{"id": "71063", "url": "https://cs.wikipedia.org/wiki?curid=71063", "title": "Sprosté slovo", "text": "Sprosté slovo\n\nSprostá slova (odborně vulgarismy nebo vulgarity) jsou slova, která vyjadřují negativní a silně emotivní postoj k věci či člověku, vůči nimž jsou směrována. Používání sprostých slov v psaném i mluveném projevu je většinou společnosti považováno za nevhodné.\n\nSprostá slova se používají jako nadávka nebo jako prostředek k uvolnění vnitřního napětí (klení), popřípadě i pro jejich používání při významových konotacích v textu.\n\nV českém jazyce se sprostá slova téměř výhradně týkají tabuizovaných témat, kterými jsou sexuální chování a vylučování moči nebo stolice.\n\nV některých kulturách jsou vulgarismy tabuizovány tak, že použití na veřejnosti může být trestné. V některých zemích jsou filmová, televizní a rozhlasová díla za určitých okolností cenzurována, aby vulgarismy neobsahovala.\n\nNěkteří lidé namísto sprostých slov používají slova, která sama o sobě nejsou vulgarismem, ale začínají na stejné písmeno či slabiku jako jejich vulgární protějšky (houby – hovno, do prkénka – do prdele, do pytle – do píče, kurník – kurva apod.). Tím obcházejí veřejnou cenzuru nebo uspokojují vlastní zábrany. Takové slovo pak může žít vlastním životem.\n\nSprostá slova někdy pocházejí z cizího jazyka, se kterým se dané obyvatelstvo často stýká (např. české \"kunda\" pochází zřejmě z latinského \"cunnus\" a do češtiny se dostalo přes středohornoněmecké \"kunt\").\n\nJedním z dalších zdrojů sprostých slov je změna významu. Například slovo \"šukat\" znamenalo původně pouze pohybovat se v malém prostoru (je tak použito třeba v knize \"Babička\" od Boženy Němcové, v Haškově \"Švejkovi\" psaném kolem roku 1920 nebo v \"F. L. Věkovi\" od Aloise Jiráska), zatímco dnes je užíváno výhradně jako vulgární výraz pro pohlavní styk. Podobný význam slova je zachován v polštině, která se od češtiny oddělila („szukać“ znamená „hledat“), i ve vzdálenější ukrajinštině („шукати“). Podobný vývoj prodělalo dávno před tím slovo \"mrdat\", které původně označovalo jen rychlý pohyb. Tento význam zůstal slovu ve slovenštině (\"„mrdnúť plecom“\" = pohodit ramenem) či srbštině (srbský jazykolam \"„na vrch brda mrda vrba“\" = na vrchu hory se hýbe vrba – míněno „ve větru“) .\n\n\n\n"}
{"id": "71064", "url": "https://cs.wikipedia.org/wiki?curid=71064", "title": "Nadávka", "text": "Nadávka\n\nNadávka je úmyslně hanlivé nebo urážlivé pojmenování nebo oslovení. Někdy jde o označení osoby, jindy abstraktního nebo reálného objektu, procesu nebo místa, ale nadávka také může působit jako prosté vyjádření emoce podobně jako citoslovce, nebo napodobení tohoto vyjádření. Může sloužit k podpoře nějakého úsilí a také k uvolnění stresu. Může být použita osobou která trpí nedostatkem pozornosti k zvýraznění se v kolektivu. Používá se obvykle jako součást slovního osobního útoku, tedy může být i aktem agrese nebo provokace, podobně jako vrčení nebo štěkání u zvířat, nebo podobně jako posměšky.\n\nJako nadávky se často, ale ne výhradně, používají sprostá slova. K použití nadávky je vždy třeba interpreta, ale ne vždy i adresáta. Opakované používání nadávek může být symptomem duševní choroby (například Touretteův syndrom), ale také znakem jistého druhu společenského prostředí nebo obecně zaostalosti. Nadávky se liší oborově i regionálně, což někdy komplikuje vzájemnou komunikaci. Svoji pozici v jazyce mohou nadávky navíc měnit a podle některých zdrojů nově výraz „šlapka“ (prostitutka) nepatří mezi nadávky, ale mezi české hovorové výrazy. \n\nPorozumění nadávce interpretem je jedním ze zásadních požadavků na její použití. Omezení možnosti jejího použití ja pak dáno schopností adresáta či posluchače dekódovat výraz jako nadávku. Někdy může být obtížné rozeznat, zda jde o žert nebo o nadávku. Porozumění nadávce, jejímu smyslu a její vhodná reformulace je také problém překladový a překladatelský, tedy nikoliv pouze jazykovědný.\n\nV ČR jsou v prvních dekádách 21. století preferovány nadávky spojené se sexualitou oproti dřívější době, kdy byly užívanější nadávky spojené s defekací. Mezi nejvíce používané nadávky patří podle jedné studie „trouba“ a „sakra“, nejméně používaný je výraz „košot“. Podle jiné studie jsou na internetu nejvíce používanými nadávkami „blbec“ a „buzna“.\n\n„Slušní“ občané po celá staletí předstírali, že žádná sprostá slova a nadávky neznají. Vulgarismy tak patřily do společnosti „sprostého lidu“, zločinců a do hospody.\n\nNejen pro určité oblasti a jazyky ale i pro určitá kulturní období civilizace jsou však typické určité nadávky, hanlivá označení a spojení, která jsou negativním zobrazením oponentů v polarizované společnosti i prostořeká oslovení, vězeňské, vojenské nebo hospodské nadávky. Některé nadávky ale přetrvávají věky.\n\nVe 14. století byl do češtiny z původně starogermánského slova „schelm“ z tehdejší němčiny přijat výraz „šelma“, v Německu označující původně mor, ale později i v češtině získal výraz podobu (dravého) zvířete, antikrista, ale také mršinu zvířete. Význam nadávky odpovídal výrazu mršina, již tehdy také používané ve formě „mrcha“. V 15. století se nadávky do „šelem“ staly předmětem žalob. Zikmund Winter se zmiňuje o konšelích, kteří si podle záznamu nebyli jisti významem nadávky. Uvádí, že kutnohorští konšelé zjistili, že zatímco v češtině podle nich znamená mršinu, v němčině znamená bezectného člověka.\n\nV období raného novověku bylo zdaleka nejhojnější nadávkou (alespoň podle popisů v žatecké knize svědomí) výraz „kurva“, jehož význam se od šestnáctého století nijak zásadně nezměnil. Ačkoliv je ale v 21. století používána i pro muže, v nověšku se jednalo o zcela výlučně ženskou nadávku. Byly zaznamenány tvary například „zkurvy syne“, nebo „…vaše matka byla kurva“, nebo „kultivovanější“ forma výrazu „tvá matka se nechovala tak, jak jest se měla chovati pořádně“.\n\nVyloženě mužskou nadávkou raného novověku bylo označení „zrádce“, to proto, že žena „jest mysli vrtkavé“, tvor od přirozenosti nestálý, od něhož nelze očekávat věrnost, ctnost jaké je schopen muž. Někdy bylo cílem nadávky ponížit adresáta, označit jej za člověka příliš podřadného, než aby se s ním interpret přel: „\"nejsi hodná, abych se s tebou vadila\"“, „\"…Však vědí o tobě, že jsi jak živa nic dobrýho nebyla.\"“.\n\nJiž od středověku byl ale oceňován tvůrčí způsob používání a kombinování nadávek dobové listiny zaznamenávají výlev: „\"Vzyjebená kurvo, šejdířko, ludařko, chásko zvyjebená zlodějská.\"“\n\nČasté jsou proměny nadávek v politice. Během komunistického režimu tak byl nadávkou pro oponenty režimu (disidenti) mimo označení „\"vlastizrádci\"“ také používán výraz „\"samozvanci\"“ pocházející ze sousloví „\"samozvanci a zaprodanci\"“ (sabotéři komunismu podle tvrzení komunistů placení kapitalistickým Západem), případně „\"samozvanci a ztroskotanci\"“. Po vzniku Charty 77 bylo pomocí propagandy šířeno a ujímalo se označení „\"chartista\"“ jako hanlivé. Je-li běžné označení změněno v urážku, je zdvořilá komunikace týkající se subjektu obtížnější a jeho hodnota tak zcela degradována. Proces stvoření nadávky změnou konotace používaného výrazu je běžný i v 21. století.\n\nOpačně pro příslušníky komunistické strany pak byla používána přezdívka „\"komančové\"“ nebo „\"komáři\"“, pro další osoby „kolaboranti“, „estébáci“, a po roce 1989 pro exponenty režimu „staré struktury“. Pro příznivce Václava Havla nebo pro své liberální odpůrce používají konzervativní, pravicoví a levicoví politici a jejich příznivci jako hanlivé označení \"havlisti\" anebo novotvar \"pravdoláskaři\" z propagovaného „\"Pravda a láska musí zvítězit nad lží a nenávistí\"“. Nadávka „Moskaljaku na hilljaku“, jíž Ukrajinci označují Rusy podporující politický režim prezidenta Vladimira Putina se stala na Ukrajině populární zejména v období krymské krize.\n\nV průběhu dějin lidé byli mučeni a zabíjeni za kritiku svého vedení.. …ale za poslední století byly nejslavnější právní bitvy o svobodu projevu spojeny nikoliv s úsilím mluvit pravdu, ale s používáním určitých slov pro páření a zevní genitálie… Omezení svobody projevu v tomto ohledu pocítili i Kenneth Tynan, John Lennon, Bono, Bernard Malamud, Eldridge Cleaver, Kurt Vonnegut, a tvůrci pořadu Hair (Vlasy) nebo M*A*S*H.\n\nNěkteré výrazy jsou původními označeními pro tutéž činnost nebo objekt jak tomu bylo v původním významu. Například hovno je všeslovanské slovo téhož významu v různých národech. Jsou ale popsány způsoby jak dochází k změně z výrazů běžně používaných výrazů na nadávky (hovado, obcování). Nadávky, které pochází od názvů zvířat, podle Českého etymologického slovníku Jiřího Rejzka vznikly přenesením významu (metaforou), na základě společných vlastností s daným zvířetem, předpokládané hlouposti, nečistotnosti či neohrabanosti.\n\nDalší nadávky vznikly zkomolením nebo přenesením cizojazyčných výrazů. České slovo \"kunda\" pochází zřejmě z latinského „\"cunnus\"“ (vulva). Valaši však jménem \"Kunda\" křtili své dcery, nazývali tak původně mladá děvčata. U nadávky \"píča\" se předpokládá původ ve francouzském slovním spojení „\"le petit chat\"“, tedy malá kočka, kočička. Ovšem píča byl v Čechách také název pro sýkorku.\n\nVýraz \"děvka\" byl původně běžným označením pro dívku, děvče, děvečku nebo služebnou. \n\nPodle tvrzení některých osob slova, tedy artikulované zvuky, nejsou samy o sobě špatné nebo nadávkami, a jejich použití vyžaduje především špatný úmysl. Je-li tedy v USA poměr médiím povolených vůči nepovoleným výrazů asi 399 993 ku sedmi, takže podle úvahy těchto osob „musí jít o opravdu zlá slova“. Jde o výrazy „Shit, Piss, Fuck, Cunt, Cocksucker, Motherfucker and Tits“ (doslovně: hovno, chcanky, jebat, piča, hulibrk, osoba jenž souloží se svou matkou, prsa).\n\nAčkoliv podobně jako jiné slova mohou nadávky vznikat pomocí onomatopoie, častěji jsou tvořeny změnou významu, přejímání nebo odvozováním a skládáním slov. To platí i pro víceslovné nadávky (např. namrdaný medvídku, vyjetá macocho).\n\nNové nadávky tak často vznikají vznikají jako produkty sémiotiky a sémantických procesů. Při tvorbě nadávek mohou důležitou roli sehrávat básnické prostředky – perzifláž, přirovnání, jinotaj, ironie, hyperbola, personifikace, oxymóron, významový přenos (metafora a metonymie), významové posuny (generalizace). Nadávky které se váží k nějakému objektu nebo procesu, jsou tak pojímány spíše jako znaky, symboly popisovaného objektu (piča, estébák) nebo procesu (zpičit, kurvení), spíše než popisy skutečnosti.\n\nVznik pomocí metafory je popisován jako velmi častý. Metafora dává výrazům jiný význam na základě vnější podobnosti, je popisována například u slov označujících stárnoucího člověka (zombie), ošklivého člověka (zrůda) a rasistických nadávek (kofola). \n\nSkládáním slov vznikají nadávky jako budižkničemu, černoprdelník, čobolák nebo zlatokopka. Skládání slov je ovšem typické spíše pro němčinu. Některé nadávky mohou tvořit i souvislé věty (\"smrdí ti z huby jak žebrákovi z prdele)\" ale není to běžné.\n\nNikoliv zanedbatelným druhem tvorby nadávek je pozměňování slov, ve smyslu změny liter k dosažení jiného předpokládaného vztahu (konotace). Někdy je cílem pobavit adresáta. Do této kategorie jsou řazeny nadávky partadement = parlament, poštěvačka = pošťačka, serebrita = celebrita, dermokracie = demokracie. Změna názvu slova je popsaná často u nadávek používaných na internetu, originální nadávky jsou zde pozměňovány tak, aby je vyhledávač neodstranil a adresát pochopil (perdel = prdel, kua = kurva).\n\nNadávka je v české společnosti hojně využívána v mnoha situacích. Nadávka není pouze útočná či obranná forma komunikace. Ve vyjádření veřejně činných osobností z počátku 21. století se nadávky objevují běžně také. Významnou měrou může ovlivňovat výběr nadávky kreativita a další části inteligence interpreta, takže nadávka někdy může více než o adresátovi vypovídat o kvalitách interpreta.\n\nPři překladu nadávek bývá problém, zda zachovat při interpretaci spíše formu nebo obsah. Další otázka se týká morálního aspektu překladu nadávky. Zde je obecně předpokládáno, že výběr textotvorných prostředků by neměl být narušen obecnými morálními zásadami, tedy měl by být především dodržen záměr textu.\n\nTypologie nadávek je mezi národy rozdílná. Obyvatelé některých států dávají přednost kletbám análním a fekálním (koprolalika), ale obyvatelé jiných států preferují nadávky sexuální až incestní (pornolalika). Intenzita používání nadávek v národní mluvě se rovněž liší podle zemí. V češtině nejsou známy ekvivalenty některých nadávek používaných v jiných zemích, například výraz „\"jebem ti mať!\"“ nebo urážky Boha a svatých.\n\nNeurolog Antonio Damasio poznamenává, že ačkoliv v důsledku poranění mozku pacientů došlo k poškození jazykových oblastí, byli pacienti stále schopni nadávat.\n\nSamotný výraz \"nadávka\" například v angličtině zřejmě nemá obecně přímo danou obdobu. Některé slovníky nadávku překládají jako „abuse“, tedy významově – zneužívání, což je jiné slovo. V anglickém jazyce je však významově nejblíže samotnému výrazu „nadávka“ zřejmě podobný výraz „rudeness“, tedy hrubost, avšak jsou zde zřejmé rozdíly. Hrubosti se může osoba dopouštět i nevědomky nebo pouhým málo ohleduplným chováním. Obsahově a prakticky je velmi blízký (tedy kromě jiného výrazu – urážka „insult“). V angličtině je ale vhodnou obdobou „swearing“ („swearwords“), \"curse\", jenž jsou obecně považovány za synonyma výrazu \"profanity\" (\"bad words\") tedy rouhání, neuctivost, používání sprostých slov, vulgarismů (v angličtině „vulgarity“).\n\nPoužívání nadávek (koprolálie) bývá podle psychiatrických rozborů pozorováno často u dětí s přísnou výchovou, které nemají možnost ventilovat svou potřebu agrese. Podle H. Jacksona klení a nadávky obecně dodávají důraz a sílu výrazům emocí, nejde tedy o náplň komunikace, ale o její působení, intenzitu. Je důležitý dopad komunikace, nikoliv obsah, čemuž mohou odpovídat i další projevy během komunikace nebo hlasitost projevu. Řada pacientů se podle uvedených pozorování cítí lépe a pociťuje prostřednictvím koprolálie úlevu, když takto původně neverbalizované tikové projevy získají agresivní smysl.\n\nPsycholog Zbyněk Vybíral tvrdí, že „\"Každý nadávající člověk prozrazuje sám na sebe, že má momentálně nějaký problém, nějaký konflikt sám v sobě,\"“ a vytvořil přehled nejčastějších důvodů, proč se jinak zdraví lidé uchylují k nadávání :\nVulgární výrazy podle psychologa Vybírala u duševně zdravých osob slouží právě především jako signál konformity a loajality, začlenění se do skupiny. Nadávky se obsahově vyprazdňují, stávají se frázemi. Podle jazykovědce Uličného se s tím, jak lidé nemají žádné skutečné problémy a duševně nedospívají, společnost stává infantilní a to se projevuje i nadužíváním vulgarismů.\n\nNadávky jsou spojeny s některými psychologickými funkcemi a používány zejména jazykovými a neurologickými mechanismy. Funkčně podobné chování lze pozorovat u šimpanzů. New York Times konstatuje, že nadávání (swearing) je sice rozšířeno, ale muži obecně nadávají více než ženy, a to univerzitní děkani více než knihovníci nebo někteří nižší zaměstnanci univerzit.\n\nBadatelé Stephens, Atkins a Kingston z University of Keele zjistili, že nadávání zmírňuje účinky fyzické bolesti. Stephens řekl: \"Chtěl bych poradit lidem, kteří se zraní, aby nadávali.\" Nadužívání nadávek má však tendenci snižovat účinek tohoto prostředku.\n\nTým neurologů a psychologů na UCLA Easton Center for Alzheimer's Disease Research předpokládají, že nadávky mohou pomoci rozlišit Alzheimerovu chorobu od frontotemporální demence.\n\nVnímání nadávek je  ovlivněno sociálním prostředím, které nadávky hodnotí.\n\nZdroje blízké církvi popisují vtipy o blondýnkách nebo o homosexuálech jako urážlivé a velmi vulgární, aniž by obsahovaly sprostá slova, s tím, že slavná korespondence V + W obsahuje naopak spoustu sprostých slov, ale vulgární není, protože nadávky a sprostá slova \"\"byla spíš takovou jejich obranou proti patosu\"\". Autorka dodává, že nevhodným oblečením dává nositel najevo pohrdání druhými, vulgárně, urážlivě se snaží přitáhnout jejich pozornost, - aniž by použil jedinou nadávku.\n\nTolerantněji vulgaritu podle výzkumů vnímají voliči ODS než voliči KSČM, Čechové než Moravané. Americký sociolog George Ritzer v koncepci mcdonaldizace společnosti uvádí řadu negativních jevů mezi něž řadí i obecné snižování důvěry ve sliby politiků a rozčarování z politiky, s čím je spojována i reakce na aroganci, vulgarity a negativismus staronových elit tendujících k mafiánským praktikám. Toto chování je dáváno také do souvislosti s vznikem tzv. blbé nálady.\n\nAutoři zabývající se sociologií někdy uvádějí že v kulturní tvorbě (přenášené médii) narůstá disneyfikace nebo také banalizace života (žij teď a buď v pohodě, důležitý je dnešek). Je spojena s popovou kulturou jako která je drogou a pro udržení pozornosti divák vyžaduje další nové podněty, porušování tabu, například vulgární výrazy, nevkus, perverzitu. Jako příklad je uváděn nepřetržitě tekoucí proud bezobsažných nadávek v přímých přenosech, realityshow „z milionové vily“.\n\nNadávka se stává také předmětem soudního sporu v případě, že se některá osoba cítí poškozena, došlo k veřejnému pohoršení nebo je ohrožena mravní výchova mládeže. Zvláště sledovaným druhem nadávek jsou nadávky s rasovým podtextem. Časté používání nadávek ve školách a na pracovištích může mít souvislost s mobbingem a šikanou (bullying), kdy dochází k týrání kolegů, podřízených, žáků nebo spolužáků fyzickými a verbálními útoky - nadávkami či posměchem.\n\nJe popsán případ, že Česká televize musela zaplatit poškozenému řediteli Národní galerie Milanu Knížákovi náklady řízení a sto tisíc korun za vulgární urážku (\"\"Protože je to čů... Nafoukanej, kriploidní čů... To je úplně jednoduchý, ne? To přece víme všichni.\"\") odvysílanou v dokumentu ČT. Tutéž částku musel uhradit výtvarník David Černý, jenž ředitele Národní galerie urazil. ČT i výtvarník se poškozenému omluvili, a odvolací senát tak řešil nárok poškozeného na odškodnění.\n\nZnámý americký komik George Carlin ve svém monologu nazvaném \"Seven dirty words\" (\"Sedm ošklivých slov\") byl v roce 1978 souzen v ve sporu \"F.C.C. v. Pacifica Foundation\", projednávaném u Nejvyššího soudu Spojených států amerických. V tomto případu bylo rozhodnutím 5 soudců proti 4 potvrzena pravomoc vlády k regulaci neslušného obsahu ve veřejných rozhlasových stanicích. Výsledkem byl u George Carlina i část alba \"Class Clown\" (Třídní klaun) nazvaná \"Seven Words You Can Never Say on Television \"(Sedm slov která nesmíte říci v televizi). Na letním festivalu v Milwaukee byl dne 21. července 1972, po vystoupení s touto scénkou, zatčen a obviněn z porušování mravnostních zákonů. Za tento výstup byl pak zatčen ještě několikrát.\n\nAmerický komik a sociální kritik Lenny Bruce byl známý pro svou otevřenou a kritickou formu zábavných vystoupení, která spojovala satiru, politiku, náboženství, sex a vulgárnost. Byl opakovaně zatčen pro oplzlost a bylo mu zakázáno působit v mnoha městech USA. Bruce zemřel v roce 1966 v době kdy měl nastoupit čtyřměsíční trest uložený soudem v New Yorku. Trest mu byl prominut třicet sedm let po jeho smrti.\n\nJim Morrison byl v Miami několikrát odsouzen za vulgární výrazy a obscénní chování.\n\nNadávka ve Spojeném království sama o sobě není trestným činem, avšak v souvislosti se může součástí trestného činu stát. V Anglii a Walesu je nadávání na veřejnosti, tam kde způsobí obtěžování nebo obavy, může představovat trestný čin, porušení veřejného pořádku. Podobně je tomu ve Skotsku.\n\nNejjednodušší, rasově zaměřené nadávky, jsou často směřovány na politiky se semitskými nebo negroidními rysy, zvláště pokud svým působením vynikají a jsou účastníky politických konfrontací. Ve Francii byl v roce 2014 jeden z poslanců odsouzen k zaplacení pokuty 3000 eur za to, že přirovnal ministryni Christiane Taubirovou, černošku původem z Francouzské Guyany, k opici. Přímo ve Francouzské Guyaně byla kandidátka krajně pravicové Národní fronty odsouzena za stejný čin k trestu devítiměsíčního odnětí svobody. V KLDR byl v roce 2014 zveřejněn článek, kde byl americký prezident Barack Obama přirovnán k opici - „\"Bylo by lepší, kdyby (Obama) žil s ostatními opicemi v přírodní rezervaci někde v Africe … a sbíral drobky, které mu pohodí návštěvníci\".“ Prezident Ruské federace V. Putin zaslal belgickému deníku v roce 2014 fotomontáž, kde jsou Barack Obama a jeho manželka stylizováni jako opice. Deník fotomontáž zveřejnil s tím, že jde o karikaturu. V den narozenin B. Obamy vytvořila ruská pravicová organizace na zdech velvyslanectví USA v Moskvě sérii laserových obrazců symbolizujících amerického prezidenta pojídajícího banán. Ruská poslankyně a bývalá olympijská šampionka v krasobruslení Irina Rodninová zveřejnila fotografii amerického prezidenta, na které je B. Obama spolu s manželkou Michelle s rukou držící banán v popředí. Rasistické plakáty s B. Obamou se objevily i na bilboardech v Moskvě. Zesměšnění protivníka je součástí politického soupeření, které může někdy překročit hranice vkusu, pokud nejsou respektovány meze. Ve sportu jsou obecně odsuzovány i rasistické urážky soupeře fanoušky, urážky mezi soupeři jsou považovány za nesportovní nebo nevhodné a trestány.\n\nSeriál South Park, dílo naplněné vulgaritami, nadávkami, násilím, zvracejícími a vyměšujícími postavami byl oblíben voliči středopravého spektra, včetně náctiletých a mladých dospělých, kteří si oblíbili pořad pro jeho tendenci zesměšňovat liberální názory a parodovat liberální celebrity a ikony.\n\nV roce 2007 se český premiér Mirek Topolánek omlouval za zdvižený prostředníček. Nemravné gesto udělal na poslance opozice, kteří se předtím dožadovali příchodu členů vlády na jednání Sněmovny. S tím je spojené vysvětlení, že toto gesto vlastně není nadávka, ale znamená \"Jsi jednička.\" Stejné gesto použil později i jiný poslanec.\n\nV listopadu 2014 prezident ČR Miloš Zeman po široké mediální kritice jeho projevů během návštěvy v Číně v živě vysílaném rozhlasovém pořadu \"Hovory z Lán\" řekl: „\"Vláda podle mého názoru dosud ve svém konání učinila jednu základní chybu, že podlehla panu Kalouskovi a zkurvila služební zákon...\"“. Dále zkritizoval ruskou dívčí punkerskou skupinu Pussy Riot za její formu protestů, označil je za „pornografickou skupinku“, a zeptal se moderátora, zda ví, co je to „pussy“ a hned si sám odpověděl: \"„Kunda. V textech této skupiny je kunda sem, kunda tam, opravdu dokonalý případ politického vězně jako vyšitej.“\" (ve skutečnosti se ale v žádném textu Pussy Riot ani jednou nevyskytuje anglické slovo \"pussy\"). Použití vulgárních výrazů ve zmíněném pořadu bylo, jak prezident Zeman prohlásil, promyšleným a předem připraveným proslovem. Následující kritika mediálně zcela zastínila kritiku výpravy českého prezidenta do Číny a jeho tamní projevy. Aféra vyvolala ovšem i veřejné protesty a vzbudila zájem v zahraničí. Prezident se odmítl omluvit, hájil se tím, že jej svými vulgarismy inspiroval jeho protikandidát z volby o prezidentský post Karel Schwarzenberg: „\"Já jsem se inspiroval panem Schwarzenbergem, který v každé druhé větě říká hovno.\"“\n\nVýsledkem chování českého prezidenta tak byly i narážky rádia Frekvence 1 v ranních pořadech, vulgarismy a nadávky v ranních telefonátech s prezidentem ČR. Neboť není uvedeno že jde o nadsázku, pořad je obtížně rozeznatelnou mystifikací. V souvislosti s tímto ranním satirickým pořadem je zajímavým zjištěním, že právě v ranním vysílání jsou nadávky nejméně přijatelné. V české politice nejsou ovšem nadávky a urážky i ve formě \"bonmotů\" od roku 1989 nijak vzácným jevem.\n\nNěkteré webové stránky uvádí následující seznam nadávek popsaných a užívaný Radou pro rozhlasové a televizní vysílání: Existenci a pravost seznamu potvrzují i další zdroje , avšak předsedkyně RRTV Kateřina Kalistová oznámila že jde pouze o seznam nadávek zkopírovaný z Wikipedie. Zákon považuje předsedkyně RRTV za nedokonalý. Na provozovatele vysílání podle tvrzení předsedkyně RRTV nemá nedodržení seznamu žádný dopad, je pouze varován, RRTV nemůže přistoupit k uložení sankce. A to ani v případě, že byly použity vulgarismy v edukativním pořadu určeném pro děti, přestože jsou děti proti takovému činu, který by mohl narušit jejich zdravý mravní či duševní vývoj, chráněny zákonem.\n\nPodobně i v zahraničí jsou v televizním a rozhlasovém vysílání zakazovány některé výrazy. Ani podle uvedených kritérií není snadné zařadit některé nadávky, jako například čapkovské \"\"ťululum\"\".\n\nVelká Británie je proslulá humorem komediální skupiny Monty Python (\"Monty Python's Flying Circus)\" jenž také v rámci skečů často naráží na cenzuru nadávek nebo obnažených částí lidského těla. Relativní závažnost různých vulgarismů a jejich vnímání veřejností, byla v této zemi posuzována organizacemi Broadcasting Standards Commission (Office of Communications), Advertising Standards Authority (Independent Television Commission) a BBC. Tématem výzkumu bylo například zjištění vnímání nadávek ve skutečném životě (Real life and swearing). Výsledky výzkumu na téma byly zveřejněny v roce 2000 pod názvem \"Delete expletives?\" (Smazat nadávku?).\n\nVýzkum ukázal, že respondenti přijmou nebo schvalují obsah programu v případě, že je vidět, že je redakčně oprávněný nebo hodnotný. Pokud jsou nadávky zahrnuty v programu \"bezdůvodně\" hůře dosáhnou podporu publika. Rovněž je jasně rozlišováno médium v kterém jsou nadávky nebo silná slova používána, nadávky jsou většinou respondentů negativně vnímány na BBC 2 a malou menšinou negativně na Channel 4. Výzkum tak ukázal že jednoduchý zákaz nadávek a sprostých slov není nejen vyžadován ale ani vnímán jako relevantní vzhledem k tématu. Je zmiňováno že přitom není významné zda jde přímo o večerní pořad pro dospělé.\n\nPodobný průzkum byl proveden v roce 2009 na Novém Zélandu. Výsledky byly zveřejněny v březnu 2010 ve zprávě s názvem \"What Not to Swear\" . Úřady v souladu se zjištěními jak jsou nebo nejsou akceptovatelné veřejností určité výrazy zveřejnila seznam některých slov pod názvem Unacceptable Words on Television and Radio (Neakceptovatelné výrazy v Televizním a radiovém vysílání). Tento seznam se však stal terčem posměšků, jeden z textů přepisuje diváky neakpcetovatelné výrazy jako \"jméno syna křesťanského boha\", nebo \"technicky vzato označení pro vašeho otce (ale zkuste na to nemyslet)\". \n\nNadávkami se na veřejnosti proslavila starší paní známá pod názvem Julie v pražském metru. Virální video na kterém uráží pasažéry a vynucuje si místo k sezení se stalo hitem internetu. Později bylo zjištěno že jde o osobu která je nepřizpůsobivá a běžně terorizuje sousedy na vesnici.\n\nTenistka Barbora Záhlavová-Strýcová je mediálně úspěšná sportovkyně široce známá vulgárními projevy. Po finále turnaje ECM Prague Open v roce 2010 bylo rozhodnuto, že se rodačka z Plzně již neobjeví v přímém přenosu ČT. Na Radu pro televizní a rozhlasové vysílání, byla podána pro její chování stížnost. Na utkání ve Wimbledonu se během utkání „\"začala mlátit raketou… nadávala jako dlaždič.\"“ Sama sportovkyně uvádí, že se za své nadávky, vulgární gesta a další nedospělé projevy stydí, nicméně své vulgarity jako hluboce zakořeněné reakce opakuje a tento způsob komunikace k ní neodmyslitelně patří. Proslavil ji natolik, že je zvána i do zábavných pořadů.\n\nTenistka Serena Williamsová v utkání s Lucií Šafářovou ve French Open (2015) opakovala vulgární nadávky i přes napomenutí sudího, a pokračovala v nadávkách, dokud stav utkání nebyl příznivý. Několikrát opakovala hlasitě slovo \"fuck\" (v překladu mj. kurva, do prdele) také do jedné z televizních kamer.\n\nNadávky jakožto specifické výrazy, jejichž informativní hodnota sama o sobě není obvykle velká a jejichž účinek spočívá především v pochopení a subjektivní empatické reakci příjemce nebo posluchače, lze pro snazší pochopení smyslu a použití povšechně rozdělit.\n\nV lidské společnosti jsou jednotlivci nebo skupiny osob někdy pronásledovány nebo utlačovány například pro věk, oděv nebo vzhled, etnikum nebo kulturní odlišnost, rasu nebo barvu kůže, náboženství nebo politickou příslušnost, pohlaví, včetně rysů spojených s pohlavím (např. těhotenstvím), sexualitu a sexuální orientaci, nemoc nebo postižení (např. duševní poruchy), životní styl nebo povolání, společenskou třídu (kastu), hmotnost nebo výšku. Tomu částečně odpovídá i uvedený seznam, jenž naznačuje typy výrazů, které jsou používány jako nadávky.\n\nDavid Warren Sabean nadávky rozdělil do následujících skupin:\nPodrobnější typologii nadávek použil Michael Frank při studiu kriminality ve vesnické společnosti sedmnáctého a osmnáctého století:\nMichael Toch v práci o slovních urážkách v pozdně středověké vesnické společnosti použil následující typologii\nV diplomové práci \"Urážlivé, vulgární a rasistické projevy na internetových diskusních fórech\", autorka více než pět set výrazů řadí do dvaceti kategorií a dalších\n\npodkategorií.\nNa základě uvedených rozdělení vyplývá, že nadávky lze rozlišit jako výrazy související především jazykovým původem:\nVýrazy vytvořené jako metafory:\n\nVýrazy popisující v negativním významu nebo i nepravdivě osobu, nadsázky:\nTento seznam přímo vychází ze seznamu použitého Radou pro rozhlasové a televizní vysílání.\n\nPodle výzkumů prováděných Angus Reid Public Opinion v červenci roku 2010 bylo zjištěno, že Kanaďané nadávají častěji než Američané a Britové, když mluví s přáteli. Zatímco Britové nadávají cizím jazykem s větší pravděpodobností než Kanaďané a Američané během rozhovoru.\n\n\n"}
{"id": "71067", "url": "https://cs.wikipedia.org/wiki?curid=71067", "title": "Lineární zobrazení", "text": "Lineární zobrazení\n\nPojmem lineární zobrazení (někdy též lineární transformace, angl. \"linear map\", \"linear mapping\", popř. \"linear transformation\") se v matematice označuje takové zobrazení mezi vektorovými prostory \"X\" a \"Y\", které zachovává vektorové operace sčítání a násobení skalárem. Název \"lineární\" je odvozen z faktu, že grafem lineárního zobrazení z reálných čísel do reálných čísel je přímka, latinsky \"linea\".\n\nDůležitými zástupci lineárních operací jsou například derivování a integrování funkcí. Pomocí lineárních zobrazení lze popisovat i rotace a jednoduché deformace objektů ve vektorových prostorech. Jako další příklad oblasti, kde lineární zobrazení nacházejí uplatnění, zmiňme kvantovou mechaniku, kde je každý vývoj systému a každé měření popsáno právě pomocí lineárních zobrazení. Kvantová mechanika je sama o sobě natolik významná teorie, že studovat vlastnosti lineárních zobrazení je důležité už pro ni samotnou. Lineární zobrazení obecně zaujímají v matematice a ve fyzice velmi důležité postavení. Jedním z hlavních důvodů je relativní snadnost manipulace s takovýmito zobrazeními. Máme-li nějaké nelineární zobrazení, s nímž se pro jeho příliš složitou strukturu obtížně pracuje, můžeme si v některých případech vypomoci jeho jednodušší linearizovanou variantou. Typicky se tohoto postupu používá ve fyzice, kde rovnice popisující fyzikální děj často nabývají tvaru, který je těžko řešitelný. Po zjednodušení takové rovnice lze problém vyřešit. Ovšem za cenu toho, že dané řešení nepopisuje probíhající fyzikální děj zcela přesně. Podobná metoda nahrazování složitých funkcí jejich lineárními protějšky je používána i v matematice, kde je důvodem opět snazší nakládání s výslednými matematickými výrazy.\n\nNež přikročíme k definici je vhodné si uvést příklad jednoduchých funkcí, abstrakcí jejichž vlastností dospějeme právě k obecné definici lineárního zobrazení. Jedněmi z nejjednodušších funkcí, které si lze představit, jsou funkce tvaru\nkde \"a\" a \"b\" jsou nějaké parametry. Jedná se tedy o funkce formula_2 na reálných číslech tvaru výše s reálnými parametry \"a\" a \"b\", konkrétně např. formula_3 či formula_4. Když si takovéto funkce vyjádříme graficky, zjistíme, že jejich grafem je přímka, viz obrázek. Neboť latinské slovo pro přímku zní \"linea\" (další významy zahrnují i \"čára\", \"provázek\" či \"lněná nit\"), označují se funkce tohoto tvaru jako \"lineární\". Pokud je parametr \"b\" roven nule, tak tato přímka dokonce prochází počátkem souřadnic, viz funkci \"g\" na obrázku.\n\nProstudujme nyní v krátkosti základní vlastnosti lineárních funkcí. Uvažujme přitom jen takové lineární funkce, které mají parametr formula_5, tj. jsou tvaru formula_6. Pokud necháme takovéto funkce působit na součet formula_7 a na násobek formula_8, tak obdržíme\nZ řádku výše tedy vidíme obecnou vlastnost funkcí s formula_5:\nJedná se o dvě velmi pěkné vlastnosti, první se nazývá \"aditivita\", druhá pak \"homogenita\". První nám říká, že je jedno, zda nejdříve čísla sečteme a pak na ně aplikujeme funkci, nebo naopak. Druhá vlastnost tvrdí totéž o násobení číslem. Pro matematika to znamená, že úprava matematických vzorců s takovýmito funkcemi bude z uvedených důvodů velmi snadná. Právě tyto dvě vlastnosti slouží k definici obecného lineární zobrazení tak, jak je podána v následujícím oddíle. Zobrazení splňujících tyto vlastnosti je překvapivě velké množství, viz např. oddíl Příklady níže.\n\nUveďme si ještě dvě další zajímavé vlastnosti lineárních funkcí. Když sečteme funkce \"f\" a \"g\" tvaru formula_12 a formula_13, dostaneme funkci formula_14 téhož tvaru:\nkde v roli parametrů nyní vystupují čísla formula_16 a formula_17. Když funkci \"f\" vynásobíme číslem formula_18, obdržíme funkci formula_19, jež je opět lineární, neboť\nVidíme tedy, že součtem dvou lineárních funkcí či jejich vynásobením číslem dostaneme opět lineární funkci. Matematicky řečeno je množina lineárních funkcí uzavřená na součet a násobení číslem. Zdůrazněme, že v předchozím odstavci jsme zjišťovali chování jednotlivých funkcí tvaru formula_6. O každé takové funkci jsme viděli, že splňuje dvě pěkné vlastnosti, aditivitu a homogenitu. Tyto vlastnosti se týkají součtu a násobení \"argumentu\" funkce, čísla. V tomto odstavci jsme naproti tomu zjišťovali, co dostaneme součtem či vynásobením dvou takových \"funkcí\".\n\nNechť \"X\" a \"Y\" jsou vektorové prostory nad týmž tělesem formula_22. Zobrazení formula_23 z prostoru \"X\" do prostoru \"Y\", tj. formula_24, se nazývá lineární zobrazení, právě když pro libovolné vektory formula_25 a pro libovolný prvek formula_26 z tělesa formula_22 toto zobrazení splňuje následující dvě podmínky:\n\nObraz vektoru formula_30 při lineárním zobrazení formula_23 se značí formula_32. Často se ale pro jednoduchost závorky vypouští a píše se jen formula_33. Podobně obraz množiny formula_34 se značí formula_35.\n\nLineární struktura zobrazení i vektorového prostoru, na kterém je definováno, umožňuje velmi zjednodušit zápis, jakým toto zobrazení působí na libovolný vektor. Tato vlastnost tím spíše vyplyne na konečněrozměrných prostorech. Pro konkrétnost mějme vektorový prostor formula_36 konečné dimenze \"n\". Existuje v něm tedy \"n\"-členná báze formula_37 a každý vektor formula_38 tohoto prostoru lze vyjádřit jako vhodnou lineární kombinaci formula_39. Využijeme-li nyní linearity zobrazení \"A\", dostáváme\nObraz každého vektoru formula_41 lze tedy vyjádřit jako nějakou lineární kombinaci vektorů formula_42, kde koeficienty jsou totožné s koeficienty u vzoru formula_38. Celou informaci o struktuře zobrazení \"A\" lze tak získat pouze ze znalosti toho, jak působí na bazické vektory. Rozvinutím právě uvedené myšlenky pak dospíváme k definici matice lineárního zobrazení, jak je uvedeno níže.\n\nLineární zobrazení se nazývá lineární operátor, právě když ve výše uvedené definici je prostor \"Y\" totožný s prostorem \"X\". Neboli zobrazení \"L\" je lineární operátor, právě když je lineární podle definice výše a platí formula_44. Často se ale pojem zobrazení a operátor zaměňuje a lze se setkat i s lineárními zobrazeními, pro něž formula_45 a která jsou přitom i přesto označována jako operátory.\n\nDalším zajímavým typem lineárního zobrazení je lineární funkcionál. Lineární funkcionál je lineární zobrazení z prostoru \"X\" do tělesa formula_22, nad nímž je prostor \"X\" definován. Každému vektoru z \"X\" tak přiřazuje skalár z formula_22.\n\nPři klasifikaci různých druhů lineárních zobrazení, resp. operátorů, se používá následující názvosloví. Řekneme, že lineární zobrazení formula_48, které zobrazuje prostor \"X\" do prostoru \"Y\" je\n\nJako dvojník lineárnímu zobrazení se definuje i antilineární zobrazení, které se od lineárního liší pouze v tom, že při vytýkání skaláru tento komplexně sdružíme. Přesně tedy nechť \"X\" a \"Y\" jsou vektorové prostory nad týmž číselným tělesem formula_22. Zobrazení formula_23 z prostoru \"X\" do prostoru \"Y\", tj. formula_24, se nazývá antilineární zobrazení, právě když pro libovolné vektory formula_25 a pro libovolné číslo formula_26 z tělesa formula_22 toto zobrazení splňuje následující dvě podmínky:\nkde formula_57 značí komplexní sdružení čísla formula_18.\n\nPojem linearity lze zobecnit i na zobrazení více proměnných. Mějme zobrazení \"L\" z konečného kartézského součinu vektorových prostorů do jistého vektorového prostoru, tj. formula_59. Pak formula_23 nazýváme multilineární zobrazení právě, když je lineární v každé své proměnné. Neboli, mějme libovolné vektory formula_61 a skaláry formula_62, kde formula_22 je těleso společné všem vektorovým prostorům formula_64. Pak \"L\" je multilineární právě, když\n\nMezi multilineární zobrazení patří například tenzory, k-formy či diferenciální formy. Velmi často se lze setkat s multilineárními zobrazeními dvou proměnných, tj. formula_67 v definici výše. Taková zobrazení se nazývají bilineární. Zobrazení formula_68 je tedy bilineární právě, když\n\nPodobné zobrazení k bilineárnímu je seskvilineární zobrazení (latinská předpona \"sesqui-\" znamená \"jeden a půl(krát)\"). Přísně vzato zde již vybočujeme z lineárních zobrazení, protože seskvilineární zobrazení je zobrazení dvou proměnných, přičemž v jedné z nich je lineární a ve druhé je antilineární. Velmi důležitým příkladem seskvilineárního zobrazení je skalární součin. Matematici a fyzikové přitom nejsou zajedno, ve které proměnné je zobrazení antilineární a uplatňují se tak dvě různé konvence. Zde uvedeme definici, v níž je zobrazení antilineární ve druhé proměnné. Zobrazení formula_68 je seskvilineární právě, když\nkde formula_57 značí komplexní sdružení čísla formula_73 (za formula_22 bereme číselné těleso). Jediný rozdíl oproti bilineárnímu zobrazení je tedy ten, že vytknutí čísla z druhé proměnné způsobí, že se toto číslo komplexně sdruží.\n\nMnožina všech lineárních zobrazení z prostoru \"X\" do prostoru \"Y\" se obvykle označuje symbolem formula_75, podobně množina všech lineárních operátorů na prostoru \"X\" se značí formula_76. Tyto množiny jsou uzavřené na sčítání dvou zobrazení a na jejich násobení skalárem, definujeme-li obě operace následujícím způsobem:\n\nSoučet zobrazení formula_77 je zobrazení formula_78, které pro každý vektor formula_30 splňuje\n\nNásobek zobrazení formula_81 prvkem formula_82 je zobrazení formula_83, které pro každý vektor formula_30 splňuje\n\nUzavřenost je snadno nahlédnutelná v případě lineárních funkcí tak, jak je to ukázáno v druhé části oddílu Motivace výše. Lze dokonce ukázat, že samotná\n\nNastiňme nyní důkaz. Pro existenci vektorového prostoru potřebujeme čtyři věci. Neprázdnou množinu formula_87, těleso formula_22, operaci sčítání vektorů a operaci násobení vektoru prvkem z tělesa, skalárem. Jako vektory nyní vystupují samotná lineární zobrazení, sčítání a násobení jsme si výše právě definovali. V definici lineárního zobrazení z prostoru \"X\" do prostoru \"Y\" jsme požadovali, aby tyto prostory byly nad stejným tělesem formula_22. Toto těleso použijeme i jako těleso pro náš právě budovaný vektorový prostor lineárních zobrazení. Konečně jako množinu formula_87 vezmeme množinu formula_75, která je jistě neprázdná. Pro libovolné vektorové prostory \"X\" a \"Y\" zde totiž jistě leží nulové lineární zobrazení, které každému vektoru z \"X\" přiřazuje nulový vektor z \"Y\". Je množina formula_75 uzavřená na sčítání a násobení lineárních zobrazení? Neboli, je součet či násobek lineárních zobrazení opět lineární zobrazení? Pro libovolná formula_77 platí\nkde jsme v první rovnosti využili definici sčítání zobrazení a jejich linearitu. Ve druhé rovnosti jsme pak přeskupili členy coby vektory v \"Y\" a tyto přeskupené členy jsme opět dali dohromady využívajíce definice součtu zobrazení. Máme tak ověřenu aditivitu zobrazení \"A+B\". Podobně ověříme i homogenitu:\nNyní víme, že součet lineárních zobrazení je opět lineární zobrazení. Analogicky bychom ověřili, že násobek lineárního zobrazení je lineární zobrazení.\n\nZbývá nám tedy ještě dokázat axiomy vektorového prostoru, abychom mohli shrnout, že formula_75 je vektorový prostor:\n\nJádro lineárního zobrazení \"A\" je taková podmnožina definičního oboru \"A\", kterou \"A\" zobrazuje na nulový vektor. Jádro zobrazení \"A\" značíme symbolem formula_99 (jedná se o zkratku ze slova \"kernel\", anglického označení pro jádro). Přesněji: Mějme dva vektorové prostory \"X\" a \"Y\" nad stejným tělesem formula_22. Dále nechť \"A\" je lineární zobrazení z \"X\" do \"Y\", tj.formula_81. Pak jádro zobrazení \"A\" je množina\n\nkde formula_103 označuje nulový vektor v prostoru \"Y\". Dimenze jádra zobrazení \"A\", tj. formula_104, se občas označuje jako defekt zobrazení \"A\". Z vlastností v oddíle Nulový vektor je vidět, že nulový vektor leží v jádře každého lineárního zobrazení. Dokonce lze dokázat následující tvrzení: \"Lineární zobrazení je prosté právě tehdy, když v jeho jádru leží pouze nulový vektor\" (důkaz viz Prostota zobrazení). Neboť množina formula_105 je také vektorový (pod)prostor, tak lze využít tvrzení z oddílu Obrazy a vzory vektorů a jejich podprostorů o vzoru podprostoru abychom uviděli, že jádro zobrazení je vektorový podprostor, tj.\n\nJako hodnost zobrazení \"A\", ozn. \"h(A)\", se občas označuje dimenze oboru hodnot lineárního zobrazení \"A\", tj. formula_107. Platí, že hodnost zobrazení formula_81 splňuje nerovnosti:\n\nLinearita nějakého zobrazení je natolik omezující vlastnost, že pro charakterizaci takovéhoto zobrazení stačí uvést jeho hodnoty jen v (relativně) malém počtu bodů. Tato vlastnost tím více vyplyne na konečněrozměrných vektorových prostorech. Pro konkrétnost tedy mějme lineární zobrazení formula_116, kde oba vektorové prostory jsou konečných dimenzí, formula_117. V obou prostorech tedy existuje jejich báze, označme bazické vektory prostoru \"X\" jako formula_37 a podobně nechť formula_119 je báze prostoru \"Y\". Libovolný vektor formula_38 z prostoru \"X\" lze tedy zapsat jako lineární kombinaci bazických vektorů\nPak působením zobrazení \"A\" na takovýto vektor formula_38 dostáváme vektor formula_123, pro nějž platí\nDále, vektory formula_125 leží v prostoru \"Y\", takže je lze vyjádřit jako lineární kombinace bazických vektorů formula_126 ve tvaru\nNapříklad pro vektor formula_128 tak máme formula_129, pro vektor formula_130 máme formula_131, pro vektor formula_132 máme formula_133 atd. Celkově tedy\nRozeberme nyní právě obdržený výraz. Koeficienty formula_135 v tomto výrazu pocházejí z lineární kombinace pro vstupní vektor formula_38 a vektory formula_126 jsou předem zadaná báze prostoru \"Y\". Jediné, co tedy charakterizuje zobrazení \"A\" samotné jsou tak prvky formula_138. Tyto si můžeme uspořádat do matice tvaru\nTéto matici se říká matice zobrazení \"A\" v bázích formula_140 a formula_141, kde jsme označili bázi prostoru \"X\" jako formula_142 a bázi prostoru \"Y\" jako formula_143. Tato matice plně popisuje strukturu lineárního zobrazení \"A\". Značí se symbolem\n\nKonkrétní tvar matice zobrazení záleží na bázích jednotlivých prostorů, v nichž je vyjádřena. Pro jedno lineární zobrazení tak máme více matic zobrazení, neboť báze prostorů nejsou určeny jednoznačně a my si je můžeme volit různými způsoby. Vždy je tedy nutno uvést, v jakých bázích je daná matice zobrazení vyjádřena. Naproti tomu, všechny takové matice zobrazení jsou svázány převodními pravidly. Tato pravidla jsou shrnuta v matici přechodu. Mějme matici zobrazení \"A\" v bázích formula_140 a formula_141, jež označíme formula_147. Mějme dále matici téhož zobrazení v bázích formula_148 a formula_149, kterou si označíme jako formula_150. Tyto dvě matice jsou pak v následujícím vztahu:\nkde formula_152 je matice přechodu od báze formula_140 k bázi formula_148 a podobně formula_155 je matice přechodu od báze formula_149 k bázi formula_141 a symbol formula_158 značí maticové násobení.\n\nMatice zobrazení tak představuje přechod od lineárních operátorů k maticím. Skládání lineárních zobrazení se tak redukuje na násobení matic, podobně působení lineárního zobrazení na vektor je nyní představováno násobením vektoru maticí. Práce se zobrazeními se tak zjednodušuje.\n\nV mnoha případech je vhodné zjišťovat, zda v daném vektorovém prostoru neexistuje vektor, na nějž působí dané lineární zobrazení zvlášť jednoduchým způsobem. Takové vektory určují množinu prvků z tělesa, skalárů, které jsou jistým způsobem význačné. Této množině se říká spektrum lineárního operátoru. Spektrum je definováno pro lineární zobrazení jak na konečněrozměrných, tak i nekonečněrozměrných, prostorech. Na těch konečněrozměrných pak spektrum nabývá zvlášť jednoduché podoby, kterou si nyní představíme. Mějme lineární zobrazení formula_81 vektorového prostoru \"X\" do vektorového prostoru \"Y\". Nechť jsou tyto prostory definovány nad číselným tělesem formula_22. Pak každé číslo formula_161, pro něž existuje nějaký nenulový vektor formula_30 tak, že\nnazveme vlastní číslo zobrazení \"A\" a patřičný vektor formula_38 nazveme vlastní vektor zobrazení \"A\" příslušný vlastnímu číslu formula_165. Množině všech vlastních čísel daného lineárního zobrazení říkáme spektrum. Vlastní vektory jsou tedy takové vektory, na které působí zobrazení \"A\" jen jako násobení nějakým číslem. Tomuto číslu pak říkáme vlastní číslo.\n\nS vlastními vektory a vlastními čísly se úzce pojí pojem diagonalizovatelnosti lineárních operátorů. Zhruba řečeno, existuje-li v daném vektorovém prostoru báze z vlastních vektorů daného lineárního operátoru, pak je matice tohoto operátoru v takové bázi diagonální.\n\nPokud jsou vektorové prostory, mezi kterýmiž lineární zobrazení zobrazuje, vybaveny skalárním součinem, lze studovat vlastnosti takovéhoto lineárního zobrazení do větší hloubky. Můžeme totiž nyní navíc zjišťovat, jak se dané zobrazení chová ve vztahu ke skalárnímu součinu. Následující pojmy lze zavést opět pro lineární zobrazení působící jak na nekonečněrozměrných, tak i konečněrozměrných prostorech. Pro jednoduchost budeme uvažovat jen prostory konečněrozměrné. Nekonečněrozměrné případy lze nalézt pod jednotlivými hesly pro konkrétní druhy zobrazení.\n\nPro jednoduchost budeme tedy uvažovat lineární zobrazení na konečněrozměrném prostoru formula_81, kde navíc formula_167, tj. \"A\" je lineární operátor na \"X\". Nechť je vektorový prostor \"X\", definovaný nad číselným tělesem formula_22, vybaven skalárním součinem formula_169. Z Rieszovy věty lze dokázat, že pro takový operátor \"A\" existuje právě jeden lineární operátor \"B\" splňující pro každou dvojici vektorů formula_25 vztah\nOperátoru \"B\" se říká operátor sdružený k operátoru \"A\" a značí se formula_172, popř. formula_173. Jedná se o tak důležitý pojem, že se zavádí následující názvosloví. Lineární operátor \"A\" se nazývá:\n\nV této souvislosti se ještě rozlišují další pojmy podle toho, zda je těleso reálné či komplexní. Operátor \"A\" se nazývá\nkde \"I\" značí identické zobrazení. Podobně jako u samosdružených operátorů se dále operátor \"A\" nazývá\n\nV následujícím uvažujeme lineární zobrazení nějakého vektorového prostoru \"X\" do nějakého obecně jiného vektorového prostoru \"Y\". Předpokládáme tedy, že lineární zobrazení je definované na celém prostoru, ze kterého zobrazuje.\n\nPro lineární zobrazení \"A\", \"B\" a \"C\" s patřičnými definičními obory platí následující zjevné vztahy:\n\nkde formula_187 označuje nulový vektor v prostoru \"X\", zatímco formula_103 označuje nulový vektor v prostoru \"Y\".\n\n\nkde formula_202 značí zúžení zobrazení \"A\" na podprostor \"P\".\n\n\npro všechna formula_30 je lineární, tj. formula_221.\n\nkde formula_227 označuje vzor množiny \"Q\" při zobrazení \"A\".\n\nNásleduje čtveřice podobných tvrzení vztahujících se k lineární nezávislosti vzoru a obrazu množiny vektorů:\n\n\nkde formula_99 značí jádro zobrazení \"A\".\n\n\n\nkde \"ker A\" značí jádro zobrazení \"A\" a \"ran A\" označuje jeho obor hodnot.\n\nNěkterým třídám lineárních zobrazení se dá dát přímá grafická interpretace. Lineární zobrazení umožňuje popsat rotace, zvětšování, zmenšování, natahování, zrcadlení podle počátku či zrcadlení podle osy. Pro jednoduchost a snadnou nahlédnutelnost uvažujme vektorový prostor formula_332, který lze geometricky chápat jako rovinu. Vektory v tomto prostoru si lze představovat jako šipky v rovině, první složku šipky si označme jako \"x\", její druhou složku pak jako \"y\". Šipku samotnou pak označujme symbolem formula_38. Na takovémto vektorovém prostoru šipek pak definujme následující lineární operátory, jejichž maticové vyjádření ve standardní bázi zní\nVšem těmto operátorům dáme v následujícím jejich geometrickou interpretaci. První operátor \"I\" je představován identickou maticí. Očekáváme tedy, že s vektory \"nic neudělá\". Skutečně,\nPředstavme si celou věc na šipkách. Mějme tedy šipky formula_337 a formula_338 tak, jak je ukázáno na obrázku 1. Nechť formula_337 je modrá šipka a formula_338 nechť je červená šipka. Pak předchozí rovnice nevyjadřuje nic jiného, než to, že tyto dvě šipky se po působení operátoru \"I\" nezmění. Zachovají si svou velikost i směr. Abychom i pro další operátory viděli, jak působí na daném vektorovém prostoru, je účelné si jejich působení představit nejen na šipkách, ale i na výtvarných obrázcích. Pro konkrétnost zde za obrázek vezmeme malůvku vyobrazenou v pravé části obrázku 1. Každý výtvarný obrázek je složen z mnoha různě barevných bodů. Každý bod je přitom jednoznačně popsán svými dvěma souřadnicemi, \"x\"-ová souřadnice udává jeho polohu ve vodorovném směru, \"y\"-ová souřadnice pak udává jeho polohu ve svislém směru. Podobně i každá šipka alias vektor je jednoznačně popsána svými dvěma souřadnicemi. Každý bod malůvky tedy můžeme ztotožnit se šipkou, která v daném bodě končí. Pro identický operátor \"I\" tak platí, že nechává obrázek nezměněn, neboť nemění žádnou šipku, jak jsme výše viděli.\n\nV případě ostatních operátorů je ale situace zajímavější. Šipky budou obecně měnit velikost i směr a malůvka se tak bude různě deformovat, jak vzápětí uvidíme. Na obrázcích 2 až 7 ponecháváme v jejich levé části jak původní dvě šipky, formula_337 a formula_338, tak i jejich obrazy při daném zobrazení. Původní šipky jsou přitom vykresleny slabě. Pravé části obrázků 2 až 7 pak ukazují, jak se mění malůvka při působení daného zobrazení.\n\nCo obdržíme pro operátor \"Z\"? Jeho působení na libovolný vektor zní\nPrvní složka vektoru je tedy omínusována. Graficky lze působení operátoru \"Z\" ukázat na obrázku 2. Z něho je patrné, že operátor \"Z\" představuje \"zrcadlení roviny podle osy y\". Dále, pro operátor \"O\" dostáváme\nV tomto případě tedy dochází k omínusování obou složek vektoru. Na obrázku 3 je vidět, jak se tato změna projeví graficky. Vidíme, že operátor \"O\" představuje \"zrcadlení roviny podle počátku souřadnic\".\n\nPro operátor \"V\" máme\nObě složky výsledného vektoru jsou tedy dvakrát větší, než složky vektoru původního. Graficky tato situace odpovídá dvojnásobnému zvětšení šipky, resp. obrázku, jak je možno nahlédnout na obrázku 4. Naprosto analogicky pak operátor \"M\" představuje dvojnásobné zmenšení šipky, jak lze vidět na obrázku 5. Obecně operátor tvaru\nodpovídá formula_18-násobnému prodloužení, resp. zkrácení, šipky. Pokud je formula_348, pak se jedná o prodložení, pokud formula_349, pak se jedná o zkrácení. Pokud je formula_18 záporné, tak se do hry vkládá i zrcadlení podle počátku souřadnic. Pro formula_351 dostáváme operátor \"O\" z obrázku 3. Pro formula_352 dochází k současnému zrcadlení podle počátku a navíc prodloužení šipek. Podobně pro formula_353 dochází k současnému zrcadlení podle počátku a navíc zkrácení šipek. Nakonec pro formula_354 dostáváme nulové zobrazení, které každému vektoru přiřadí nulový vektor, a pro formula_355 získáme identický operátor \"I\".\n\nOperátor \"V\" šipky dvakrát prodlužoval, operátor \"M\" je naopak dvakrát zkracoval. Šipky lze však i v jedné složce prodlužovat a ve druhé zkracovat. To má na svědomí například operátor \"D\", který \"x\"-ovou složku dvakrát zvětší a \"y\"-ovou složku naopak dvakrát zmenší, neboť\nNa obrázku 6 vidíme, jak toto zobrazení působí. Obraz se roztáhne do šířky a navíc se ve svislém směru \"zplácne\".\n\nJako poslední příklad lineárního zobrazení jsme si uvedli operátor \"R\", jenž na libovolný vektor působí jako\nNa první pohled není zcela jasné, co toto zobrazení provádí. Nejjednodušší je rovnou pohlédnout na obrázek 7, z něhož zjistíme, že operátor \"R\" odpovídá rotaci! Jedná se o otočení vektoru kolem počátku o 45° proti směru hodinových ručiček. Operátor \"R\" je příkladem velmi důležitých lineárních operátorů, \"operátorů rotace\". Ve dvou rozměrech mají obecný tvar\nkde formula_359 je úhel otočení. Skutečně, dosadíme-li za formula_360 hodnotu formula_361, tj. 45°, tak se tento obecný tvar matice rotace redukuje na operátor \"R\" (neboť formula_362). Naprosto obecně, tj. i ve vyšších dimenzích, jsou rotace vyjadřovány pomocí ortogonálních operátorů, viz oddíl Lineární zobrazení vs. skalární součin.\n\nNakonec ještě poznamenejme, že ne všechny geometrické operace lze představovat pomocí lineárního zobrazení. Jednou z takovýchto jednoduchých geometrických operací je obyčejné posunutí vektorů. Pro posunutí musíme využít služeb obecnějších zobrazení, než jsou ta lineární. Konkrétně je nutno sáhnout k afinním zobrazením.\n\nVlastnosti lineárních zobrazení definovaných na konečněrozměrných vektorových prostorech jsou pěkné a snadno se s takovýmito zobrazeními pracuje. Každé takové zobrazení lze představovat jeho maticí v nějaké bázi a veškerá práce s tímto zobrazením se redukuje na úpravu matic. V případě zobrazení definovaných na nekonečněrozměrných vektorových prostorech je ale situace složitější. Zde nelze matici zobrazení, tak jak byla definována výše, použít a celá věc se komplikuje. Příkladem lineárního zobrazení, které působí na nekonečněrozměrném vektorovém prostoru, je například derivace či integrál, viz Příklad 3. Množina lineárních zobrazení na nekonečněrozměrných prostorech je mnohem bohatší než v případě konečněrozměrných prostorů. Matematici se tak v této ohromné množině zaměřují na její jisté podmnožiny, které jsou tvořeny dostatečně pěknými zobrazeními.\nCílem je vždy seskupit do jedné podmnožiny ta zobrazení, která mají společnou nějakou vlastnost, jež umožňuje, že se s těmito zobrazeními snáze pracuje.\n\nJednou z takových podmnožin je podmmožina tvořená omezenými lineárními zobrazeními, kterou si nyní definujeme. Uvažujme nejprve normované vektorové prostory \"X\", \"Y\" nad týmž číselným tělesem, kde formula_363 nechť je norma na prostoru \"X\" a formula_364 nechť je norma na prostoru \"Y\". Pak říkáme, že lineární zobrazení formula_365 je omezené, jestliže existuje kladná konstanta formula_366 taková, že pro všechny vektory formula_30 platí\nPokud \"X=Y\", nazývá se odpovídající zobrazení omezený (lineární) operátor.\n\nPodobně jako v případě klasických lineárních zobrazení i na množině všech omezených lineárních zobrazení lze definovat jejich součet a násobení číslem. Lze dokonce ukázat, že množina všech takovýchto zobrazení tvoří vektorový prostor. Na tomto vektorovém prostoru lze navíc zavést normu formula_369 omezeného lineárního zobrazení formula_370 následovně\nJinými slovy je norma omezeného lineárního zobrazení rovna nejmenšímu číslu formula_372 vystupujícímu v definici tohoto zobrazení, jak je podána výše.\n\nDále lze ukázat, že množina omezených lineárních zobrazení splývá s množinou spojitých lineárních zobrazení. Všechna ostatní lineární zobrazení, která nejsou omezená, tj. nejsou spojitá, se nazývají neomezená. Pokud použijeme výše uvedenou definici omezeného lineárního zobrazení na konečněrozměrné prostory zjistíme, že \"každé lineární zobrazení definované na konečněrozměrném prostoru je omezené\". Na konečněrozměrných prostorech zavádět omezená zobrazení tedy nemá smysl. Na nekonečněrozměrných prostorech však tvoří omezená zobrazení malou podmnožinu všech lineárních zobrazení. Omezené operátory jsou natolik pěkná zobrazení, že pro ně platí mnoho tvrzení z případu konečněrozměrných prostorů.\n\nKromě omezených zobrazení a operátorů se vydělují i další speciální třídy lineárních zobrazení a operátorů definovaných na nekonečněrozměrných prostorech, jako třeba:\na další. Pro podrobnější informace viz odpovídající hesla.\n\nJako velmi triviální příklad omezeného zobrazení si uveďme operátor na prostoru kvadraticky integrabilních funkcí definovaných na intervalu formula_373. Konkrétně nechť formula_374 s funkčním vztahem\nkde formula_376. Jedná se tedy o zobrazení, které vezme funkci, tu zintegruje od nuly do jedničky, čímž dostane číslo, a tímto číslem pak násobí nezávisle proměnnou \"x\". Pro konkrétní funkci \"f\" je výraz formula_377 tedy \"lineární funkce\", která je tvaru\nkde formula_379 je \"číslo\" závisející na funkci \"f\". Ukažme nyní, že \"T\" je skutečně lineární omezené zobrazení. Linearita je zjevná, neboť\nkde jsme využili linearity integrálu, viz Příklad 3. Ukažme nyní omezenost:\nkde jsme využili rovnosti formula_382. Nyní můžeme absolutní hodnotu odhadnout pomocí známého vztahu z teorie integrálu jako\nNakonec můžeme využít Hölderovy nerovnosti (resp. Schwarzovy nerovnosti), kde položíme formula_384, abychom obdrželi vztah\nkde jsme využili rovnosti formula_386. Poslední výraz je ale až na konstantu roven normě funkce \"f\", to jest\nCelkem tedy máme nerovnost\na z definice omezeného zobrazení tedy plyne, že operátor \"T\" je omezený.\n\nV oddíle Motivace výše jsme si uvedli lineární funkce jako patrně nejjednodušší příklad lineárních zobrazení. V této souvislosti je však nutno upozornit na poněkud matoucí názvosloví. Obecná lineární funkce totiž \"není\" lineární zobrazení. Jak bylo uvedeno v Motivaci, lineární funkce je lineární zobrazení právě, když má nulový absolutní člen. Neboli funkce\nkde formula_390, je lineární právě, když formula_5. Z toho plyne, že přímá úměrnost je vlastně lineární zobrazení. Pokud je formula_392, tak je funkce \"f\" výše příkladem afinního zobrazení.\n\nNa konečněrozměrných prostorech lze každé lineární zobrazení představovat pomocí jeho matice zobrazení. Jedná se o natolik výhodný způsob zápisu, že se při praktických výpočtech v podstatě nepracuje s ničím jiným. (Na nekonečněrozměrných prostorech je situace složitější, viz oddíl výše.) Matice daného zobrazení mění svůj tvar v závislosti na zvolené bázi. Uvažujme pro konkrétnost lineární operátor \"A\" na prostoru formula_393, jehož matice vyjádřená ve standardní bázi má tvar\nKdyž máme vektor formula_38 a chceme zjistit, jak vypadá jeho obraz při zobrazení \"A\" (tj. jak vypadá formula_396), tak jím stačí přenásobit matici zobrazení \"A\". Pro konkrétnost například obraz vektoru formula_397, kde\npři zobrazení \"A\" vypadá následovně\nKe stejnému výsledku bychom ale dospěli i tehdy, měli-li bychom matici i vektor formula_397 vyjádřeny v jiné bázi. V takovém případě je nutno místo vektoru samotného brát jeho jednotlivé souřadnice v dané bázi a těmi teprve přenásobit odpovídající matici zobrazení. Pro názornost nyní místo standardní báze uvažujme bázi tvaru\nVektor formula_397 zmíněný výše lze v této bázi vyjádřit následovně:\nSouřadnice vektoru formula_397 v naší nové bázi jsou tedy formula_405. Pokud bychom podobně vyjádřili matici zobrazení \"A\" v této nové bázi, obdrželi bychom matici ve tvaru\nO tom, jak se převádí matice zobrazení mezi bázemi, viz oddíl Matice zobrazení výše a oddíl Přechod mezi bázemi v článku Báze (lineární algebra). Zapůsobíme-li touto maticí na souřadnice vektoru formula_397, dostaneme\nSloupek za poslední rovností určuje souřadnice vektoru formula_409 v bázi formula_410. Platí tedy\nVýsledný vektor je tedy tentýž jako když jsme počítali ve standardní bázi. Ukázali jsme tak, že ačkoli se tvar matice téhož zobrazení v různých bázích mění, výsledky jsou vždy stejné. Výběr báze tak neovlivní tvar výsledných vektorů vzniklých působením zobrazení \"A\". V tuto chvíli si osvětleme, proč můžeme ve standardní bázi brát místo souřadnic vektoru rovnou jeho složky. Ve standardní bázi totiž platí, že souřadnice je totéž co složka vektoru. Standardní báze vektorového prostoru formula_393 je tvořena následujícími třemi vektory:\nStandardní báze má tu význačnou vlastnost, že souřadnice daného vektoru v této bázi je rovna jeho odpovídající složce. To lze snadno vidět, rozepíšeme-li si libovolný vektor formula_414 do tvaru\nJak vidno, tak platí, že první souřadnice vektoru formula_38 ve standardní bázi je rovna formula_417, jeho druhá souřadnice ve standardní bázi je rovna formula_418 a konečně jeho třetí souřadnice ve standardní bázi je rovna formula_419. To v jiných bázích obecně neplatí. Když tedy chceme zjistit tvar vektoru formula_396, stačí vektorem formula_38 přenásobit matici zobrazení uvedenou výše.\n\nDerivování a integrování jsou velmi důležitými příklady lineárních zobrazení. V matematické analýze lze totiž dokázat, že platí následující vztahy\nkde formula_423 je nějaká konstanta a čísla formula_390 jsou meze integrování. Pokud si označíme\ntak se nám výše uvedené rovnosti redukují do tvaru\nVidíme tedy, že derivace a integrál jsou skutečně lineární zobrazení. Formálněji řečeno, derivaci lze chápat jako lineární zobrazení definované na vektorovém prostoru diferencovatelných funkcí. Uvažujme tedy množinu všech reálných funkcí reálné proměnné, které jsou diferencovatelné, tj. mají derivaci. Tuto množinu si označme formula_427, tedy\nO této množině lze snadno ukázat, že tvoří vektorový prostor. Podobně lze i o množině všech reálných funkcí reálné proměnné ukázat, že je též vektorový prostor. Označme si množinu všech takovýchto funkcí jako formula_87. Množina formula_427 je tedy podprostorem množiny všech funkcí formula_87. Derivace je pak zobrazení, které zobrazuje z vektorového prostoru formula_427 do vektorového prostoru formula_87 a je přitom lineární. Neboli\n\nPodobné úvahy lze provézt i pro integrál. V takovém případě bereme za množinu formula_427 množinu všech \"integrabilních\" funkcí. Vše ostatní je pak analogické případu pro derivaci. Derivace a integrál jsou současně i příkladem lineárních zobrazení na nekonečněrozměrných prostorech. Vektorový prostor formula_427 je totiž nekonečné dimenze.\n\nV tomto příkladu si ukážeme, jak hledat jádro jednoduchých lineárních zobrazení na konečněrozměrných prostorech. Tato zobrazení lze elegantně zapisovat pomocí jejich matice. Pro konkrétnost mějme nejprve lineární operátor \"A\" na prostoru trojic čísel formula_393, jehož matice vypadá následovně (viz Příklad 2 výše)\nU každé matice zobrazení je vždy nutno uvést, v jakých je vyjádřena bázích. Matice výše je vyjádřena ve standardní bázi, což je typická volba při naprosté většině aplikací. Naším úkolem je najít jádro operátoru \"A\". Hledáme tedy takové vektory formula_414, které splňují vlastnost\nVyjádřeno ve standardní bázi:\nMáme tak maticovou rovnici, jež je ekvivalentní následující soustavě rovnic:\nSoustava lineárních rovnic se dá lehce vyřešit úpravou matice výše. Dostáváme\nV prvním kroku jsme od třetího řádku odečetli pětinásobek prvního řádku. Ve druhém kroku jsme druhý řádek vydělili trojkou a třetí řádek vydělili sedmičkou a ve třetím kroku jsme od třetího řádku odečetli řádek druhý. V posledním kroku jsme k prvnímu řádku přičetli dvojnásobek druhého řádku. Máme tak matici vyjádřenou v horním trojúhelníkovém tvaru, ze kterého lze řešení vyčíst velmi rychle. Protože vyšel třetí řádek ze samých nul, bude jádro našeho operátoru obsahovat nenulový vektor, jak uvidíme vzápětí. Naši maticovou rovnici jsme si tak upravili do tvaru\nNulovost třetího řádku nám dovoluje zvolit složku formula_419 libovolně. Z druhého řádku pak plyne formula_446 a z prvního formula_447. Celkem vzato, vektor formula_38 leží v jádře operátoru \"A\" právě, když je tvaru\nJádro operátoru \"A\" je tedy množina, která je rovna lineárnímu obalu tohoto vektoru\nNakonec můžeme ověřit, že na vektory daného tvaru dá zobrazení \"A\" skutečně nulový vektor. Vezmeme-li původní vyjádření matice \"A\" ve standardní bázi, máme\nSkutečně tedy dostáváme nulový vektor, jak jsme chtěli.\n\nNa příkladu lineárního operátoru \"A\" z předchozího příkladu si ukažme hledání jeho vlastních čísel. Zde si ukážeme jen postup, jak taková čísla najít, pro podrobnosti o námi použité metodě viz článek o vlastních číslech. Mějme tedy opět operátor \"A\", jehož matice ve standardní bázi vypadá jako\nChceme najít všechna čísla formula_453 splňující vztah\npro nějaký vektor formula_414. Pravou stranu uvedené rovnice si můžeme představit jako zobrazení formula_456 působící na vektor formula_38, kde formula_458 značí identitu. Výše uvedenou rovnici lze tedy přepsat do tvaru\nNeboli číslo formula_165 je vlastním číslem právě, když v jádře zobrazení formula_461 leží nenulový vektor. V předchozím příkladě jsme hledali jádro zobrazení \"A\", nyní chceme najít jádro zobrazení formula_461, kde formula_165 vystupuje jako neznámý parametr. Můžeme tedy postupovat podobným způsobem jako v předchozím příkladě, kde nyní pracujeme s maticí pro zobrazení formula_461, jež vypadá následovně\nNa konci bychom obdrželi nějaké vektory parametrizované pomocí čísla formula_165 a museli bychom zjišťovat, pro které hodnoty formula_165 tyto vektory skutečně leží v jádře. Existuje ale mnohem jednodušší metoda hledání vlastních čísel. V lineární algebře se dokazuje, že v jádru matice leží nenulový vektor právě, když její determinant je roven nule. Stačí tedy zjistit, pro které hodnoty čísla formula_165 je formula_469. V našem případě je determinant matice pro formula_461 roven\nAby byl tedy determinant nulový, tak stačí položit formula_472, formula_473 nebo formula_474. Vlastní čísla operátoru \"A\" jsou tedy\n\nJak bylo předestřeno v úvodu článku, lineární zobrazení jsou velmi důležitá mimo jiné pro svou relativní jednoduchost. Někdy lze složité zobrazení nahradit jeho jednodušší lineární variantou. Tomuto nahrazení se říká linearizace. Typicky se tohoto postupu používá ve fyzice. Uvažujme jistou rovnici, která popisuje chování nějakého fyzikálního systému. Řešení této rovnice udává předpis, jakým se tento fyzikální systém vyvíjí. Často dochází k situaci, kdy sice známe takovou rovnici, ale nejsme ji schopni vyřešit. Důvodem mohou být funkce vystupující v rovnici, které mají příliš složitý tvar a nejsou lineární. Někdy je taková situace bezvýchodná, v jistých případech ale lze tuto složitou funkci nahradit lineární funkcí, která je té původní v jistém smyslu podobná. Dostaneme tak rovnici, v níž roli původní složité funkce nyní hraje její lineární dvojče. Tuto rovnici už můžeme vyřešit. Co nám ale řešení naší upravené rovnice přináší? Jestliže jsou dodrženy jisté podmínky, tak řešení upravené rovnice je podobné řešení původní složité rovnice. Pokud nám tedy postačí popsat daný fyzikální systém ne přesně, ale jen přibližně, tak se lze při popisu fyzikálního systému omezit na jednodušší variantu rovnice a počítat jen s ní.\n\nJako konkrétní případ si můžeme uvést kyvadlo. Máme závaží o hmotnosti \"m\" zavěšené na lanku délky \"l\" a zajímá nás, jak se budou kmity tohoto závaží vyvíjet s časem, zanedbáme-li tření vzduchu a další rušivé vlivy. Situaci je možno nahlédnout na obrázku vpravo. Na závaží působí tíhová síla formula_476, kde formula_477 je tíhové zrychlení. Tuto sílu lze rozložit do dvou složek, viz fialové šipky na obrázku, jedna složka působí ve směru závěsu, tlačí tedy jen na závěs a na pohybu závaží se neprojeví. Druhá složka pak působí ve směru pohybu zavěšeného závaží. Z obrázku je vidět, že tato složka formula_478 je rovna\nkde formula_480 je úhel mezi závěsem a svislicí, viz obrázek. Mínus se v předchozím vztahu vyskytuje proto, že gravitační zrychlení formula_477 musí mířit \"dolů\". (Pokud dosadíme formula_482, tak dostáváme formula_483. Kdyby tam žádné mínus nebylo, tak by síla hnala závaží neustále nahoru. Ze zkušenosti ale víme, že \"vše padá dolů\".) Dále platí, že zrychlení závaží (ve směru jeho pohybu) je rovno\nje to tedy druhá derivace úhlu formula_485 podle času násobená délkou závěsu formula_486. Jak se odvodí tento vztah pro zrychlení není v tuto chvíli důležité, zajímat nás bude především následující sestavování pohybových rovnic. Newtonova pohybová rovnice zní\nneboli\nJedná se o obyčejnou diferenciální rovnici druhého řádu s konstantními koeficienty. Kvůli výskytu funkce sinus ale není lineární. Nelineární diferenciální rovnice se špatně řeší. Zjednodušme si tedy počítání tím, že místo funkce formula_489 vezmeme jen funkci formula_480. To lze udělat pro malé kmity, neboť pro malé hodnoty úhlu formula_480 platí\na obě funkce si jsou v takovém případě dost podobné. Funkce formula_493 je navíc lineární. Pohybová rovnice tedy přejde do tvaru\ncož lze upravit na tvar\nToto je již lineární diferenciální rovnice, kterou lze vyřešit klasickým způsobem. Tato rovnice vyjadřuje, jak se úhel mezi závěsem a svislou rovinou vyvíjí v čase. Řešení této závislosti zní\nkde formula_497 je počáteční úhel vychýlení kyvadla, formula_498 je amplituda kmitů a formula_499 je jejich úhlová frekvence.\n\nRelativně složitou funkci sinus jsme tak v příkladu výše nahradili lineární funkcí. Pro malé úhly dávají obě funkce prakticky stejné hodnoty, pro větší úhly to už ale neplatí a náš výše vypočtený výsledek pro chování kmitů se pro velké kmity nedá použít. Spočetli jsme tak pohyb kyvadla jen v případech, kdy je amplituda kmitů formula_498 malá. To je omezení, které musíme platit za to, že jsme si ulehčili práci nahrazením funkce sinus jejím lineárním dvojčetem.\n\n\n\n"}
{"id": "71068", "url": "https://cs.wikipedia.org/wiki?curid=71068", "title": "Hastings Lionel Ismay", "text": "Hastings Lionel Ismay\n\nGenerál Hastings Lionel Ismay, první baron Ismay (21. června 1887 – 17. prosince 1965) byl člen britské Státní rady, britský voják a diplomat.\n\nVstoupil do Indické armády a v průběhu první světové války bojoval v Somalilandu. Během druhé světové války byl Churchillův šéf kanceláře. Pensionován v roce 1946. Poté sloužil jako šéf kanceláře lorda Mountbattena v Barmě, následně místokrále Indie. V roce 1951 se stal ministrem pro vztahy s členy Commonwealthu a v roce 1952 se stal prvním generálním tajemníkem Severoatlantické aliance. Tento post si udržel až do roku 1957.\n\nV lednu 1947 byl povýšen do šlechtického stavu jako \"baron Ismay z Wormingtonu v kraji Gloucester\". Baron Ismay zemřel bez mužského dědice, tudíž po jeho smrti titul zanikl. Se svou manželkou Laurou Kathleen Cleggovou měl pouze dcery Sarah (1928) a Susan (1929).\n\nWinston Churchill i Louis Mountbatten ho také znali pod přezdívkou „Pug“.\n\n\nAutobiografie \"The memoirs of General the Lord Ismay\" (Heinemann, Londýn, 1960)\n"}
{"id": "71070", "url": "https://cs.wikipedia.org/wiki?curid=71070", "title": "Alberto Tomba", "text": "Alberto Tomba\n\nAlberto Tomba (* 19. prosinec 1966, Castel De Britti, Bologna) je italský lyžař, specialista na slalom a obří slalom, olympijský vítěz, mistr světa a držitel velkého i malého křišťálového glóbu.\n\nAlberto Tomba se narodil v Castel De Britti. Začátek jeho kariéry je datován do roku 1983, když mu bylo sedmnáct let. S týmem C2 přijel na první závod evropského poháru do Švédska.\n\nV roce 1984 je již v týmu C1 a účastní se juniorského mistrovství světa ve Spojených státech, čtvrté místo ve slalomu mu otevřelo dveře do B týmu. Ve všeobecnou známost vešel při závodě, který se každoročně koná na milánském kopci San Siro „Parallelo di Natale“ 1984 (\"Vánoční paralelní slalom\") a kde porazil celou lyžařskou konkurenci. Největší italský sportovní deník Gazzetta dello sport následující den psal o mladíkovi z B týmu, který zesměšnil velikány v paralelním slalomu. Během roku Tomba sbírá zkušenosti na závodech pořádaných FIS a probojoval se do A týmu.\n\nPo třech vítězných závodech v Evropském poháru debutoval v roce 1985 ve Světovém poháru na svazích Madonna di Campiglio, posléze se představil také na náročné trati v Kitzbühelu. Ve švédském Åre, 23. února 1986, se dostal se startovním číslem 62 do první desítky a obsadil 6. místo. Vybojoval tak své první body ve světovém poháru. První stupně vítězů získal již koncem roku 1986 na sjezdovce Gran Risa v Alta Badii. Další stupně vítězů obsadil na Mistrovství světa 1987, které se konalo ve švýcarské Crans Montaně, když vybojoval bronzovou medaili v Obřím slalomu.\n\nV následující sezóně (1987/88) se Tomba stále častěji objevoval v popředí výsledkových listin. 27. listopad 1987 je klíčovým dnem jeho kariéry, se startovním číslem 25 zvítězil v slalomu v Sestriere a dva dny poté má důvod k další oslavě, na stejné trati zvítězil v obřím slalomu. Umístil se tak před svým idolem Ingemarem Stenmarkem, bylo to poprvé a naposledy kdy se setkali na stupních vítězů. Tomba ten rok vyhrál 9 závodů (6× slalom a 3× obří slalom), ale Velký křišťálový glóbus šel do rukou Zurbriggena, zatímco Tomba se musel spokojit s druhým místem a dvěma malými glóby za slalom a obří slalom.\nPrvní olympijské hry absolvoval v kanadském Calgary. Po prvním kole obřího slalomu ztrácel 1 sekundu a 14 setin a skončil druhý, ve druhém kole si zajistil první zlatou medaili. Ve slalomu speciál byl po prvním kole třetí, ale druhou jízdou vybojoval druhou zlatou. RAI (Italská veřejnoprávní televize) přerušila přímý přenos z Festivalu San Remo, aby italští diváci mohli sledovat zápas La Bomby se sněhem.\nTomba se stal největší hvězdou Itálie, a snad pod tíhou zodpovědnosti čí tlaku medií následující sezóny nejsou tak brilantní. Na mistrovství světa ve Vail byl šestý v Super G a sedmý v obřím slalomu. Tomba se rozhodl opustit rychlostní disciplíny, aby se plně koncentroval jen na slalom a obří slalom.\nOkolo Tomby se začal formovat tým pod vedením Gustava Thöeniho. Tomba vítězí a je plně soustředěn na olympiádu v Albertville, aby přivezl další zlato a přidal i stříbro.\nTomba vítězí i na svazích světového poháru a odnáší si jeden glóbus za druhým. Vrcholem jeho kariéry je sezóna 1994/95, když dokázal získat jak Velký glóbus za celkové vítězství ve světovém poháru, tak i dva malé glóby za vítězství ve slalomu a obřím slalomu a dokázal zvítězit v 11 závodech po sobě. Jediné, co mu ještě schází, je titul mistra světa. Světový šampionát v roce 1995 v Sierra Nevadě byl přesunut do dalšího roku a Alberta Tombu v roce 1996 vybojoval hned dva tituly.\nAlberto Tomba se rozloučil s aktivní činností 15. března 1998 ve švýcarské Crans Montaně vítězstvím ve slalomu.\nZimní olympijské hry 2006 v Turíně představily Tombu v roli organizátora a především aktivního agitátora za kandidaturu Turína na zasedání MOV v Soulu v roce 1999.\n10. února 2006 přinesl olympijský oheň na slavnostní ceremoniál XX. Zimních olympijských her.\n\nTří zlaté a dvě stříbrné medaile:\n\n\nDvě zlaté a dvě bronzové medaile:\n\n\n\nOficiální stránky\n"}
{"id": "71071", "url": "https://cs.wikipedia.org/wiki?curid=71071", "title": "Optické prostředí", "text": "Optické prostředí\n\nOptické prostředí je obecně jakékoliv prostředí, v němž se šíří elektromagnetické vlnění.\n\nZ hlediska šíření elektromagnetického vlnění (např. světla) v daném optickém prostředí se prostředí označuje jako\n\nPodle toho, které frekvence prostředím prochází lze rozdělit optické prostředí na:\n\nPodle toho, zda má v různých místech optické prostředí stejné vlastnosti lze jej rozlišit na:\n\nPodle závislost rychlosti šíření vlnění na směru lze optické prostředí rozdělit na\n\nV optickém prostředí je rychlost šíření elektromagnetické vlny menší než rychlost světla ve vakuu.\n\nPři průchodu světla z jednoho optického prostředí do druhého dochází ke změně rychlosti, ale vlna si zachovává frekvenci.\n\nDvě optická prostředí lze porovnávat podle jejich indexů lomu. Prostředí s větším indexem lomu se označuje jako opticky hustší prostředí. Prostředí s menším indexem lomu je pak označováno jako opticky řidší prostředí.\n\nPři šíření záření z prostředí opticky řidšího do opticky hustšího prostředí se paprsky lámou směrem ke kolmici (tzv. lom ke kolmici).\n"}
{"id": "71072", "url": "https://cs.wikipedia.org/wiki?curid=71072", "title": "Čadská vlajka", "text": "Čadská vlajka\n\nVlajka Čadu se skládá ze tří svislých pruhů: modrého, žlutého a červeného. Barvy vlajky jsou kombinací francouzského vzoru a panafrických barev.\n\nVlajka byla nejdříve přijata zákonem č. 59/13 o francouzské autonomní republice Čad (1959) a používána i později po získání nezávislosti v roce 1960. Potvrzena pak byla ústavou z roku 1962. Navzdory mnoha politickým otřesům od vyhlášení nezávislosti, vlajka nebyla změněna. Hlavním důvodem je, že barvy a uspořádání vlajky nejsou spojeny s žádnou z hlavních politických stran.\n\nTéměř stejnou vlajku užívá Rumunsko, avšak rumunská vlajka užívá světlejší odstín modré. Také andorrská národní vlajka se liší pouze odstínem barev. Státní má (stejně jako Moldavská vlajka) uprostřed vlajky znak.\n\n"}
{"id": "71074", "url": "https://cs.wikipedia.org/wiki?curid=71074", "title": "Gabonská vlajka", "text": "Gabonská vlajka\n\nVlajka Gabonu byla přijata 9. srpna 1960. Tvoří ji tři vodorovné pruhy: zelený, žlutý a modrý. Zelený pruh symbolizuje tamní lesy, žlutá pak slunce a rovník, který zemi protíná. Modrá představuje oceán a veškeré vodstvo v zemi, zejména pak řeku Ogooué.\n\n"}
{"id": "71075", "url": "https://cs.wikipedia.org/wiki?curid=71075", "title": "Angkor Vat", "text": "Angkor Vat\n\nAngkor Vat (khmersky: ប្រាសាទអង្គរវត្ត; v dévanágarí: आंग्कोर वाट) je chrám nacházející se v Angkoru v Kambodži. Byl postaven počátkem 12. století pro krále Súrjavarmana II. jako královský chrám a hlavní město. Angkor Vat je největším a nejlépe zachovalým chrámem celé oblasti a jako jediný zůstal významným náboženským centrem od svého založení – nejprve hinduistickým, poté buddhistickým. Chrám je vrcholným příkladem khmerské architektury, stal se symbolem Kambodže a je zobrazen na její státní vlajce. Se svou celkovou výměrou kolem 1 km² je navíc považován za nejrozlehlejší náboženský komplex na světě.\n\nAngkor Vat spojuje dva základní plány khmerské architektury, chrámový vrch a chrám s galeriemi. Má představovat mýtickou horu Méru, což je v hinduistické mytologii domov bohů. Uvnitř chrámového příkopu a vnější zdi dlouhé 3,6 km jsou tři pravoúhlé galerie, každá vyvýšená nad tou předchozí. Uprostřed chrámu stojí pět věží rozestavených do tvaru pětky na hrací kostce. Na rozdíl od většiny chrámů v Angkoru je Angkor Vat obrácen na západ, přičemž existují různé názory na důvod tohoto směrování. Chrám je obdivován nejen pro svou majestátnost a harmonickou architekturu, ale také pro rozsáhlé basreliéfy a zobrazení dévatů, která zdobí jeho zdi.\n\nNovodobého jména Angkor Vat se užívá od 16. století a lze jej přeložit jako „městský chrám“: Angkor je formou slova \"nokor\", které pochází ze sanskrtského slova \"nogor\" (hlavní), slovo „\"wat\"“ znamená v khmerském jazyce chrám. V dřívějším období byl Angkor Vat znám jako „Preah Višnulóka“, což byl posmrtný titul jeho zakladatele, Súrjavarmana II.\n\nAngkor Vat leží 5,5 km severně od moderního města Siem Reap, nedaleko bývalého hlavního města Angkor Thom a tvoří důležitou součást starobylých památek na území Kambodže.\nPrvotní stavební práce na chrámu, který byl původně zasvěcen Višnuovi, započaly v první polovině 12. století během vlády Súrjavarmana II. (vládl 1113–1150). Jelikož nebyla nalezena zakládací stéla ani žádné dobové zápisy, které by o chrámu vypovídaly, představuje jeho prapůvodní jméno velkou neznámou. Předpokládá se však, že mohl být znám jako „Preah Višnulóka“, podle tehdejšího hlavního božstva. Práce na stavbě chrámu pravděpodobně skončily společně se smrtí panovníka, přičemž některé části reliéfní výzdoby zůstaly nedokončeny. Roku 1177 došlo k vyplenění Angkor Vatu Čamy, tradičními nepřáteli Khmerů. Khmerská říše byla později obnovena novým vládcem Džajavarmanem VII., který založil několik kilometrů směrem na sever nové hlavní město Angkor Thom a nový chrám Bayon.\n\nV průběhu 14. či 15. století byl chrám upraven pro účely théravadového buddhismu, kterému slouží až do současnosti. Angkor Vat je v rámci oblasti Angkor zvláštní především tím, že i přes jisté zanedbávání nikdy zcela nezpustl, mimo jiné díky vodnímu příkopu, který jej uchránil od pohlcení okolní džunglí.\n\nJedním z prvním západních návštěvníků, kteří spatřili Angkor Vat, byl portugalský misionář Antonio da Magdalena, který jej navštívil roku 1586. Uchvácen tímto místem si poznamenal, že: „\"je to naprosto mimořádná stavba nepopsatelná perem, kterou nelze přirovnat k žádné stavbě jinde ve světě\".“ I přesto je však Angkor Vat v západní literatuře zmíněn až teprve v 19. století, a to pouze jako poznámka v publikaci francouzského cestovatele Henriho Mouhota, který si zapsal:\n\n„\"Jeden z těch chrámů, měřitelný s chrámem krále Šalomouna, postavený asi nějakým starověkým Michelangelem, by klidně mohl zaujmout čestné místo po boku našich nejkrásnějších staveb. Je to něco daleko většího než všechno, co nám po sobě zanechali starověcí Řekové či Římané a představuje to smutný kontrast k době barbarismu, kterým je nyní náš národ zmítán\".“\n\nMouhot, podobně jako jiní západní cestovatelé, nebyl ochoten uvěřit, že by Khmerové byli schopni něco takového postavit, a proto počátky Angkor Vatu chybně datoval do období starověkého Říma. Skutečná historie Angkor Vatu byla odhalena teprve až spolu s archeologickými pracemi v rámci celé angkorské oblasti. Během těchto prací bylo především nutné odstranit nahromaděnou vrstvu zeminy a rostlinného porostu. Během občanské války a vlády Rudých Khmerů v období 70. a 80. let 20. století byly práce na určitou dobu přerušeny, avšak bez závažnějších důsledků, na rozdíl od destrukce některých relativně mladších památek.\n\nChrám Angkor Vat se stal symbolem Kambodže a je zobrazen na všech kambodžských vlajkách počínaje rokem 1863.\n\nHlubší interpretaci významu Angkor Vatu poskytla Eleanor Mannikkaová. Soudě podle celkového uspořádání reliéfů a jejich obsahu se domnívá, že mají symbolizovat nástup doby míru za vlády krále Súrjavarmana II. a uvádí, že „solární a měsíční cyklus znázorněný v posvátných prostorách chrámu mají zvěčnit čest a sílu krále a manifestovat nebeský klid.“ Úsudek Mannikkaové však byl ve vědeckých kruzích přijat s jistým skepticismem. Distancuje se navíc od většiny názorů svých kolegů, jako např. Grahama Hancocka, který se domnívá, že Angkor Vat má znázorňovat souhvězdí Draka.\n\nAngkor Vat je unikátní kombinací chrámové hory, standardního designu královských paláců a vlivů z oblastí indické Urísy a Tamilnádu. Chrám má představovat posvátnou hinduistickou horu Méru, domov bohů. Pět věží Quincunx symbolizuje posvátnou horu a okolní vrcholky, obvodové zdi a vodní příkop znázorňují pohoří a oceán. Právo přístupu do nejvyšších pater náleželo pouze vybraným osobám, přičemž prostý lid směl vstoupit pouze do nejnižšího.\n\nNa rozdíl od ostatních khmerských staveb je Angkor Vat orientován především směrem na západ, což některé odborníky vedlo k domněnce, že byl tento chrám zamýšlen jako hrobka krále Súrjavarmana.\nTomuto účelu napovídá i bližší průzkum nástěnných reliéfů, které jsou sestaveny proti směru hodinových ručiček. Bráhmanské rituály se totiž během pohřebního obřadu provádějí ve zpětném pořadí. Britský archeolog Charles Higham navíc popisuje nález schrány v centrální věži, která mohla sloužit jako pohřební urna. Podle Freemana a Jacquese se ovšem ostatní chrámy oblasti Angkor ve svém směrování též odlišují od „normálu“ a tento fakt v případě Angkor Vatu vysvětlují jeho zasvěcením bohu Višnuovi, který je tradičně spojován se západem.\n\nAngkor Vat je jedním z nejlepších příkladů khmerského stavebního stylu − \"stylu Angkor Vat\", který byl pojmenován podle této stavby. Počínaje 12. stoletím uměli khmerští stavitelé používat jako stavební materiál pískovec a cihlu. Většina viditelných ploch chrámu je zbudována z pískovce, obvodové zdi a skryté struktury jsou z cihel. Zatím se stále neví, jaká sloučenina byla použita jako pojivo, odhaduje se však, že se jednalo o látku na bázi hydroxidu vápenatého.\n\nAngkor Vat je ceněn především pro svou harmonii designu, která byla srovnávána se stavbami starověkého Říma a Řecka. Podle Maurice Glaize, restaurátora pracujícího na opravách Angkor Vatu v polovině 20. století, tato stavba \"svou monumentalitou, svými dokonale vyváženými detaily a proporcemi dosahuje takřka antické krásy. Je to dílo síly, jednoty a stylu.\"\n\nTypickými prvky tohoto stavebního stylu jsou lomené oblouky, věže „ozubené“ jako květy lotosů, honosné chodby postupně se rozšiřující do výstavních průchodů, pavilony sestavené do tvaru kříže lemující celou hlavní osu chrámu; dále jsou to nástěnné reliéfy znázorňující božstva a frontony zobrazující různé výpravné scény. Sochy v Angkor Vatu jsou považovány za konzervativní, více statické a mnohem méně honosné než tomu bylo v dřívějších dobách. Mnohé další prvky byly zničeny rabováním a také vlivem času, jako např. pozlacené prvky na věžích, sochách a reliéfech, dále také zdobné dřevěné panely na stropech a dveřích.\n\nObdobí stylu Angkor Vat bylo následováno obdobím Bayon, během něhož však často kvantita byla upřednostňována na úkor kvality. Mezi chrámy představující styl Angkor patří: Banteaj Samré, Thommanon, Čosaj Tevoda a rané chrámy Preah Pithu v Angkoru; mimo Angkor jsou to: Beng Mealea a části Phanom Rung a Phimai.\n\nVnější obvodová zeď o délce 1024 x 802 m a výšce 4,5 m je dále obklopena 30 metry volné plochy a 190 metrovým vodním příkopem. Přístup k chrámu je možný po hliněném valu na východě a po pískovém náspu na západní straně. Tento násep, který je hlavním vchodem, je pravděpodobně náhradou za zaniklý dřevěný můstek. Na každé světové straně se u vstupu do samotného chrámu nachází malá vstupní budova, tzv. gopura. Největší je západní se třemi polorozpadlými věžičkami. Glaize zdůrazňuje, že tato gopura současně ukrývá i odkazuje na podobu vlastního chrámu. Při jižní věži se nachází socha boha Višnua, která dříve možná byla umístěna v centrální svatyni chrámu. Vedení cest a rozměry vstupních bran jednotlivých gopur naznačují, že byly využívány jako tzv. „sloní brány“, jelikož jejich rozměry byly vybudované tak, aby jimi tato mohutná zvířata prošla. Průchody v gopurách jsou z vnější (západní) strany postaveny na čtvercových pilířích a z vnitřní (východní) spočívají na zdi. Strop mezi pilíři je zdoben motivy lotosových květů, západní zdi jsou osazeny reliéfy tančících postav, východní zdi jsou dekorovány balustrádovými okny a reliéfy mužů vzpínajících se na divokých zvířatech.\n\nVnější zeď obklopuje plochu o celkové výměře 820 000 m, na níž se dříve pravděpodobně nacházelo bývalé hlavní město s královským palácem. Stejně jako ostatní světské budovy komplexu Angkor, byly i tyto postaveny z materiálů rychle podléhající času, takže do dnešních dnů z tohoto města zůstaly pouze nejasné obvodové linie některých ulic. Většina tohoto prostoru je nyní pokryta lesem. Největší západní gopura je s centrálním chrámem spojena 350 m dlouhou dlážděnou cestou, lemovanou balustrádami nágů. Na každé straně této cesty se nalézá šestice schodišť, která vedla do dnes již neexistujícího města. Na každé světové straně tohoto komplexu se též nachází knihovna s vchodem na každé ze světových stran a se schodištěm k hlavnímu vstupu. Mezi knihovnami a samotným centrálním chrámem se nacházejí malá jezírka, která však byla do celkové kompozice přidána až v pozdější době.\n\nChrám se nachází na terasách, díky nimž je výše než okolní město. Sestává ze tří pravoúhlých balustrád stoupajících po patrech k centrální věži. Mannikkaová předpokládá, že jsou tyto chodby zasvěceny Brahmovi a Višnuovi. Každá z chodeb má vlastní gopuru a věže nacházející se v jejích rozích. Jelikož je celý chrám nasměrován na západ, jsou všechny jeho doplňující součásti otočeny zády k východu, což umožňuje využití každého místa na západní straně. Vnější balustráda zabírá plochu 187 x 215 m a v jejích rozích se nalézají malé besídky a věže. Vnější galerie je s balustrádou ve druhém patře na západě spojena křížovou chodbou zvanou \"Preah Poan\" (\"Místnost tisíce Buddhů\"). Poutníci zde během staletí zanechali řadu obrázků a portrétů Buddhy, ty však již byly před zraky veřejnosti uschovány. V této místnosti se také nachází řada nápisů pojednávajících o činech dobových osobností, které jsou většinou v khmérštině, barmštině a japonštině. Čtyři dvorky, nacházející se okolo křížové chodby, mohly být původně naplněny vodou.\nDruhá a vnitřní galerie jsou navzájem propojeny další později dostavěnou křížovou chodbou. Od druhého patra výše jsou zdi chodeb bohatě zdobené dévaty, většinou v seskupeních po čtyřech. Ochoz druhého patra má rozměry 100 x 115 m a má pravděpodobně symbolizovat oceán rozkládající se okolo bájné hory Méru. Z ochozu směřují, směrem k rohovým věžím a gopurám vnitřní části, celkem tři sady schodišť na každé straně. Jejich značná strmost má symbolizovat těžkou dosažitelnost království bohů. \nVnitřní galerie, zvaná \"Bakan\", je tvaru čtverce a osovými galeriemi, které spojují jednotlivé gopury s centrální svatyní a s menšími svatyněmi nacházejícími se u rohových věží. Zastřešení chodeb je dekorováno motivy hada se lví nebo garudí hlavou. Vchody do galerií a svatyní jsou zdobeny řezbářsky zdobenými překlady a frontony. 43 m vysoká centrální věž se vypíná do výše 65 m nad okolním terénem. Na rozdíl od jiných podobných chrámů se však tato centrální věž vypíná do větší výšky než okolní čtyři. Samotná hlavní svatyně, v níž se původně nacházela Višnuova socha, měla původně otevřené vchody. Po úpravě chrámu pro ´potřeby théravádového buddhismu byla ovšem obestavěna zdí s reliéfy znázorňujícímu Buddhu. V roce 1934 objevil George Trouvé velkou jámu pod hlavní svatyní, naplněnou pískem a vodou, která měla sloužit k ukrytí velkého množství cenných předmětů. Tyto předměty byly nejspíše ukradeny, přesto zde však Trouvé našel pod dvoumetrovou vrstvou zeminy ukrytý velký, ze zlata vytepaný list.\n\nJedním z důvodů, proč je Angkor Vat tolik obdivován, je i bohaté zdobení interiéru, tvořené především basreliéfy. Vnitřní stěny lemující vnější galerii jsou zdobeny výjevy z hinduistických psaných děl \"Mahábháraty\" a \"Rámájany\". Higham tuto výzdobu pojmenoval jako \"největší lineární, z kamene vytesanou, výzdobu na světě\". Ze severozápadního rohu západní galerie je na zdi proti směru hodinových ručiček vyobrazena bitva u Lanky (v níž Ráma poráží Ravanu) a bitva u Kurukšétry (výjev z \"Mahábháraty\", který znázorňuje zničení klanů Kuruovců a Pánduovců). V jižní galerii je vyobrazena historická scéna, která zachycuje procesí krále Súrjavarmana II a 32 pekel a 37 nebes hinduistické mytologie. Glaize o tomto píše:\n\"...ty nešťastné duše, vhozené do pekla vstříc nezměrnému utrpení, se jeví jako mírně disproporční vůči závažnosti činů, kterých se měly dopustit. Ti, kteří poškodili cizí majetek mají polámané kosti, nenasytové jsou rozčtvrceni, zloději rýže podstupují muka způsobená žhavým železem a ti, kteří kradli květiny v zahradě Šivově mají hlavy proražené hřebíky\".\nVe východní galerii se nachází nejslavnější scéna \"Víření moře mléka\", zobrazující 92 asurů, 88 dévů, které pod vedením boha Višnua používají hada Vásukiho k rozvíření moře. Tento výjev je následován vítězstvím Višnua nad asury. V severní galerii je zobrazeno Krišnovo vítězství nad Bánasurou a dále bitva hinduistických bohů proti asurům, přičemž je tato scéna, podle Glaize, nejméně kvalitní, co se kamenické práce týče.\n\nOd počátku 90. let 20. století zaznamenal Angkor Vat masivní vzestup zájmu ze strany turistů z celého světa. Roku 1992 byl Angkor zařazen na seznam světového dědictví, čímž památka získala přísun potřebných financí a zlepšení ochrany ze strany kambodžských úřadů. Na restauraci chrámu Angkor Vat v současnosti pracuje německá nezisková organizace, která se snaží o ochranu reliéfní výzdoby před poškozením a zničením. Z průzkumu, který tato organizace provedla, vyplynulo, že celkem 20 % reliéfní výzdoby bylo před započetím restauračních prací v dezolátním stavu, a to především působením eroze a zvětrávání stavebního materiálu, svůj díl na poškození však mají též předešlé, nešetrné pokusy o restauraci. K dalším restauračním projektům patří také plán na opravu zborcených částí komplexu a jejich následná fixace; například západní průčelí horního patra bylo roku 2002 podepřeno speciální nosnou konstrukcí a japonský tým restaurátorů mezitím dokončil opravu knihovny v severní části areálu. Fond světových monumentů (WMF) roku 2008 započal práci na opravě galerie, v níž se mimo jiné nachází reliéf \"Víření moře mléka\".\n\nAngkor Vat se stal jednou z turisticky nejnavštěvovanějších lokalit na světě. Podle odhadů tuto památku mezi lety 2004−2005 navštívilo asi 1 238 000 turistů, což je polovina všech, kteří Kambodžu navštívili. Cestovní ruch pro Angkor Vat představuje též dodatečný zdroj příjmů, i přesto je většina záchranných prací sponzorována zahraničními organizacemi spíše než kambodžskou vládou.\n\n\n\n"}
{"id": "71076", "url": "https://cs.wikipedia.org/wiki?curid=71076", "title": "Bolivijská vlajka", "text": "Bolivijská vlajka\n\nVlajka Bolívie byla přijata v roce 1851. Skládá se ze tří vodorovných pruhů: červeného, žlutého a zeleného. Na státní vlajce je ve středu umístěn státní znak.\n\nČervená barva symbolizuje statečnost bolivijských vojáků, žlutá nerostné bohatství a zelená znamená úrodnost země.\n\nÚzemí současné Bolívie (oficiálně Bolivijského mnohonárodnostního státu) bylo až do 30. let 16. století součástí Incké říše. Poté bylo dobyto Španěly a roku 1542 se stalo součástí Místokrálovství Peru a od roku 1776 součástí Místokrálovství Río de la Plata pod názvem Horní Peru. 9. prosince 1824 bylo Horní Peru osvobozeno Bolívarovým generálem Antoniem José de Sucrem. 6. srpna 1825 byla v Chuquisace (dnešní Sucre) vyhlášena nezávislost a země pojmenována Bolívie. 17. srpna byla prvním ústavním zákonem stanovena kongresem první bolivijská vlajka. Tato vlajka byla tvořena třemi horizontálními pruhy v poměru 1:2:1 - zeleným, červeným a zeleným. V červeném pruhu bylo umístěno pět žlutých pěticípých hvězd, obklopených (každá z nich) olivovou a vavřínovou ratolestí. Hvězdy symbolizovaly tehdejší provincie: Chuquisaca, La Paz, Potosí, Cochamba a a Santa Cruz.\n\nZjednodušená (národní) vlajka měla pouze jednu, o něco větší hvězdu (i s ratolestmi).\n\n25. července 1826 byla tato vlajka změněna: zelený pruh byl nahrazen žlutým a do středu červeného pruhu byl mezi vavřínovou a olivovou ratolest umístěn státní znak.\n\nZákonem z 30. listopad byly šířky pruhu sjednoceny (obrázky však mají stejnou šířku pruhů již ve variantě z roku 1826!) a barva pruhů změněna na červeno-žluto-zelenou. Většina historický a vexilologických zdrojů se přiklání k variantě vlajky bez státního znaku ale existuje i varianta se znakem.\n\nSoučasná vlajka (a znak) byla (až na drobné detaily) potvrzena dekretem z 14. července 1888. Státní vlajka má od tohoto data uprostřed žlutého pruhu státní znak, který se ale mnohokrát změnil (od roku 1888 do roku 1968 minimálně třiatřicetkrát, vesměs v detailech). Poměr stran vlajky byl určen na 2:3, v současnosti se ale uvádí 15:22.\n\nPřestože v Bolívii proběhlo množství převratů (země v tomto drží rekord), politické změny neměly na vzhled vlajky prakticky žádný vliv.\n\nDen vlajky (jeden z bolivijských státních svátků) se slaví 17. srpna. Připomíná den v roce 1825, kdy byla prvním ústavním zákonem (po vyhlášení nezávislosti 6. srpna) stanovena kongresem první bolivijská vlajka.\n\nČasto vídaným symbolem v Bolívii je Wiphala Collasuyu - vlajka jižní části říše Inků, která zahrnovala území dnešního jižního Peru, Bolívie, severního Chile a severozápadní Argentiny. V současnosti plní funkci ajmarské národní vlajky.\n\nBolívie je unitární stát, který se skládá z 9 departementů. Všechny mají svou vlajku. Některé vlajky mají ve správní podobě uprostřed vlajky znak departementu.\n\n"}
{"id": "71077", "url": "https://cs.wikipedia.org/wiki?curid=71077", "title": "Běloruská vlajka", "text": "Běloruská vlajka\n\nVlajka Běloruska byla přijata 7. července 1995 na základě referenda běloruských občanů, v roce 2012 pak byla mírně upravena. Tato podoba nahradila vlajku, užívanou Běloruskou lidovou republikou v roce 1918, než se Bělorusko stalo sovětskou republikou a znovu po získání nezávislosti v roce 1991. Referendum bylo provedeno kvůli použití staré vlajky v době okupace Běloruska Německem, což se nelíbilo veteránům druhé světové války. Současná vlajka je modifikací vlajky BSSR z roku 1951.\n\nNěkteré zájmové skupiny nadále používají původní vlajku, přestože její používání v Bělorusku bylo zakázáno prezidentem Lukašenkem. Vlajka z roku 1991 je užívána k protestu proti současné vládě. Podle nezávislých zahraničních pozorovatelů nesplňovalo referendum o podobě vlajky základní demokratické principy.\n\nNárodní vlajku Běloruské republiky, která je symbolem svrchovanosti Běloruské republiky, tvoří obdélníkový list skládající se ze dvou vodorovných pruhů: horního červeného pruhu zabírajícího dvě třetiny výšky a spodního zeleného pruhu zabírajícího jednu třetinu výšky vlajky. V žerďové části je umístěn bílý běloruský dekorační pruh zabírající jednu devítinu šířky vlajky. Poměr výšky a šířky je 1:2.\n\nBělorusko se administrativně dělí na 6 oblastí a hlavní město Minsk.\n\n\n"}
{"id": "71078", "url": "https://cs.wikipedia.org/wiki?curid=71078", "title": "Hana", "text": "Hana\n\nHana je ženské křestní jméno, odvozenina od hebrejského Hannah. V japonském jazyce 花 nebo 華 znamená \"květina\". V arabském jazyce znamená \"blažená, šťastná\".\n\nPodle českého kalendáře má Hana svátek (jmeniny) 15. srpna.\n\nVe 20. století patřilo toto jméno k nejoblíbenějším.\n\nHanka, Hanička, Hanča, Haninka, Haňule, Hanele, Hani, Háňa,Hanýsek.\n\n\"Cizojazyčné varianty:\" Hania, Hannah, Hannele.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +0,8%. Fakt, že procentní zastoupení stoupá, ačkoliv absolutní počet se téměř nemění, je třeba číst tak, že dochází k poklesu celkového počtu žen v ČR.\n\n\n\n"}
{"id": "71079", "url": "https://cs.wikipedia.org/wiki?curid=71079", "title": "Guinejská vlajka", "text": "Guinejská vlajka\n\nVlajka Guineje byla přijata 10. listopadu 1958. Tvoří ji tři svislé pruhy: červený, žlutý a zelený. Jedná se o tzv. panafrické barvy. Vlajka byla navržena na úkor Rwandské vlajky z let 1962–2001, Rwanda byla v té době nucena do své vlajky přidat velké černé písmeno R (později však vlajku zcela změnila).\n\n"}
{"id": "71082", "url": "https://cs.wikipedia.org/wiki?curid=71082", "title": "Minami Torišima", "text": "Minami Torišima\n\nMinami Torišima (: 南鳥島) nebo také Ostrov Marcus je izolovaný ostrov v severozápadním Pacifiku. Název ostrova v japonštině znamená „Jižní ptačí ostrov“. Rozloha ostrova je 1,2 km. Je to nejvýchodněji položený ostrov patřící Japonsku, leží 1 848 km jihovýchodně od Tokia, 1 267 km východně od nejbližšího japonského ostrova Minami Iódžima v souostroví Ogasawara a skoro přímo na spojnici mezi Tokiem a ostrovem Wake, který je 1 415 km na východo-jiho-východ. Nejbližším ostrovem je ovšem Farallon de Pajaros v Mariánských ostrovech vzdálený 1021 km na ZJZ od Minami Torišimy.\n\nPrvní zmínky o ostrově jsou z roku 1864, zeměpisné souřadnice byly určeny americkou průzkumnou lodí v roce 1874 a poprvé na něm přistál Kiozaemon Saito v roce 1879. Japonsko oficiálně zabralo ostrov 19. července 1898.\n\nBěhem druhé světové války zde bylo umístěno více než 4 000 japonských vojáků. Americké námořnictvo ostrov bombardovalo 4. března 1942, kdy jej napadly letouny z letadlové lodi Enterprise a opět 31. srpna 1943 pomocí letounů z letadlových lodí Essex, Yorktown a Independence. Nikdy se ho ale nepokusilo dobýt.\n\nV současnosti je ostrov využíván pouze pro sledování počasí a je na něm umístěna radiová stanice.\n\nOstrov původně objevil kapitán Arriola v roce 1694, ale jeho poloha nebyla zaznamenána až do 19. století.\n\nAdministrativně je ostrov součástí subprefektury Ogasawara spadající pod Tokio.\n\n"}
{"id": "71083", "url": "https://cs.wikipedia.org/wiki?curid=71083", "title": "Jošitoši ABe", "text": "Jošitoši ABe\n\njošitoši ABe (安倍 吉俊; místo znaku 吉 má být znak , kde nahoře místo 士 má být 土) (* 3. srpna 1971) je známý japonský výtvarník, který pracuje zejména v oblasti tvorby anime a mangy. Vystudoval na Tokijské národní univerzitě výtvarných umění a hudby.\n\nZnámost získal díky své práci na anime \"Serial Experiments Lain\" a je také autorem původního konceptu a návrhu postav série \"NieA under 7\". Také vytvořil dódžinši \"Haibane renmei\" a scénář anime seriálu založeného na této manze. Spolupracoval také na sérii \"Texhnolyze\" a \"NHK ni jókoso!\".\n\nObvykle používá místo kandži přepis rómadži svého jména do latinky (\"jošitoši ABe\") s velkým písmenem „B“ ve svém příjmení a malým „j“ (v anglickém přepisu „y“ – yoshitoshi) ve jméně.\n\n"}
{"id": "71085", "url": "https://cs.wikipedia.org/wiki?curid=71085", "title": "Soundtrack", "text": "Soundtrack\n\nJako soundtrack se označuje zaznamenaný zvuk doprovázející vizuální médium, např. film, televizní pořad či počítačovou hru (pochází z anglického \"sound track\" – „zvuková stopa“, zkracováno též na OST podle anglického \"original sound track\" – „původní zvuková stopa“). Nejčastěji se soundtrack označuje jako hlavní hudba ve filmu nebo v počítačových hrách. V televizi se ale takto označuje více.\n\nV užším smyslu pak obvykle jde o doprovodnou hudbu, tedy soubor skladeb, které se ve filmu či pořadu objevují. Soundtrack k úspěšným titulům bývá vydán i samostatně na hudebním albu.\n\nKe komerčně úspěšným titulům se někdy vydávají i další hudební alba obsahující i písně, které se ve filmu nevyskytují, pouze jím byly inspirovány apod. (V angličtině se taková alba označují jako „music from and inspired by“.)\n\nExistují také alba prezentovaná jako soundtrack, přestože žádný odpovídající film neexistuje. Takovýmto „soundtrackem“ k fiktivnímu filmu je např. album \"Original Soundtracks 1\" od skupiny U2, vydané v roce 1995 (pod pseudonymem \"Passengers\"), či \"Crushing Bliss\" z roku 2004 od Romana Holého a Ondřeje Brouska.\n\nDalším synonymem pro soundtrack je „score“, se kterým se můžete sejít zejména u vydaných medií (CD, LP..), kde se rozdělují score od soundtracku tím, že soundtrack obsahuje písně z filmu a score je pouze instrumentální hudba složená speciálně pro daný film či pořad. Toto rozdělení se používá většinou u těch titulů, kde se vydá jak soundtrack s písněmi, tak i instrumentální hudba z filmu (score). U titulů, kde je vydáno pouze jedno medium, se užívá pojem „soundtrack“.\n\n"}
{"id": "71086", "url": "https://cs.wikipedia.org/wiki?curid=71086", "title": "Joe Hisaiši", "text": "Joe Hisaiši\n\nJoe Hisaiši (久石 譲, \"Hisaiši Džó\") (* 6. prosince 1950, Nagano) je známý japonský hudební skladatel a režisér. Vytvořil od roku 1981 přes sto soundtracků i obvyklých alb, nejznámější je jeho hudba k filmům animátora Hajao Mijazakiho, včetně soundtracků k filmům \"Naušika z Větrného údolí\" (1983), \"Princezna Mononoke\" (1997) nebo \"Cesta do fantazie\" (2002), jež získala Oscara. Známá je také jeho spolupráce s filmařem Takeši Kitano, zejména soundtracky k filmům \"Dolls\" (2002), \"Hana-Bi\" (1997) nebo \"Sonatine\" (1993). Méně známé jsou jeho jiné hudební role - působí také jako sazeč, hudební aranžér a dirigent.\n\nHisaiši – vlastním jménem Mamoru Fudžisawa (藤沢守, \"Fudžisawa Mamoru\") – si zvolil svůj umělecký pseudonym podle amerického hudebníka a producenta Quincy Jonese. „Quincy“, v japonštině vyslovované „Kuiši“, je blízko japonské výslovnosti znaků kandži pro „Hisaiši“ a „Joe“ vzniklo zkrácením příjmení „Jones“.\n\nŠestkrát získal Cenu japonské hudební akademie.\n\n"}
{"id": "71095", "url": "https://cs.wikipedia.org/wiki?curid=71095", "title": "Marián Čalfa", "text": "Marián Čalfa\n\nMarián Čalfa (* 7. května 1946 Trebišov) je slovenský právník a bývalý politik působící v Praze, za normalizace člen a funkcionář KSČ. Po sametové revoluci československý premiér.\n\nOd počátku vysokoškolských studií v roce 1964 žije v Praze. V roce 1970 absolvoval Právnickou fakultu Univerzity Karlovy. Pracoval potom po dva roky na praxi v ČTK a od roku 1972 v legislativním odboru Úřadu předsednictva vlády ČSSR. Od svých osmnácti let byl členem KSČ.\n\nV roce 1987 se stal zástupcem vedoucího Úřadu předsednictva vlády a v dubnu 1988 byl Lubomírem Štrougalem jmenován ministrem pro legislativu a předsedou Legislativní rady vlády ČSSR v šesté vládě Lubomíra Štrougala. V této funkci zůstal i poté, co Štrougala nahradil na místě předsedy vlády Ladislav Adamec (vláda Ladislava Adamce). Mimo jiné dostal za úkol vypracování přísnějšího tiskového zákona (v lednu 1989). Před rokem 1989 také předsedal pracovní komisi při ÚV KSČ, která měla za úkol připravit novou ústavu Československa. V rámci ústavních návrhů se zvažovalo vypuštění vedoucí úlohy KSČ ve společnosti a garantování svobody opuštění území republiky. Ústava ale nebyla dokončena a po událostech v listopadu 1989 již nebylo na tento návrh navázáno.\n\nJeho politická kariéra pokračovala i po sametové revoluci. Po listopadových událostech roku 1989 se nejprve 3. prosince 1989 stal 1. místopředsedou rekonstruované Adamcovy vlády a členem týmu, který za KSČ jednal se zástupci Občanského fóra a VPN. Funkci 1. místopředsedy zastával do 10. prosince, přičemž od 7. prosince byl i pověřeným předsedou vlády místo Ladislava Adamce (první vláda Mariána Čalfy). Po odstoupení Adamce z jednání se stal hlavním vyjednavačem s nastupující mocí a následně 10. prosince 1989 premiérem v takzvané „vládě národního porozumění“ (fakticky druhá vláda Mariána Čalfy), která dovedla zemi k prvním demokratickým volbám v roce 1990. V této vládě dočasně, do 30. prosince 1989 zaujal i post pověřeného ministra vnitra ČSSR, který zastával společně s Jánem Čarnogurským a Valtrem Komárkem.\n\nSehrál významnou roli při prosazení Václava Havla na post prezidenta. V té době se ozývaly hlasy pro přímou volbu, v níž ale měl větší šance Alexander Dubček než málo známý Havel. Čalfa ale zajistil Havlovo jednomyslné zvolení v nepřímé volbě (parlamentem složeným ještě z předlistopadových poslanců) a coby člověk obeznámený s fungováním vládních orgánů poskytoval Havlovi profesionální politické rady.\n\nV nejvyšších politických funkcích se udržel i po dva roky po sametové revoluci. V lednu 1990 vystoupil Čalfa z KSČ a po volbách roku 1990 byl zároveň opětovně jmenován předsedou vlády (takzvaná vláda národní oběti, fakticky třetí vláda Mariána Čalfy) a tuto funkci zastával až do voleb roku 1992, nyní již jako člen hnutí Verejnosť proti násiliu, které do svých řad přijalo i populární osobnosti s komunistickou předlistopadovou minulostí.\n\nZároveň zasedal i v nejvyšším zákonodárném sboru. Ve volbách roku 1990 byl zvolen do slovenské části Sněmovny národů Federálního shromáždění (volební obvod Východoslovenský kraj) za VPN. Po rozkladu VPN v roce 1991 přešel do jedné z nástupnických stran ODÚ-VPN (byl místopředsedou ODÚ-VPN). Ve Federálním shromáždění setrval do voleb roku 1992. V roce 1992 kandidoval do parlamentu za ODÚ, tentokrát neúspěšně.\nPo volební porážce odešel Marián Čalfa z politiky (do které se v roce 1995 neúspěšně pokusil vrátit) a po rozdělení Československa zůstal v Praze, kde do roku 2011 působil jako advokát. V roce 2006 ho Deník zahrnoval mezi nejbohatší a nejvlivnější pražské advokáty. I po odchodu z politiky měl blízko k Václavu Havlovi, v roce 1994 ho Havel jmenoval svým poradcem, jako právník dojednával prodej paláce Lucerna Chemapolu.\n\nByl také akcionářem, členem představenstva (1994-1999) a dozorčí rady (1999-2005) pražské IC banky (dnes Equa bank). V letech 1993-1995 byl také členem dozorčí rady CS First Boston investiční společnosti (dnes WOOD & Company investiční společnost), a v letech 1998-1999 členem dozorčí rady chemičky Synthesia. Působil i v dalších obchodních společnostech. Od roku 2008 je jediným jednatelem a společníkem v PROGNEM, s.r.o.(likvidace vyhlášena 5. 8. 2014), od roku 2004 společníkem v Starlit, s.r.o., a od roku 2012 členem představenstva Pražské energetiky.\n\n\n\n"}
{"id": "71096", "url": "https://cs.wikipedia.org/wiki?curid=71096", "title": "Ladislav Adamec", "text": "Ladislav Adamec\n\nLadislav Adamec (10. září 1926 Frenštát pod Radhoštěm – 14. dubna 2007 Praha) byl český a československý politik, dlouholetý funkcionář Komunistické strany Československa, za normalizace místopředseda i předseda vlád České socialistické republiky a Československé socialistické republiky, poslanec České národní rady a člen Ústředního výboru KSČ, v době sametové revoluce představitel pragmatického křídla KSČ, které vyjednávalo s nastupující mocí Občanského fóra, počátkem 90. let předseda KSČ a poslanec Sněmovny národů Federálního shromáždění za KSČ, později za KSČM.\n\nPocházel z hornické rodiny. Do roku 1946, kdy vstoupil do KSČ, pracoval jako pomocný dělník, po vstupu pak postupně jako vedoucí oddělení, náměstek ředitele, vedoucí kádrového oddělení, předseda ONV a po dva roky do roku 1960 ředitelem podniku MEZ Frenštát v rodném Frenštátě pod Radhoštěm.\n\nV letech 1958–1961 absolvoval Vysokou stranickou školu při ÚV KSČ. Toto vzdělání mu umožnilo další vzestup v mocenské hierarchii – stal se předsedou Krajské plánovací komise a místopředsedou KNV v Ostravě. Tuto pozici zastával v letech 1960–1962, pak byl v letech 1963–1969 vedoucím oddělení Ústředního výboru KSČ. Za člena Ústředního výboru Komunistické strany Československa ho zvolil XIII. sjezd KSČ v roce 1966.\n\nBěhem reformního období v roce 1968 se držel stranou a z pohledu sovětského vedení se nijak nezkompromitoval, proto jeho kariéra úspěšně pokračovala po celé období normalizace po okupaci sovětskými vojsky v 70. a 80. letech. Ve funkci člena ÚV KSČ ho potvrdil XIV. sjezd KSČ roku 1971 a opětovně ho na tuto pozici zvolil i XV. sjezd KSČ, XVI. sjezd KSČ a XVII. sjezd KSČ. V roce 1973 získal Řád práce a roku 1976 Řád Vítězného února.\n\nPo celá 70. a 80. léta zastával rovněž vládní funkce. Od provedení federalizace Československa v letech 1969 až 1987 byl místopředsedou českých vlád (vláda Stanislava Rázla, vláda Josefa Kempného a Josefa Korčáka, druhá vláda Josefa Korčáka, Třetí vláda Josefa Korčáka, čtvrtá vláda Josefa Korčáka a Pátá vláda J. Korčáka. Kromě toho od roku 1968 do rok 1981 působil jako předseda Legislativní rady vlády ČSR, od roku 1970 také předsedal Radě vlády pro národnosti ČSR a od roku 1971 i Radě vlády ČSR pro Národní výbory.\n\nJeho politická kariéra vyvrcholila v 2. polovině 80. let 20. století. V březnu 1987 se stal předsedou české vlády (v rámci federace, vláda Ladislava Adamce). Na tomto postu setrval do října 1988, přičemž zároveň zasedal i jako místopředseda federální vlády (pátá vláda Lubomíra Štrougala a šestá vláda Lubomíra Štrougala. V říjnu 1988 se pak stal předsedou československé vlády (vláda Ladislava Adamce). V období od března 1987 do listopadu 1989 byl navíc členem Předsednictva Ústředního výboru KSČ.\nDlouhodobě působil v České národní radě. Mandát v ní získal poprvé ve volbách roku 1971 a obhájil ho ve volbách roku 1976, volbách roku 1981 a volbách roku 1986. Netýkal se ho proces kooptace do ČNR po sametové revoluci.\n\nKoncem 80. let patřil v rámci KSČ k pragmatickému křídlu, které sice předpokládalo udržení mocenského monopolu komunistické strany, ale připouštělo opatrné ekonomické a jiné reformy. Díky tomu sehrál významnou roli během sametové revoluce jako jeden z hlavních představitelů komunistického režimu, který vedl jednání s nastupující mocí (Občanské fórum a další iniciativy).\n\nOd 1. poloviny 70. let byl veden dle tzv. Mitrochinova archivu jako důvěrník KGB pod krycím jménem Atos. Kontaktním důstojníkem KGB mu byl V. F. Jašečkin.\n\nJiž 19. listopadu v nočních hodinách Adamec přijal zástupce iniciativy Most (její dva nejznámější protagonisty, Michala Horáčka a Michaela Kocába). 21. listopadu se, bez souhlasu vedení KSČ, sešel se zástupci OF (Jan Ruml, Jiří Bartoška, Martin Mejstřík). Adamec na schůzce uznal, že jsou nutné společenské změny, je ochoten přehodnotit postoj k roku 1968, ale trval na tom, že chce udržet pozice své i KSČ. O dva dny později odletěl do Moskvy na konzultaci s Gorbačovem. Ten jej nakonec vůbec nepřijal. ÚV KSČ Adamce nezvolil do nového předsednictva. 26. listopadu byl Adamec pozván Občanským fórem, aby promluvil na manifestaci na Letenské pláni. 800 000 přítomných zprvu premiéra přijalo vlídně, protože byl prvním představitelem vládnoucí moci, který se setkal s občanskými iniciativami. Když ale odsoudil vyhlášenou generální stávku, byl vypískán.\n\n3. prosince jmenoval prezident republiky novou vládu, opět s předsedou Ladislavem Adamcem. Z 20 členů vlády bylo 15 komunistů. OF i VPN tuto vládu odmítli. 7. prosince Adamec ze své funkce předsedy vlády odstoupil. Vedením kabinetu byl poté pověřen Marián Čalfa.\n\nXVIII. sjezd KSČ zvolil 20. prosince 1989 Adamce do funkce předsedy KSČ.\n\nVe volbách roku 1990 zasedl do české části Sněmovny národů Federálního shromáždění (volební obvod Severomoravský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Adamec přešel do poslaneckého klubu KSČM. Za KSČM (respektive za koalici Levý blok) obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\nJeho politický vliv ale klesal s rozkladem federální KSČS i rozpadem Československa. Do čela české KSČM se koncem roku 1990 dostal reformní politik Jiří Svoboda a Adamec se stáhl z veřejného života do soukromí.\n\nV senátních volbách roku 1996 kandidoval do horní komory českého parlamentu za Senátní obvod č. 71 – Ostrava-město, coby kandidát KSČM (uváděn jako důchodce, bytem Praha 7). Získal ale jen 16 % hlasů a nepostoupil do 2. kola.\n\nV roce 2014 v seriálu České století, v díle věnovaném sametové revoluci, ztvárnil Adamce herec Jiří Lábus.\n\n\n\n"}
{"id": "71099", "url": "https://cs.wikipedia.org/wiki?curid=71099", "title": "Strážnice", "text": "Strážnice\n\nStrážnice je místnost nebo budova vyhrazená stráži (viz též strážní domek). Bývá umístěna v hlídaném objektu, ale u muničních skladů je umístěna v bezpečné vzdálenosti jako samostatný domek. Může se také jednat o ženu vykonávající funkci strážníka (přechýlený tvar).\n\nSlovo Strážnice také označuje několik sídel:\n\n\n… nebo vrcholů:\n\n"}
{"id": "71100", "url": "https://cs.wikipedia.org/wiki?curid=71100", "title": "Lučina (okres Frýdek-Místek)", "text": "Lučina (okres Frýdek-Místek)\n\nObec Lučina () leží v severovýchodní části okresu Frýdek-Místek na levém břehu Žermanické přehrady. Nachází se 7 km jižně od Havířova a 7 km severovýchodně od Frýdku-Místku. Žije zde obyvatel a rozloha obce činí 7,44 km, z toho 2,48 km připadá na vodní plochu Žermanické přehrady, která je také součástí katastru obce.\n\nJedná se o jednu z nejmladších obcí v Česku, byla založena 8. ledna 1956. Skládá se ze dvou základních sídleních jednotek: \"Lučina\" a \"Kocurovice\", což jsou zároveň samostatná katastrální území.\n\nV obci Lučina je vybudováno dobré zázemí pro letní rekreace, kempy, letní restaurace a udržované pláže.\n\nÚzemí obce Lučina bylo původně součástí obcí Soběšovice a Dolní Domaslavice. V roce 1951 však byla na řece Lučině zahájena výstavba Žermanické přehrady, která obě zmíněné obce rozdělila na dvě části, mezi kterými nebylo možno se pohybovat \"suchou nohou\" bez opuštění katastrů obcí. Z tohoto důvodu nastala poptávka po úpravě katastrů.\n\nPůvodní návrh rozdělit levobřežní části obcí Soběšovice a Dolní Domaslavice mezi sousední obce Horní Domaslavice, Pazderna a Žermanice narazil na nesouhlas dotčených obyvatel, kteří přišli s návrhem založit na levém břehu přehrady zcela novou obec, se kterým souhlasil také Krajský národní výbor. A tak byly levobřežní části katastrů obcí Dolní Domaslavice a Soběšovice, včetně samotné vodní plochy přehradní nádrže, odděleny od svých původních obcí, sloučeny v jeden celek, na kterém byla dne 8. 1. 1956 volbami do Místního národního výboru vyhlášena nová obec, která přijala název podle řeky, na které leží Žermanická přehrada - \"Lučina\". Zpočátku se objevovaly diskuze o odstranění háčku z názvu obce, po vzoru staršího názvu řeky Lučiny, která původně nesla jméno \"Lucina\".\n\nV době vyhlášení se v obci Lučině již nacházelo nové sídliště, složené především z dvojdomků včetně školy, které bylo dokončeno v roce 1954 jako náhrada za domy, které musely ustoupit výstavbě přehrady. Dne 2. 9. 1956 byla slavnostně uvedena do provozu nová základní škola, která byla původně pětitřídní, dnes slouží také dětem z okolních obcí. Od počátku se Lučina snaží plně využívat svou polohu na břehu Žermanické přehrady i blízkost Moravskoslezských Beskyd pro rozvoj obce jako rekreační oblasti.\n\nObcí Lučina prochází silnice třetí třídy III/4737 vedoucí z Žermanic do Parderny, která spolu s navazujícími silnicemi tvoří spojení s okolními městy a obcemi. Na hranici katastru obce, přes hráz Žermanické přehrady, prochází také silnice III/4735a. Poměrně nedaleko (6 km jižně) od obce prochází dálnice D48.\n\nHromadná doprava je v obci zajišťována autobusy, které zde jezdí od roku 1955 do Frýdku-Místku a od roku 1956 do Ostravy. V současnosti má obec přímé spojení s městem Frýdek-Místek a obcemi Dobrá, Soběšovice a Dolní Domaslavice. V menší míře také s městy Havířov a Ostrava či obcí Nošovice. Linky jsou integrovány v krajském dopravním systému ODIS.\n\nŽelezničním spojením obec nedisponuje a v historii nikdy nedisponovala. Nejbližšími železničními stanicemi jsou Dobrá u Frýdku-Místku a Dobratice pod Prašivou na trati 322 (Český Těšín - Frýdek-Místek), obě jsou vzdálené 5,5 km vzdušnou čarou od středu obce.\n\nObec Lučina se nachází na levém břehu Žermanické přehrady, potažmo řeky Lučiny, na východních svazích nejsevernějšího výběžku Frýdecké pahorkatiny, která je jedním z okrsků geomorfologického podcelku Třinecká brázda, spadající do soustavy geomorfologického celku Podbeskydská pahorkatina. Nejvyšší bod obce Lučina (o nadmořské výšce 336 m) se nachází v nejjižnějším cípu katastru obce, v místní části Kocurovice, při hranici s Horními Domaslavicemi. Nejnižším bodem je hladina Žermanické přehrady, pohybujcí se za normálního stavu ve výšce cca 290 m n. m.\n\nCelé území obce patří do povodí řeky Lučiny, která je součástí povodí řeky Ostravice, potažmo povodí Odry, které je součástí úmoří Baltského moře.\n\n"}
{"id": "71105", "url": "https://cs.wikipedia.org/wiki?curid=71105", "title": "Holding", "text": "Holding\n\nHolding (zkráceně \"hld.\", \"Hld.\", \"Hld\") je sdružení obchodních korporací, z nichž jedna korporace ostatní korporace řídí.\n\nPro holding je charakteristické to, že jedna obchodní společnost (holdingová neboli mateřská společnost) prostřednictvím vlastnictví rozhodujícího kapitálového podílu (např. nadpoloviční většiny akcií) nebo na základě jiných skutečností ovládá a usměrňuje jednu společnost nebo více společností (dceřiná společnost).\n\nVšechny obchodní společnosti, které tvoří holding, jsou právně samostatnými subjekty. Holding sám právní subjektivitu nemá, ale je sdružením (konsorciem) bez právní subjektivity.\n\nSpolečnosti, které spolu tvoří holding, mají v praxi nejčastěji právní formu akciové společnosti.\n\nHolding neboli koncern je v České republice rámcově upraven v § 71–91 zákona č. 90/2012 Sb., o obchodních korporacích.\n\nZe zahraničních právních úprav bývá za nejpropracovanější označována německá úprava holdingu.\n\nHolding spojuje výhody velkých podniků (např. ekonomickou sílu, kapacitní možnosti, významnější postavení na trhu) s výhodami podniků menších jednotek holdingu (např. pružnost). K výhodám holdingového uspořádání zpravidla patří i diverzifikace činnosti uvnitř seskupení; holding má také předpoklady tvořit silnější rezervní fondy.\n\n"}
{"id": "71112", "url": "https://cs.wikipedia.org/wiki?curid=71112", "title": "Žermanice", "text": "Žermanice\n\nŽermanice () jsou obec v okrese Frýdek Místek v Moravskoslezském kraji mezi Frýdkem-Místkem a Havířovem. Na území obce se nachází hráz Žermanické přehrady. Žije zde obyvatel.\n\nPrvní písemná zmínka o obci pochází z roku 1461. Básník Petr Bezruč napsal o vsi báseň, která je součástí Slezských písní.\n\n\n"}
{"id": "71113", "url": "https://cs.wikipedia.org/wiki?curid=71113", "title": "Whitehall", "text": "Whitehall\n\nWhitehall je ulice v londýnském obvodu Westminster. Je hlavní dopravní tepnou vedoucí z Parliament Square, vládního centra Velké Británie, na sever k Trafalgarskému náměstí. Podél ní se nachází mnoho vládních budov, takže označení \"Whitehall\" se často používá jako označení pro vládní administrativu.\nPojem \"Whitehall\" se také používá pro označení přilehlé oblasti.\n\nJméno pochází z obrovského \"Whitehallského paláce\", který stál v oblasti poblíž této ulice, ale byl zničen požárem v roce 1698. Whitehall byla původně široká ulice vedoucí kolem průčelí tohoto paláce. Trafalgarské náměstí bylo vybudováno na jeho severním konci počátkem 19. století. Přesně řečeno pouze severní dvě třetiny ulice je Whitehall, jižní třetina nese název \"Parliament Street\". Celková délka (obě ulice) činí 1 kilometr.\n\n\"Parliament Street\" byla původně úzká ulice vedoucí k Westminsterskému paláci. Když byl Whitehalský palác poničen požárem a jeho ruiny odklizeny, byla \"Parliament Street\" rozšířena. Současný vzhled této ulice je dán její rekonstrukcí z 19. století.\n\"Banqueting House\", postavený v roce 1622 architektem Inigo Jonesem, je jedinou zachovanou částí původního paláce. 30. ledna 1649 zde byl, na lešení postaveném u budovy, na které vystoupil oknem v prvním patře, popraven Karel I.\n\nPamátník padlým, nejdůležitější britský válečný památník, se nachází v centru ulice a je místem každoročního připomenutí Dne válečných vysloužilců (\"Remembrance Sunday\").\n\nStřední části ulice dominují vojenské budovy, včetně Ministerstva obrany a původního velitelství Britské armády (budova \"Horse Guards\") a Královského loďstva (\"Admirality\").\n\nNa Whitehallu se také vypíná jezdecká socha Jiřího, vévody z Cambridge, bývalého vrchního velitele armády.\n\nDowning Street se napojuje na Whitehall na jihozápadě, blízko Parliament Street. Od roku 1989 je tato ulice uzavřena pro veřejnost branami instalovanými u vstupu do ní.\n\nScotland Yard, velitelství \"Metropolitan Police\", sídlilo původně v \"Great Scotland Yard\" poblíž severovýchodního konce Whitehallu.\n\nVládní budovy ve Whitehallu (ze severu na jih):\n"}
{"id": "71114", "url": "https://cs.wikipedia.org/wiki?curid=71114", "title": "Downing Street", "text": "Downing Street\n\nDowning Street je známá ulice v centru Londýna, na níž se nacházejí budovy, které slouží již více jak dvě století jako sídlo dvou nejdůležitějších představitelů vlády Velké Británie – předsedy vlády a ministra financí (ve vztahu k britské historii se také pro tyto funkce používalo označení První lord strážce pokladu a Druhý lord strážce pokladu).\n\nNejznámější adresou v této ulici je Downing Street číslo 10 – oficiální sídlo britského premiéra. Pro úřad předsedy vlády se také občas používá pojem \"Downing Street\" nebo \"Number 10\", zatímco pro ministerstvo financí se používá pojem \"Number 11\".\nDowning Street se nachází ve Whitehallu, nedaleko od Parlamentu sídlícího ve Westminsterském paláci a na hranici pozemků obklopujících Buckinghamský palác. Ulice byla vybudována a pojmenována po siru Georgeovi Downingovi (1632–1689). Downing byl voják sloužící pod Oliverem Cromwellem a Karlem II. Za služby králi byl odměněn pozemkem sousedícím s St. James's Parkem. Na jedné straně ulice se nacházejí sídla premiéra, ministra financí a úřadu vlády. Druhou stranu ulice vyplňují budovy ministerstva zahraničí, vybudované v 19. století. Plány z 50. a 60. let 20. století na demolici těchto domů a vybudování staveb modernějšího charakteru nebyly realizovány.\n\n\nV průběhu doby používali jednotliví premiéři a ministři financí jednotlivé domy podle toho, jak to považovali za nutné. William Gladstone, v období kdy byl v druhé polovině 19. století několikrát v úřadu, obýval domy č. 10, č. 11 i č. 12, protože byl premiérem i ministrem financí. Po volbách v roce 1997 Tony Blair, ženatý premiér se třemi dětmi, které bydlí s rodinou, obsadil dům číslo 11, který je prostornější a to až do roku 2007, kdy jej na jeho postu vystřídal Gordon Brown, do té doby svobodný ministr financí, bydlící v domě číslo 10.\n\nV roce 1989 byly u vstupu do Downing Street instalovány kovové vstupní brány, které měly chránit předsedu vlády (v té době Margaret Thatcherovou) před teroristickými útoky IRA. Do té doby byla tato ulice přístupná veřejnosti a lidé si mohli cestu do St. James's Parku zkracovat průchodem kolem sídla britského premiéra.\n\nDům číslo 10 byl sídlem britského premiéra od doby, kdy král Jiří II. daroval tento dům Robertu Walpole za jeho služby vlasti a trůnu. Walpole dar přijal s podmínkou, že dům bude sloužit premiérovi v době, kdy bude v úřadu a ne jen jemu osobně. Dům tak byl od roku 1731 používán jako sídlo britského premiéra.\n\nV 18. a 19. století se dům číslo 10 zdál být příliš malý, nezajímavý a neodpovídající standardu, který požadovali někteří premiéři. Někteří z nich, nejznámějším byl \"Artur Wellesley\", vévoda z Wellingtonu, tak bydleli ve svých rezidencích a tento dům nepoužívali.\n\nNaopak \"Ramsay MacDonald\", premiér zvolený na počátku 20. let 20. století za labouristickou stranu, řešil opačný problém. V době kdy se do Downing Street číslo 10 nastěhoval jako premiér a kdy premiéři dostávali pouze minimální mzdu, musel přispívat ze svých soukromých prostředků na vybavení domu nábytkem a na plat služebnictva z nichž někteří i při svém nízkém platu vydělávali víc než on.\n\nVe 40. letech 20. století se v důsledku ekonomických změn změnil styl využívání Downig Street 10. Místo původní rozlehlé rezidence se služebnictvem byl upraven na kanceláře, zatímco pracovna a byt premiéra byly vytvořeny z pokojů pro služebnictvo na poschodí. Stísněnost bytu vytvořeného z pokojů pro služebnictvo vedla některé premiéry k tomu, že \"tajně\" bydleli jinde i když tato skutečnost nebyla z bezpečnostních důvodů zveřejňována.\n\nPřed vchodem do domu číslo 10 tradičně stojí policista. Vstupní dveře lze otevřít pouze zevnitř. Na obou koncích Downing Street byly v době úřadování Margaret Thatcherové instalovány kovové brány, jako ochrana před útoky teroristů. Přesto IRA podnikla úspěšný atentát, při kterém vybuchla u zadní stěny domu bomba v dodávkovém autě zaparkovaném na Whitehall. Bomba vybuchla v době kdy premiér John Major vedl jednání vlády. Po dobu opravy budovy bylo sídlo premiéra přemístěno do nedalekého Domu Admirality, který je používán jako záložní sídlo premiéra v době oprav nebo z bezpečnostních důvodů.\n\nV 50. letech 20. století bylo jasné, že dům číslo 10 je ve stavu, který hrozí zhroucením a nutně potřebuje opravu (pilíře v kanceláři vlády, které podepírají strop, držely jen na 200 let staré omítce, když dřevěné jádro pilířů bylo provrtané červotoči). Bylo rozhodnuto při opravě zachovat vnější vzhled obnovením fasády a interiér domu vybourat a obnovit podle původního stavu, za použití moderních ocelových a betonových prvků. Při obnově fasády bylo zjištěno, že původní barva omítky byla žlutá a dvousetletým působením znečištění zčernala. Barva obnovené fasády, s ohledem na zachování známého vzhledu, byla upravena na šedavou barvu.\n\n"}
{"id": "71115", "url": "https://cs.wikipedia.org/wiki?curid=71115", "title": "Horse Guards Parade", "text": "Horse Guards Parade\n\nHorse Guards Parade je velké přehlídkové prostranství ve Whitehallu v centru Londýna. Původně šlo o kolbiště \"Whitehallského paláce\", kde se v době Jindřicha VIII. konaly rytířské turnaje. Bylo také místem každoročních oslav narozenin Alžběty I.\n\nTato oblast byla používána pro vojenské přehlídky a jiné reprezentativní události od 17. století. Každý rok se zde odehrává velkolepá přehlídka na oslavu královniných narozenin - \"Trooping the Colour\".\n\nNa konci 20. století se toto prostranství začalo používat na méně okázalé příležitosti, jako parkoviště pro státní zaměstnance. Po teroristickém útoku IRA 7. února 1991, který byl způsoben výbuchem bomby v zaparkovaném dodávkovém automobilu, bylo parkování zrušeno.\n\nPřehlídkové prostranství je na západní straně otevřeno do \"Horse Guards Road\" a St. James's Parku. Na severu je ohraničeno budovami \"Old Admiralty\" a \"Admiralty Citadel\", na východě budovou \"Horse Guards\" - bývalým velitelstvím Britské armády a na jihu \"HM Treasury\" a zadní stěnou Downing Street číslo 10 - oficiálním sídlem předsedy britské vlády. Vstup do této části Horse Guards Parade je nyní z bezpečnostních důvodů zakázán.\n\nPřehlídkové prostranství je lemováno množstvím památníků a trofejí, včetně soch polních maršálů \"Kitchenera\", \"Robertse\" a \"Wolseleyho\", tureckého děla vyrobeného v roce 1542, které bylo ukořistěno v roce 1801 v Egyptě a Kádizského památníku.\n\nV době konání Letních olympijských her 2012 má být Horse Guards Parade místem konání soutěží plážového volejbalu. Mají zde být vybudována dvě hřiště a stejně jako při oslavách \"Trooping the Colour\" dočasná hlediště s kapacitou pro 5 000 a 12 000 diváků.\n"}
{"id": "71116", "url": "https://cs.wikipedia.org/wiki?curid=71116", "title": "Camden Town", "text": "Camden Town\n\nCamden Town je oblast v londýnském městském obvodu Camden. Leží 3,7 km na severozápad od Charing Cross. Tato oblast je známá pro své trhy, bary, hudební kluby a jako centrum alternativních stylů a subkultury.\n\nSeverní částí obvodu vede \"Regent's Canal\", jehož okolí je populární pro letní vycházky. Tento kanál protéká Regent's Parkem v němž se nachází londýnská zoo.\n\nMístem pořádání hudebních produkcí je \"Roundhouse\", původně lokomotivní depo s točnou společnosti \"London and Birmingham Railway\", které bylo v 60. letech 20. století přeměněno v koncertní sál a znovu bylo po kompletní renovaci otevřeno v roce 2006.\n\nCamden je velmi dobře znám pro své trhy. Mezi nejznámější patří venkovní trhy \"Buck Street Market\", \"Stables Market\", \"Inverness Street Market\", \"Camden Canal Market\", \"Camden Lock Market\" a trh, který se koná uvnitř budovy \"Electric Ballroom\". Tyto trhy jsou velmi populární turistickou atrakcí, hlavně o víkendech, a předmětem prodeje jsou módní, stylové a bizarní předměty. Jsou spolu s okolními obchody populární mezi mladými lidmi, kteří se zajímají o alternativní styl oblečení. Na \"Stables Market\" se začínají více prodávat starožitnosti a nábytek.\n\nVlivem přitažlivosti camdenských trhů pro návštěvníky a turisty se rozhodly velké obchodní řetězce (například \"Virgin Megastore\" a \"Holiday Inn\") do této oblasti umístit své obchody a rozšířily tak nabídku o méně \"alternativní\" typ zboží. Existuje zde i mnoho stravovacích zařízení nabízejících jídla různých světových kuchyní.\n\nZ důvodu velké popularity Camdenských trhů musí být stanice metra \"Camden Town\" v sobotu odpoledne uzavřena pro odjíždějící cestující. Londýnské metro pro řešení tohoto problému navrhlo rekonstrukci této stanice do daleko větších rozměrů. Projekt počítal s nuceným odprodejem celého bloku, ve kterém se stanice metra nachází, a demolicí \"Electric Ballroom\" a přemístěním \"Buck Street Marketu\". Bylo navrženo vybudování nových obchodů, kanceláří a několika obytných domů. Proti tomuto projektu se zvedla vlna odporu od lidí, kteří se obávali ztráty původního charakteru obvodu, takže projekt byl zastaven.\n\n\n\n\n"}
{"id": "71118", "url": "https://cs.wikipedia.org/wiki?curid=71118", "title": "Covent Garden", "text": "Covent Garden\n\nCovent Garden je okrsek v centrálním Londýně ve východní části Westminsteru. Je znám jako obchodní a zábavní centrum a nachází se v něm vstup do budovy Královské opery (\"Royal Opera House\"), která bývá také označována jako \"Covent Garden\".\n\nOblast je ohraničena ulicemi \"High Holborn\", \"Kingsway\", Strand a Charing Cross Road. V centru oblasti se nachází \"Covent Garden Piazza\", místo, kde se od 15. století až do roku 1974 konaly květinové a zeleninové trhy. Poté se trhy přestěhovaly do \"New Covent Garden Market\" v \"Nine Elms\".\n\nToto území bylo obydleno již v době vlády Římanů.\n\nJméno \"Convent Garden\" (původní název, později upravený na současný Covent Garden) bylo poprvé použito pro tuto oblast v době vlády Jana Bezzemka. Jednalo se o území o rozloze 160 000 m² v hrabství Middlesex ohraničené na západě a východě \"St. Martin's Lane\" a \"Drury Lane\" a na severu \"Floral Street\" a na jihu linie tvořená \"Maiden Lane\" a \"Exeter Street\".\n\nOpatství (nebo klášter) svatého Petra z Westminsteru ve středověku v této oblasti obhospodařovalo zahrady, které zásobovaly jejich obyvatele zeleninou pro denní potřebu. Po další tři století se klášterní (anglicky \"convent\") zahrady, které mniši pronajali nájemcům, staly hlavním dodavatelem ovoce a zeleniny do Londýna.\n\nTento typ pronájmu vedl v království ke sporům, které v roce 1540 vyřešil Jindřich VIII. jedním podpisem, kterým zrušil kláštery a zabavil jejich půdu i majetek.\n\nKrál Jindřich VIII. daroval část půdy \"Johnu Russellovi\", později hraběti z Bedfordu. Král Eduard VI., aby naplnil vůli svého otce, poskytl roku 1547 zbytek zahrad Eduardu Seymourovi, vévodovi ze Somersetu, který začal následující rok stavět na jižní straně ulice Strand Somerset House. Poté, co byl Seymour v roce 1552 popraven za zradu, připadl tento pozemek zpět králi, který ho daroval jednomu z těch, kdo připravovali Seymourův pád. Území o rozloze 160 000 m² sestávající z oblastí nazývaných \"le Covent Garden\" a \"long acre\" se staly královským patentem navěky majetkem hraběte z Bedfordu.\n\nZáklady současné podoby Covent Garden byly položeny na počátku 17. století, kdy tuto oblast restauroval Francis Russell, 4. hrabě z Bedfordu. Autorem návrhu přestavby byl pověřen Inigo Jones, první a největší anglický renesanční architekt. Ten se nechal inspirovat velkými římskými \"piazzami\" a vytvořil velký otevřený prostor v centru Covent Garden.\n\nOblast se stala centrem trhovců a po Velkém požáru Londýna v roce 1666, který zničil konkurenční tržiště na východě města, se toto tržiště stalo nejvýznamnějším v zemi. Byly zde prodávány i exotické plodiny dovážené po Temži. Covent Garden je jedinou oblastí Londýna, kde je povoleno provozování pouličních představení. V roce 1830 zde byly vystavěny lázně vybudované ve stylu římských lázní, podobných těm v Bath.\n\nNa konci 60. let 20. století dosáhl dopravní provoz nákladních aut zásobujících toto tržiště takové intenzity, že další využití tohoto území pro trhy bylo neúnosné. V roce 1973 se tržiště přestěhovalo do jiné oblasti (nazývané \"New Covent Garden Market\") asi 5 km na jihozápad do \"Nine Elms\".\n\nPůvodní tržiště upadalo do té doby, než byla jeho hlavní budova v roce 1980 znovu otevřena jako nákupní centrum a turistická atrakce. V oblasti \"Long Acre\" jsou v současné době soustředěny obchody s oblečením a butiky a podél \"Neal Street\" obchody s obuví. Na \"Piaza\" se nachází Londýnské dopravní muzeum a široký vstup do Královské opery.\n\nV roce 1977 byla \"Neal Street\" sídlem punkového klubu \"Roxy\".\n\nV roce 2005 byla v Covent Garden vytvořena obdoba Hollywoodského chodníku slávy – Ulice hvězd, která vede od Katedrály svatého Pavla.\n\n\n\n"}
{"id": "71119", "url": "https://cs.wikipedia.org/wiki?curid=71119", "title": "Žermanická přehrada", "text": "Žermanická přehrada\n\nŽermanická přehrada je údolní nádrž na řece Lučině u Žermanic. Byla vybudována v letech 1951 až 1958 pro zásobení ostravského průmyslu provozní vodou. Na hráz bylo spotřebováno 116 600 m³ betonu. Je dlouhá 314 m a vysoká 38 m. Vodní plocha zabírá 248 ha a celkový objem přehrady činí 25 300 000 m³ vody. Maximální hloubka je 28 m. V důsledku stavby přehrady byly zatopeny vesnice Horní a Dolní Soběšovice. Při stavbě přehrady vznikla přírodní památka Žermanický lom, ten byl v roce 1992 vyhlášen přírodní památkou.\n\nNedostatečná vodnost vlastní \"Lučiny\" si vyžádala vybudování přivaděče Morávka-Žermanice z řeky Morávky, který byl dokončen v roce 1959. Systém vodohospodářských děl v povodí \"Morávky\" a \"Lučiny\" doplnila později vybudovaná nádrž na Morávce.\nÚčelem vodního díla \"Žermanice\" je zásobení podniků v ostravském regionu provozní vodou, dále pak nalepšování průtoků v toku pod přehradou a výroba elektrické energie. Slavnostně zprovozněna byla 8. listopadu 1958 a zpočátku dodávala vodu ostravské Nové huti a papírně ve Vratimově.. Vodní nádrž slouží také jako zásobárna pro Biocel Paskov, je vhodná a hodně využívána k rekreaci, ke koupání, k vodním sportům a rybaření. V nádrži žije spousta druhů ryb, je zde možno ulovit tradičního kapra nebo cejna, ale i velké štiky a candáty, líny, úhoře, okouny, tlouště, ostroretky, amury, boleny, v horní části nádrže i pstruhy. \n\nPřehrada je bohatým rekreačním zázemím ostravské aglomerace. V okolí jsou postaveny četné soukromé chaty a hotely, tábořiště, autokempink a několik restauračních zařízení. V blízkém okolí se nachází na rozloze 1,95 ha opuštěný a částečně zatopený těšinitový lom se vzácnou flórou a faunou.. Hranici přehrady tvoří obce Lučina, Dolní Domaslavice, Soběšovice a Žermanice.\n\n"}
{"id": "71120", "url": "https://cs.wikipedia.org/wiki?curid=71120", "title": "Leicester Square", "text": "Leicester Square\n\nLeicester Square je náměstí v západním Londýně. Nachází se na západ od Charing Cross Road, na východ od Piccadilly Circus a 0,37 km na sever od Charing Cross v obvodu Westminster.\n\nJe pojmenováno a zaujímá území \"Leicester Fields\", což byly pozemky v průčelí panství hraběte z Leicesteru nazývaného \"Leicester House\".\n\nPůvodně to byla módní čtvrť a \"Leicester House\" byl v jednom období dokonce i rezidencí Frederika, prince z Walesu ale ve druhé polovině 18. století tato oblast upadala.\n\nV 19. století bylo Leicester Square známo jako centrum zábavy a stálo zde několik hotelů. Bylo populární především mezi zámořskými obyvateli a návštěvníky Londýna. Náměstí dominovalo velké divadlo \"Alhambra\", postavené v roce 1854.\n\nVe středu náměstí se nachází malý park, v jehož centru stojí socha Williama Shakespeare obklopená delfíny. Na každém rohu parku je brána a u ní socha významných osobností – sira Isaaca Newtona (známý vědec), sira Joshuy Reynoldse (první prezident Royal Academy), Johna Huntera (průkopník chirurgie) a Williama Hogartha (známý malíř). Posledním přírůstkem je socha Charlieho Chaplina (filmový herec). Na zemi jsou vyznačeny vzdálenosti v mílích do zemí tvořících původní Britské impérium.\n\nNáměstí je obklopeno množstvím kin. Většina britských premiér filmů probíhá v jednom ze čtyř kin na Leicester Square. Kina na tomto náměstí se pyšní největším promítacím plátnem i největší kapacitou hlediště (pro více než 2000 diváků).\n\nNáměstí je také sídlem \"Official London Half-Price Theatre Ticket Booth\" – společností, které vlastní a provozují různá londýnská divadla. Vstupenky do divadel ve \"West Endu\", prodávané v den představení, stojí v prodejnách těchto společností poloviční cenu. Zde, především o víkendových večerech, bývá rušno.\n\n\n\n"}
{"id": "71121", "url": "https://cs.wikipedia.org/wiki?curid=71121", "title": "Soho", "text": "Soho\n\nSoho je londýnská čtvrť v obvodu Westminster. Hranice Soho tvoří na severu Oxford Street, na západě Regent Street, na jihu Piccadilly Circus a Leicester Square a na východě Charing Cross Road. Oblast na západ od Soho je označovaná jako Mayfair.\n\nV oblasti, nyní označované jako Soho, byly původně pastviny. V roce 1536 byly zabaveny Jindřichem VIII., který z nich vytvořil královský park u \"Whitehallského paláce\". Pojmenování \"Soho\" se poprvé objevilo v 17. století. Označovalo původně jeden konkrétní dům, zřejmě hostinec, který navštěvovali lovci, kteří pořádali v parku hony. Slovo \"soho\" bylo používáno jako lovecký pozdrav.\n\nV roce 1660 věnoval král pole v Soho Jindřichu Jermynovi, hraběti z St. Albans. Ten pronajal většinu území Josefu Girlemu, který poté co obdržel stavební povolení, ihned v roce 1677 prodal svůj pronájem a povolení zedníku Richardu Firthovi, který začal stavět. V roce 1698 Vilém Oranžský daroval většinu tohoto území Vilémovi, hraběti z Portlandu. Mezitím byla v 16. a 17. století jižní část, farnost \"St. Anne\", dvorem prodána po jednotlivých pozemcích, a tak se část oblasti stala majetkem Roberta Sidneye, hraběte z Liecesteru.\n\nNavzdory dobrým úmyslům bohatých vlastníků pozemků, hrabatům z Leicesteru a Portlandu, vytvořit zde atraktivní oblast pro majetné podobnou sousedním \"Bloomsbury\", \"Marylebone\" a \"Mayfair\", se zde usazovali chudí přistěhovalci, například Hugenoti z Francie a tak se Soho nikdy nestalo lákavou pro zámožné. Místo toho se tato čtvrť stala zanedbanou, divokou a kosmopolitní. Po roce 1700 se aristokraté bydlící na \"Soho Square\" a \"Gerard Street\" odstěhovali a do jejich domů se začali stěhovat herci.\n\nV polovině 19. století byly všechny vážené rodiny vystěhované a místo nich se sem přesunuly prostitutky, hudební kluby a malá divadla. Na počátku 20. století se zde objevily levné jídelny nabízející kuchyně různých národností a tak se Soho stalo oblíbeným místem stravování pro intelektuály, spisovatele a umělce.\n\nV období 30. až 60. lety byly hospody v Soho každý večer plné opilých spisovatelů, básníků a umělců, z nichž většina nedosáhla větších úspěchů a v té době se také vymezila skupina bohatých majitelů hospod.\n\nVelmi důležitou událostí pro veřejné zdraví byla studie výskytu cholery v Soho lékaře Johna Snowa. Zjistil, že příčinou šíření cholery je vodní pumpa na \"Broadwick Street\" (tehdy \"Broad Street\"). Snow uzavřel pumpu a zastavil tak šíření nákazy. Kopie této pumpy s památeční plaketou nyní stojí na místě původní pumpy, poblíž památníku Johna Snowa.\n\nSoho, jako malá multikulturní oblast, je domovem průmyslu, obchodu, kultury a zábavy, stejně tak jako obytnou oblastí pro chudé i bohaté. Po staletí vstřebávala vlny imigrantů, v 17. a 18. století z Francie a na počátku 20. století z Itálie. Soho je známé velkým množstvím klubů, hospod, barů, restaurací a do pozdní noci otevřených kaváren, které určují styl obvodu a kde je možno strávit celou noc. Soho bylo o víkendech tak rušné, že některé ulice byly uzavřeny pro dopravu. Po stížnostech majitelů barů na snížení zisků však radnice toto opatření zrušila.\n\nČtvrť je plná prodejen s hudebními nosiči, speciálně na \"Berwick Street\", kde jsou obchody \"Blackmarket Records\" a \"Vinyl Junkies\". Soho je i centrem největší londýnské gay komunity soustředěné v okolí \"Old Compton Street\". Nachází se zde mnoho gay barů a obchodů vyznačující se růžovou barvou.\n\nV okolí \"Gerard Street\" se rozkládá Čínská čtvrť, pestrá směsice obchodů a restaurací. V průběhu roku se zde konají různé festivaly z nichž nejznámějším je oslava čínského Nového roku.\n\nSoho je divadelním centrem Londýna a je střediskem nezávislého filmového průmyslu a televizní a filmové postprodukce. Na \"Soho Square\" sídlí \"British Board of Film Classification\", dříve známá jako \"British Board of Film Censors\".\n\nSoho je protkáno sítí optických kabelů, známou jako \"Sohonet\", která spojuje postprodukční společnosti v Soho s britskými filmovými studii, například \"Pinewood Studios\" a \"Shepperton Studios\", i s dalšími hlavními produkčními centry v Římě, New Yorku, Los Angeles, Austrálii a na Novém Zélandu. Existují plány na vybudování širokopásmového WiFi spojení pro podporu rozvoje této oblasti jako centra mediálního a technologického průmyslu.\n\nSoho má pověst jako středisko erotického průmyslu Velké Británie. V 50. letech 20. století zde existovalo několik nevěstinců a v 70. létech v oblasti prostírající se mezi Čínskou čtvrtí, podél \"Wardour Street\" a \"Old Compton Street\", sídlilo více než 250 sexshopů, kin, ilegálních barů, obrovské množství nevěstinců a pouličních prostitutek.\n\nV 80. letech policejní čistky spolu s kontrolou licencí místními úřady vedly k úpadku těchto nelegálních živností. Střediska této činnosti se nyní soustřeďují do malé oblasti v okolí \"Brewer Street\" a \"Berwick Street\". Pověst Soha jako \"čtvrti červených světel\", tak v současnosti již neplatí.\n\n\n\n\n"}
{"id": "71124", "url": "https://cs.wikipedia.org/wiki?curid=71124", "title": "Chinatown (Londýn)", "text": "Chinatown (Londýn)\n\nLondýnský Chinatown (\"čínská čtvrť\") je oblast v Soho v obvodu Westminster kolem \"Gerrard Street\". Nachází se zde velký počet čínských restaurací, obchodů s potravinami a suvenýry. Jednou z nejznámějších restaurací je \"Wong Kei\".\n\nPrvní oblastí, která byla označována jako Chinatown, bylo území v okolí \"Limehouse\". Na počátku 20. století zde byla soustředěna čínská komunita, která zásobovala čínské námořníky vyskytující se v Docklands. Tato oblast se stala známou spíše legálními opiovými doupaty a slumy, než čínskými restauracemi a obchody. Oblast prošla v roce 1934 výraznou rekonstrukcí, většina starých domů byla zbořena ale většina původních Číňanů zde stále bydlí.\n\nV období po druhé světové válce vzrůstající obliba čínské kuchyně a vlny imigrantů z Hongkongu vedly ke zvýšení počtu čínských restaurací na \"Gerrard Street\". Tato oblast začala být označována jako Chinatown, ačkoli do současnosti neexistuje oficiální vymezení tohoto území.\n\nSpolečnost \"Rosewheel\" v roce 2005 navrhla plán rozvoje východní části Čínské čtvrti. Tento záměr narazil na výrazný odpor původních obyvatel, kteří mají obavy ze ztráty tradičního charakteru, etnického složení obyvatel a zániku čínských obchodů.\n\nLondýnský Chinatown má komerční charakter a má jen malý počet stálých obyvatel. Bydlí zde mnoho ilegálních přistěhovalců, kteří pracuji za minimální mzdu.\n\n\n"}
{"id": "71126", "url": "https://cs.wikipedia.org/wiki?curid=71126", "title": "Hospodářské právo", "text": "Hospodářské právo\n\nHospodářské právo je ve státech s tržní ekonomikou označením pro soubor právních norem, které regulují hospodářské vztahy, ať již jsou povahy soukromoprávní (např. obchodní právo) nebo veřejnoprávní (např. ochrana průmyslového vlastnictví, antimonopolní předpisy). Některými právními teoretiky jsou za hospodářské právo pokládány jen normy veřejnoprávní, a hospodářské právo tak představuje odnož práva správního.\n\nHospodářské právo bylo chápáno ve státech s centrálně řízenou ekonomikou (včetně Československa do roku 1989) chápáno poněkud odlišně, neboť bylo jen rázu veřejnoprávního a zcela nahradilo dřívější obchodní právo. Veškerá ekonomická aktivita byla v rukou státu a jemu podřízených organizací; horizontální vztahy mezi organizacemi měly charakter kooperační, nikoli konkurenční.\n\nNormy hospodářského práva byly v socialistickém Československu kodifikovány v hospodářském zákoníku (zákon č. 109/1964 Sb.), který byl zrušen k roku 1992.\n\nStopy socialistického pojetí hospodářského práva se v právních předpisech a úrovní praxi objevují dodnes a negativně ovlivňují právní kulturu v ČR, neboť jsou doktrinálně neslučitelné s moderním hospodářským právem.\n"}
{"id": "71127", "url": "https://cs.wikipedia.org/wiki?curid=71127", "title": "Charing Cross", "text": "Charing Cross\n\nNázev Charing Cross označuje čtvrť v centru Londýna v obvodu Westminster, velký prostor s křižovatkou šesti tras. Jsou to: východní strana náměstí Trafalgar Square vedoucí k náměstí sv. Martina a poté na Charing Cross Road; Strand; Northumberland Avenue; Whitehall; Mall vedoucí k Admirality Arch a Buckinghamskému paláci a dvě krátké cesty vedoucí k Pall Mall. Název čtvrti pochází z místa osady \"Charing\", na němž král Eduard I. dal postavit kříž (cross) své zemřelé manželce Eleonoře Kastilské. Roku 1932 byl Charing Cross definován jako prostranství mezi velkou budovou Scotland Yardu a budovou White Hall.\n\nNázev \"Charing Cross\" je složen ze staroanglického slova \"charing,\" znamenajícího říční meandr, a \"cross\" označující kříž, takže Charing Cross znamená \"kříž u ohybu řeky\".\n\n\n\nOd konce 18. století byla tato křižovatka zvolena za střed města, bod od kterého se dodnes měří všechny vzdálenosti (například na dopravních značkách). Plaketa na Charing Cross, poblíž Trafalgarského náměstí, označuje místo, od něhož se určují vzdálenosti uvnitř Londýna. Například v roce 1839 byl vymezen policejní obvod (\"Metropolitan Police District\"). Byl definován jako osady, které leží ve vzdálenosti do 15 mílí (24 km) od Charing Cross. Nejstarší vytyčení vzdáleností určoval tzv. \"London stone\" (Londýnský kámen), vápencový blok v ulici Cannon street 111, který bývá datován do doby kolem roku 1100 nebo dokonce do římské kolonizace. \n\n\n"}
{"id": "71128", "url": "https://cs.wikipedia.org/wiki?curid=71128", "title": "Československá akademie věd", "text": "Československá akademie věd\n\nČeskoslovenská akademie věd (ČSAV) byla v letech 1953–1992 nejvyšší československá vědecká instituce, akademie věd, na ni navázala současná Akademie věd České republiky (AV ČR). Od roku 1960 byla její součástí také Slovenská akademie věd (SAV). V rámci centralizace probíhající po roce 1948 byla do ČSAV sloučena většina mimouniverzitních vědeckých pracovišť a učená společnost. Jakožto nejvyšší vědecká instituce zajišťovala ČSAV komunikaci s ostatními zahraničními institucemi, zajišťovala plánování vědy, vzdělávání vědců a udílela titul kandidát a doktor věd. Mezi hlavní organizátory akademie v počátcích patřil historik Zdeněk Nejedlý, člen AV SSSR.\n\nI když věda patřila až do pádu komunistického režimu v roce 1989 k nejpostiženějším složkám společnosti, např. silným omezováním zahraničních kontaktů, zahraničními embargy, dlouhodobým podfinancováním i politickým tlakem na okamžité aplikace, silný ideologický vliv postihl na ČSAV spíše vědy společenské než přírodní. Oproti vysokým školám též v ČSAV panovalo poněkud politicky liberálnější prostředí a řada vědců, kterým na vysokých školách nebylo umožněno z politických důvodů pracovat, našla „azyl“ v ČSAV. I díky tomu ČSAV dokázala udržet v řadě případů krok se světovou vědou a spojení se světovou vědeckou komunitou.\n\nČSAV byla zřízena zákonem č. 52/1952 Sb. na základě České akademie věd a umění, Královské české společnosti nauk a Masarykovy akademie práce, které tím de facto zanikly. Další instituce sloučené do ČSAV v prvních letech bylo především sedm ústředních přírodovědných ústavů, Slovanský ústav a Orientální ústav. Představovala obdobu zahraničních institucí, soustředěných zejména na základní výzkum a zřizovaných státem, které existují ve většině vyspělých zemí. Vnitřní uspořádání bylo změněno roku 1957 po VII. valném shromáždění ČSAV, kde byly schváleny podrobné stanovy ČSAV. V roce 1960 byla včleněna do ČSAV také SAV pod nezměněným jménem. V roce 1962 byla začleněna do ČSAV Československá akademie zemědělských věd.\n\nČSAV zanikla v roce 1992 spolu s Československem, kdy se z ní vyčlenila slovenská SAV a následně vznikla nová Akademie věd České republiky.\n\nNejvyšším orgánem ČSAV bylo valné shromáždění ČSAV, kterého se účastnili všichni členové a čestní členové a které mělo pravomoc volit nové členy a čestné členy; a členy prezidia ČSAV (obě volby byly schvalovány vládou Československa). Konalo se obvykle jednou za rok. Shromáždění mohlo schvalovat organizační změny akademie. Stálý orgán ČSAV bylo prezidium, v jehož čele a čele celé ČSAV stál prezident (od 1962 předseda). To bylo voleno na čtyři roky z řad akademiků.\n\nDo roku 1961 byla ČSAV dělena na osm sekcí (matematicko-fyzikální, geologicko-geografickou, chemickou, biologicko-lékařskou, historickou; ekonomie, práva a filosofie; jazyka a literatury), poté vzniklo dvacet dva vědeckých kolegií ČSAV (vedle toho existovalo dvanáct kolegií SAV). Koordinaci vědeckých kolegii zajišťovali tři oddělení (matematicko-fyzikální a technických věd; chemických a biologických věd; společenských věd). Při ČSAV bylo v roce 1962 činných dvacet čtyři, v roce 1966 již třicet pět vědeckých společností.\n\nDo příslušných vědeckých kolegií byly začleněny jednotlivé ústavy a ještě menší pracoviště se nazývala kabinety, nebo laboratoře.\n\nV ČSAV fungovala Rada pro koordinaci, která koordinovala veškerou činnost koordinačních komisí pro jednotlivé vědecké obory.\n\nPro publikování vědeckých výsledků měla ČSAV svoje Nakladatelství Československé akademie věd, od roku 1966 Academia, která funguje dodnes. Kromě původních publikací zde vycházela i řada časopisů, v roce 1966 to bylo 95 časopisů.\n\nČlenství v ČSAV byla nejvyšší pocta pro vědce v Československu. Ti vědečtí pracovníci, kteří tvořili členy ČSAV byli buď řádní členové, tedy akademici, a nebo mimořádní členové, tedy členové korespondenti. Vedle toho byly volení také čestní členové, kteří museli vykonat na vědeckém poli objev světového významu, nebo se museli zasloužit o stát a socialismus. Dne 8. února 1958 byl například zvolen čestným členem-zakladatelem ČSAV akademik Zdeněk Nejedlý. Členové i čestní členové mohli být i zahraniční vědci.\n\nMezi známé členy ČSAV patřil držitel Nobelovy ceny Jaroslav Heyrovský, světoznámý vynálezce kontaktních čoček Otto Wichterle. \n\nZ dalších vynikajících představitelů české vědy a pracovníků Akademie je možné jmenovat:\n\n\n\n\n"}
{"id": "71131", "url": "https://cs.wikipedia.org/wiki?curid=71131", "title": "Sellafield", "text": "Sellafield\n\nSellafield (původně zvaný Windscale) je vesnice na severozápadu Anglie v hrabství Cumbria, kde sídlí hlavní jaderné středisko v Anglii. Zahrnuje několik továren na přepracování jaderného paliva, už odstavenou jadernou elektrárnu Calder Hall a několik reaktorů a továren civilního i vojenského zaměření. Sellafield je provozován skupinou British Nuclear Group (větev British Nuclear Fuels).\n\nKomplex Windscale/Sellafield je označován jako nejradioaktivnější místo v západní Evropě. Došlo zde k několika jaderným haváriím, v roce 1957 zde vypukl požár, který způsobil vážnou jadernou nehodu, v dubnu 2005 z potrubí uniklo 83 000 litrů radioaktivního odpadu, který však byl zachycen uvnitř zařízení.\n\n"}
{"id": "71132", "url": "https://cs.wikipedia.org/wiki?curid=71132", "title": "Pacem in terris", "text": "Pacem in terris\n\nPacem in terris (latinsky \"Mír na zemi\") má více významů:\n"}
{"id": "71136", "url": "https://cs.wikipedia.org/wiki?curid=71136", "title": "Zákon o zásluhách Edvarda Beneše", "text": "Zákon o zásluhách Edvarda Beneše\n\nZákon o zásluhách Edvarda Beneše, neoficiálně Lex Beneš, je český zákon č. 292/2004 Sb., který stanoví, že se Edvard Beneš zasloužil o stát. Zákon vznikl po vzoru podobných zákonů, o zásluhách T. G. Masaryka a o zásluhách M. R. Štefánika. Zákon je označen jako \"ZÁKON ze dne 13. dubna 2004 o zásluhách Edvarda Beneše\" a ve sbírce zákonů vyšel 14. května 2004 v částce 96.\n\nZákon navrhli poslanci Jitka Gruntová (zvolena za KSČM), Radko Martínek a Karel Šplíchal (ČSSD), sněmovna zákon schválila 24. února 2004 a postoupila Senátu, Senát ho však 25. března 2004 zamítl (pro schválení návrhu na schválení se vyslovilo 12 senátorů pro, 28 proti z 65 přítomných. Pro zamítnutí zákona hlasovalo 44 senátorů, proti nikdo ze 65 přítomných.).\n\n13. dubna 2004 sněmovna veto Senátu přehlasovala.\n\nPrezident Václav Klaus však zákon v zákonné lhůtě ani nepodepsal ani nevrátil zpět sněmovně, což vyvolalo dohady mezi právníky, zda prezident vůbec má na podobné jednání právo.\n\n\n"}
{"id": "71149", "url": "https://cs.wikipedia.org/wiki?curid=71149", "title": "Znaménka plus a minus", "text": "Znaménka plus a minus\n\nZnaménka plus a minus (+ a −) se obecně používají k označování kladných a záporných čísel a rovněž pro operace sčítání a odčítání. Používají se i v dalších významech, více méně analogických. Plus a minus jsou výrazy z latiny, které znamenají „více“ a „méně“. \n\nAčkoliv znaménka jsou nyní obecně známá stejně jako abeceda nebo indicko-arabské číslice, jejich použití není příliš staré. Například znaménko pro sčítání v egyptských hieroglyfech se podobalo nohám kráčejícím ve směru psaní textu (v egyptštině se psalo různými směry), obrácený směr znamenal odčítání.\n\nV Evropě se na začátku 15. století obecně používala písmena P a M.\n\nNejranější tištěný výskyt moderních znamének je pravděpodobně v knize „Behende und hüpscheenung auff allen Kauffmanschafft“ nebo \"Mercantile Arithmetic\" od Johanna Widmanna z roku 1489, kdy byly použity k označení přebytku nebo nedostatku. Znaménko + je zjednodušení latinského „et“ (podobně jako ampersand &). Znaménko − může být odvozeno od tildy psané nad m, které se používalo k označení odčítání; může se také jednat o zkrácení samotného písmena m.\n\nPodle webové stránky Earliest Uses of Various Mathematical Symbols , je první knihou, kde se + a − poprvé použilo k označení operací sčítání a odčítání, kniha publikovaná Henrikem Grammateem v roce 1518.\n\nRobert Recorde, který navrhl znaménko rovnosti, zavedl písmenka plus a minus do Velké Británie v roce 1557 v knize \"The Whetstone of Witte\".\n\nZnaménka + a − mohou označovat mnoho různých operací, v závislosti na uvažovaném matematickém systému. Mnoho algebraických struktur má některé operace nazývané (nebo ekvivalentní) sčítání. Avšak znaménka se používají i ke zcela různým operacím, jako je spojování řetězců znaků.\n\nPlus může znamenat:\n\nZnaménko minus se v matematice používá dvěma způsoby:\n\nV židovské tradici se nejméně od 19. století pro znaménko \"plus\" používá symbol převráceného T. Tuto praxi převzaly izraelské školy (přinejmenším od roku 1950) a nyní je zcela běžná ve většině základních škol (včetně světských) a v některých středních školách. Tento symbol používají rovněž náboženští autoři, ale většina knih pro dospělé používá mezinárodní označení „+“. Obvyklé vysvětlení pro specifický symbol je, že symbol „+“ vypadá jako křesťanský kříž. Rovněž se používá v elektronické jako symbol požehnání („Ve jménu Otce i Syna (+) i Ducha Svatého“) nebo jako příslib modlitby za někoho potřebného (fenomén křesťanských skupin na Facebooku). Unicode má tento symbol na pozici U+FB29 „Hebrejský znak alternativní písmenu plus“ ().\n\nZnaménko minus v Unicode je navrženo tak, aby mělo stejnou délku a výšku jako znaménko plus a znaménko rovnosti. Ve většině fontů mají stejnou šířku jako číslice, aby se usnadnilo rozdělování čísel do tabulek.\n\nPodle ČSN 01 6910 je v korespondenci dovoleno znak minus nahradit pomlčkou čili znakem – (v HTML nebo ve Wordu klávesová zkratka Alt+-).\n\nGrafický znak pro spojovník (-) je kratší než znaménko minus a má jinou vertikální polohu. Nahrazovat jím znaménko minus lze výhradně ve fontu s pevnou šířkou nebo je-li dostupná pouze znaková sada ASCII.\n\nV kvalitní sazbě se znaménko minus nenahrazuje jiným znakem.\n\nV žádné sazbě se nesmí znaménko minus ve funkci negujícího operátoru odtrhnout od následujícího znaku (následujících znaků). K oddělení znaménka minus od následujícího znaku (následujících znaků) čili k rozdělení do dvou řádků dochází při náhradě znaménka pomlčkou či spojovníkem.\n\n"}
{"id": "71151", "url": "https://cs.wikipedia.org/wiki?curid=71151", "title": "Miroslav Sládek", "text": "Miroslav Sládek\n\nMiroslav Sládek (* 24. října 1950 Hradec Králové) je český ultrapravicový politik, publicista, zakladatel a předseda Sdružení pro republiku – Republikánské strany Československa (republikáni), později zakladatel strany Republikáni Miroslava Sládka.\n\nVyrůstal v Kostelci nad Orlicí, studoval na Filozofické fakultě Univerzity Karlovy obor knihovnictví a vědecké informace. Je římský katolík.\n\nPřed rokem 1989 pracoval v Českém úřadu pro tisk a informace (cenzurní orgán podléhající KSČ). Miroslav Sládek roku 2014 čelil exekucím. Jeho stávající manželkou je Laura Sládková, rozená Laura Rajsiglová (* 1972), která se rovněž angažovala ve vedoucích pozicích v SPR-RSČ.\n\nBrzy po sametové revoluci se začal politicky angažovat, nejprve v okruhu Demokratické iniciativy. Již v prosinci 1989 okolo něj vznikla zatím izolovaná pražská skupina nazvaná \"Republikánská strana\". Na území Československa v té době vznikalo paralelně několik formací navazujících na meziválečný agrarismus a republikanismus. V následujících týdnech probíhal jejich integrační proces. Skupina okolo M. Sládka se koncem ledna 1990 spojila s Republikánskou unií, ale po několika týdnech ji kvůli Sládkovým ambicím opustila. Dne 24. února 1990 se konal ustavující sjezd Sdružení pro republiku - Republikánské strany Československa, na kterém tuto formaci Miroslav Sládek definoval jako radikálně pravicovou stranu odmítající spolupráci s komunisty. Byl pak trvale předsedou SPR-RSČ. V roce 1992 neúspěšně kandidoval na prezidenta ČSFR a roku 1993 na prezidenta České republiky.\n\nVe volbách roku 1992 byl za SPR-RSČ zvolen do Sněmovny lidu Federálního shromáždění (volební obvod Středočeský kraj). Ve Federálním shromáždění setrval do zániku Československa v prosinci 1992. Ve volbách v roce 1996 byl zvolen do Poslanecké sněmovny Parlamentu České republiky za SPR-RSČ a poslanecký mandát zastával do předčasných voleb roku 1998.\n\nV 90. letech se profiloval jako stoupenec připojení Zakarpatské oblasti zpět k Československu, když na hradě v Mukačevu vztyčil čs. vlajku. Byl ústřední postavou některých afér. V červnu 1991 vedl demonstraci republikánů k sídlu Československé televize v Praze, kde zazněly vulgární urážky Václava Havla, v roce 1993 napadl v kadeřnictví ženu. Za svůj projev k Česko-německé deklaraci v roce 1997 byl zbaven imunity a trestně stíhán, ale soud jej obžaloby zprostil. Coby vazebně stíhaný nemohl se jako zákonodárce zúčastnit volby prezidenta republiky roku 1998 (v níž kandidoval). SPR-RSČ tento fakt kritizovala a neúspěšně se obrátila i na Ústavní soud. V průběhu kariéry publikoval Sládek několik knih: \"...A tak to vidím já\" (1992), \"Znamení doby\" (1994), \"To, co mám na mysli, je svoboda\" (1995), \"Právě Váš hlas rozhodne\" (1996) a \"Nikdy jsem Vám nelhal\" (1998).\n\nV předčasných parlamentních volbách v roce 1998 republikáni úspěch nezaznamenali, neboť ztratili oproti volbám roku 1996 více než polovinu voličů. Jediným krajem, kde strana překročila hranici 5 %, byl kraj Severočeský s 6,1 % hlasů. Po neúspěchu ve volbách se ve straně vytvořila frakce (\"Reformní klub\"), která kritizovala vedení Miroslava Sládka, ale byla eliminována. Stranu tehdy opustili někteří významní politici jako Josef Krejsa, Petr Vrzáň nebo Jan Vik. Miroslav Sládek nadále zůstal předsedou SPR-RSČ. Počátkem 21. století stranu postihly finanční problémy, počátkem roku 2001 byl na ni vyhlášen konkurz. SPR-RSČ tehdy dočasně zanikla a v roce 2001 založil Sládek politickou stranu Republikáni Miroslava Sládka, do níž přešla velká část členské základny a za kterou neúspěšně kandidoval ve volbách roku 2002 i ve volbách do Evropského parlamentu.\n\nV roce 2002 se byl zvolen místostarostou brněnské městské části Útěchov. Vyhrál následující předčasné volby v roce 2004, ale jeho sdružení přešlo do opozice a následně se přestěhoval do Králova Pole, čímž jeho mandát zastupitele zanikl. Údajně na protest s počínáním státní moci jeho strana nekandidovala v červnu 2006 ve volbách do Poslanecké sněmovny. Jeho předsednictví ve straně RMS – Republikáni Miroslava Sládka zaniklo společně s definitivním právním ukončením fungování strany v dubnu 2007. V květnu 2008 byla SPR-RSČ obnovena, opět se Sládkem coby předsedou. V roce 2010 byl společně s Martinem Smetanou podmíněně odsouzen za předlužení strany. Pražský městský soud potvrdil dvouletý podmíněný trest s tříletou zkušební dobou, který mu byl za předlužení strany vyměřen roku 2000 Obvodním soudem pro Prahu 9. Na rozdíl od původního verdiktu byla odstraněna povinnost uhradit pokutu 300 000 korun a nebyl potvrzen tříletý zákaz působení ve statutárních orgánech právnických osob. V roce 2013 strana SPR-RSČ oficiálně znovu zanikla; v květnu tohoto roku ji rozpustil Nejvyšší správní soud na návrh vlády. V roce 2014 čelil Sládek insolvenčnímu řízení, snad z důvodu zadlužení strany.\n\nNa počátku roku 2016 založil (obnovil) stranu Sdružení pro republiku - Republikánská strana Československa 2016 (SPR-RSČ 2016), ohlásil návrat do politiky a v červnu 2016 byl zvolen jejím předsedou. V červenci 2016 se strana přejmenovala na Sdružení pro republiku - Republikánská strana Československa Miroslava Sládka (SPR-RSČ Miroslava Sládka) a ve volbách do Senátu PČR v roce 2016 za ni kandidoval v obvodu č. 64 – Bruntál. Se ziskem 3,27 % hlasů skončil na 8. místě a do druhého kola nepostoupil.\n\nV krajských volbách v roce 2016 vedl v Jihomoravském kraji z pozice lídra kandidátku subjektu \"\"Koalice Republikánů Miroslava Sládka, Patriotů České republiky a HOZK\"\", ale neuspěl (uskupení získalo jen 0,44 % hlasů).\n\nVe volbách do Evropského parlamentu v květnu 2019 kandidoval jako lídr strany Sdružení pro republiku - Republikánská strana Československa Miroslava Sládka, ale nebyl zvolen.\n\n\n"}
{"id": "71153", "url": "https://cs.wikipedia.org/wiki?curid=71153", "title": "Republikánská mládež", "text": "Republikánská mládež\n\nRepublikánská mládež byla národně konzervativní, pravicově orientovaná mládežnická organizace SPR-RSČ, které byla fakticky podřízená. Ustavující sjezd občanského sdružení proběhl 24. října 1998. Republikánská mládež prosazovala „důsledné hájení národních zájmů“, odmítala setrvání v EU, a ostře vystupuje proti jakýmkoliv drogám. Částečně spolupracovala s Vlasteneckou frontou a s Národní aliancí.\n\nPředsedou Republikánské mládeže byl Martin Zbela (* 1977). Organizace byla na základě soudního rozhodnutí rozpuštěna s odůvodněním, že politickou činnost přísluší vykonávat pouze politickým stranám, nikoliv občanským sdružením.\n\nČást členů z rozpuštěné Republikánské mládeže spoluvytvořilo Dělnickou stranu, která zprvu nesla název Nová síla.\n\nV roce 2016 byla obnovena politická strana SPR-RSČ a krátce nato je obnovena i Republikánská Mládež. \n\n7. října 2017 se konal v Ostravě první sjezd Republikánské mládeže. Na sjezdu byl zvolen předsedou Adam Stříbný a místopředsedou Matyáš Stárek. Adam Stříbný na sjezdu pronesl, že si přeje, aby se Republikánská mládež zabývala tématy blízkými mládežníkům, jako jsou problematika drog, šikany a školství. \n\nPo volbách v roce 2017 začalo z obnovené Republikánské mládeže odcházet čím dál více členů, po odchodu zhruba 70% členů jejich předseda Adam Stříbný dne 13. prosince 2017 rezignoval z funkce předsedy a odešel společně se zbytkem mládeže. Důvodem byl nízký volební zisk, radikalizace některých členů, nesouhlas s ideologii strany a ztrácející se důvěra v předsedu strany Miroslava Sládka. \n\n"}
{"id": "71155", "url": "https://cs.wikipedia.org/wiki?curid=71155", "title": "Spánek", "text": "Spánek\n\nSpánek je útlumově-relaxační fáze organismu, při níž dochází ke změně činnosti mozku doprovázené ztrátou vědomí a podstatně sníženou citlivostí na vnější podněty, dále mimo jiné dochází k uvolnění svalstva, po většinu doby jeho trvání je snížena tělesná teplota, dýchání se zpomaluje a krevní tlak se snižuje. Je to stav snížené mentální a motorické aktivity. Během spánku se lidem zdají sny a to, jak se zjistilo cíleným buzením při výzkumu, i tehdy, když si po probuzení žádný sen nevybavují.\n\nV průběhu spánku se vyskytují časové úseky, kdy mozek, navzdory převážně útlumovému charakteru spánku, intenzivně pracuje. Spánek nám zabere přibližně třetinu života. Rušení nebo neumožnění spánku vede k potřebě spánku mimo obvyklou dobu a k psychickým potížím, od mírných až po velmi závažné. U pokusných zvířat se zjistilo, že dlouhodobější (dny až týdny) zamezení spánku vede ke smrti zvířete.\n\nDélka spánku u člověka je individuální. Obecně se pro dospělé osoby uvádí 7–8 hodin, delší spánek může mít negativní dopady. Někteří lidé mají nicméně potřebu spánku odlišnou (kolísá od 4 až po 12 hodin spánku za den). Lidé žijící tradičně a s minimálním vlivem civilizace spí průměrně 6,5 hodiny. Člověk spí efektivněji a tak méně než příbuzní živočichové.\n\nZ vnějšího pohledu je spánek stav charakterizovaný:\n\nTypická celková doba spánku za jeden den je u různých druhů živočichů velmi odlišná, od přibližně 2 hodin až po 20 hodin. U lidí je to okolo 8 hodin. Spánek u lidí a mnoha dalších savců je načasován především na dobu, kdy je tma, nicméně některé druhy savců spí ve dne za světla (např. hlodavci). Celková doba spánku se od narození rychle zkracuje od 17–18 hodin po porodu k 10–12 hodinám ve věku 4 let a dále pozvolněji k celkem stabilní době 7–8,5 hodiny ve věku 20 let. Krátké 3–4hodinové intervaly spánku novorozence se střídají s krátkými intervaly krmení a jsou postupně nahrazovány plynulejším spánkem. Spánkový režim u dětí je možné trénovat. Ve věku 4 let je již spánek spojen v jedné dlouhé noční periodě, ale stále s několika kratšími usnutími během dne. Dospělí lidé zpravidla spí jednou denně. Výjimkou jsou například někteří vrcholoví sportovci, kteří spí dvakrát denně, aby tak podpořili celkovou regeneraci organismu. Ovšem od starověku do 17. století bylo spaní v noci nadvakrát (tedy jako u kojenců) běžné. Studie dokonce potvrdily, že delší spánek u basketbalistů má pozitivní vliv na přesnost, reakční čas a rychlost běhu. Tohoto výzkumu se účastnili univerzitní basketbalisté a do sedmi týdnů se jejich výkony zlepšily díky 8,5hodinovému spánku.\n\nLidé spí v poloze vleže se zavřenýma očima. Bylo zjištěno, že člověk spící vsedě nikdy neupadne do nejhlubšího spánku a tudíž si dobře neodpočine. Někteří savci ovšem spí i s otevřenýma očima (např. dobytek), někteří vestoje (např. koně nebo sloni) a někteří visí za nohy dolů (např. netopýr nebo někteří papoušci). I nepohyblivost je relativní, například ryby plavou na místě, savci se během spánku periodicky pohybují a v případě některých poruch spánku u lidí je usnutí možné při chůzi nebo při hovoru.\nSpánek plazů, savců a ptáků probíhá ve dvou principálně odlišných režimech, ve fázi REM (z ang. rapid eye movement – rychlé oční pohyby) a NREM (non-REM – opak REM), ty se v průběhu spánku pravidelně střídají. Fáze NREM je charakterizována útlumem mozkové činnosti stejně jako tělesným klidem a uvolněním. Tato fáze se dělí na čtyři stádia podle hloubky spánku. Pro fázi REM je charakteristická intenzita mozkové činnosti přibližně na úrovni bdělého stavu, rychlé oční pohyby (pod zavřenými víčky), živé sny a ztráta svalového napětí téměř všech vůlí ovládaných svalů.\n\nSpánek dospělého člověka obvykle začíná postupným střídáním stadií NREM od prvního do čtvrtého. Tento postup je občas přerušen tělesnými pohyby a částečným probuzením. Asi po 70–80 minutách se spící obvykle krátce vrací do třetího nebo druhého stadia a následuje první fáze REM, která trvá asi 5–10 minut. Délka celého cyklu, od začátku prvního stadia NREM až po ukončení první fáze REM je asi 90–110 minut. V typických případech se tento cyklus opakuje čtyřikrát až šestkrát za noc a v každém následujícím cyklu se třetí a čtvrté stadium NREM zkracuje, zatímco narůstá délka fáze REM.\n\nPřesný průběh spánkového cyklu je u každého jedince odlišný a mění se i s věkem. U novorozenců tvoří fáze REM 50 % celkové doby spánku a v několika ohledech se výrazně liší od spánku dospělého jedince. Podíl spánku REM na celkové době spánku se rychle snižuje přibližně do věku 4 let, kdy tvoří okolo 20–25 % a zůstává v tomto množství po celý mladší věk dospělosti. Ve vyšším věku REM postupně klesá k 15–20 %. U mladých dospělých osob tvoří fáze REM 20–25 % celkového množství spánku, třetí a čtvrté stadium NREM asi 15–20 % a první stadium NREM asi 5 %. Největší část spánku probíhá ve druhém stadiu, a to okolo 50–60 %.\n\nUsínání (hypnagogium) je přechodný stav mezi bdělostí a spánkem. Přechod z bdělého do spánkového stavu probíhá vždy podobně, i když rozdílným tempem. Nejprve se objevují výrazné tělesné pohyby a změny polohy těla. Poté následuje prohloubené dýchání a pomalé zavírání očí. V tomto stadiu se občas objevují výrazné svalové křeče provázené škubnutím celého těla, které mohou vést ke krátkému přechodnému probuzení. Křeče jsou nejspíše vyvolávány motorickými impulsy z nižších mozkových center, což je projevem nervových procesů reagujících na přechody k další etapě spánku. Při usínání se postupně snižuje svalové napětí, krevní tlak i tepová frekvence. Během usínání má člověk sklon k těkavým myšlenkám a polosnům, snadno podléhá smyslovým klamům (například pád z kola), na které může zareagovat škubnutím těla a následným probuzením. Objevují se také specifické pseudohalucinace – pokud člověk vykonával nějakou zdlouhavou jednotvárnou činnost (psaní na stroji, zakládání listů, počítačová hra apod.), útržky této činnosti se mu stále míhají před očima. Člověk rychleji usíná a pak lépe spí, pokud se 1 až 2 hodiny před spaním koupá či sprchuje v teplé vodě. Kofein před spaním nemá na kvalitu spánku vliv, ale alkohol či nikotin spánek zhoršují.\n\nV průběhu NREM spánku je aktivita neuronů celkově nízká, a to se odráží v nízké úrovni metabolizmu a nízké teplotě mozku. V této fázi dochází také k tělesné regeneraci, protože zjednává optimální podmínky pro syntézu základních proteinů.\n\nPřechod z bdění do spánku NREM je charakteristický postupně se zpomalující frekvencí a prokazatelným záznamem elektroencefalografu. Podrobnější analýza průběhu EEG vln napovídá, že NREM fáze sestává ze čtyř stadií o různé hloubce spánku:\n\n\nV průběhu REM stadia dochází k náhlému výskytu očních pohybů, jež trvají 10–20 sekund. V průběhu REM spánku je člověk téměř strnulý, ušetřen je pouze srdeční sval, bránice, okohybné svaly a hladké svalstvo. Při REM fázi začne člověk těžce a nepravidelně dýchat. Jeho srdeční frekvence se zvyšuje na hodnoty, které odpovídají bdělému stavu. Probudit člověka v REM fázi je obtížnější než v ostatních spánkových stadiích. Dochází k úbytku svalového napětí, což je patrné v uvolnění obličeje spícího. Změny průtoku krve vyvolávají u mužů erekci a u žen prokrvení vaginální oblasti. Autonomní nervový systém se projevuje značnými nepravidelnostmi v pulsu, dýchání a hodnotách krevního tlaku. Mozek má zvýšenou spotřebu kyslíku, což ukazuje na regenerativní funkci spánku pro centrální nervovou soustavu. Zjistilo se, že náhlé pohyby, kterými spící jedinec mění svou polohu, se objevují zpravidla těsně před nebo těsně po REM fázi spánku. V průběhu REM fáze probíhá velká většina snů. V této fázi spánku jsou sny výrazné až mimořádně živé a mívají bizarní a nelogický charakter. O REM fázi spánku je prokázáno, že je fyziologicky podstatou snové činnosti, a někdy bývá nazývána také D-stav (od anglického slova \"dream\" = sen).\n\nSrovnáním spánku REM a NREM vedlo k tomu, že někteří vědci přestali REM stadium považovat za spánek a označují ho spíše za třetí stav existence mimo stav bdění a NREM spánku, někdy označovaný jako paradoxní spánek.\n\nREM fáze (a tedy i sny) byla prokázána u všech druhů savců, nicméně u každého jinak dlouhá – nejdelší REM fázi má ptakopysk (57 % spánku), nejkratší delfín (2 % spánku). REM fázi mají také ptáci, v roce 2016 byla popsána u plaza agamy vousaté (\"Pogona vitticeps\"), což zvyšuje pravděpodobnost, že existence fází REM a NREM je evolučně poměrně stará a sahá až ke společnému předku celé skupiny Amniota před 312 miliony let.\n\nProbouzení (hypnexagogium) je návrat ze spánku do stavu bdělosti. V mnohém se podobá fázi usínání, ale zpravidla probíhá mnohem rychleji. U někoho však může delší dobu přetrvávat stav podobný náměsíčnosti, člověk vykonává činnost, aniž by si to později pamatoval.\nNěkteří lidé se dokážou probudit každý den přesně v určenou hodinu, aniž by používali budík. Přesnost probuzení je u některých z nich obdivuhodná.\n\nSen je prožitek zdánlivých smyslových vjemů (především zrakových), emocí a myšlenek vnímaných v průběhu spánku, které nejsou ovládány vůlí snícího člověka.\nPřevážná většina snů se odehrává v průběhu REM fáze spánku; když byli při pokusu dobrovolníci probuzeni v NREM fázi spánku, tak uvedli sny jen ve 20 %. Je prokázáno, že sny v NREM fázi jsou podstatně kratší, obsahují méně vizuálních prvků a zdaleka nejsou tak živé jako sny v REM fázi. Dobrovolníci uváděli, že při NREM fázi měli dojem, že spíše myslí, než sní. A to je zásadní rozdíl mezi sny z těchto fází. Je-li člověk probuzen v REM fázi, průměrně v 88 % potvrdí, že se mu právě zdál sen, a celkem bez problémů je tento sen schopný vyprávět. Toto vysoké procento dokazuje, že během REM fáze se skutečně zdají sny.\n\nPerioda REM spánku se u zdravého člověka objevuje nejméně třikrát za noc, což znamená, že během jednoho roku bychom měli mít v průměru nejméně jeden tisíc snů. Valnou část z nich zapomeneme těsně po probuzení a pravděpodobně ještě větší část si vůbec neuvědomíme, jelikož se nám zdají během souvislého spaní v noci. Abychom měli alespoň nějakou naději, že si sen zapamatujeme, musíme se ze spánku probudit a chvíli zůstat vzhůru. Jelikož teprve bdělé vědomí může uložit vzpomínku na sen a uchovat paměťovou stopu. A právě proto si pamatujeme nejčastěji ranní sny. Vzpomínka na sen je velmi prchavá, což možná souvisí s jejími nelogickými kvalitami, které znesnadňují pamatování. Existují však sny, které si pamatujeme léta.\n\nPřestože, přinejmenším u vývojově pokročilých živočichů, je spánek nezbytný, dosud nebylo nalezeno jednoznačné vysvětlení jeho nepostradatelnosti. Kromě této neznámé klíčové funkce (případně funkcí) má spánek další organizmu prospěšné funkce. V současnosti existuje řada zjištění a domněnek vysvětlujících význam spánku, ale neví se, jestli některá z těchto možností je onou nezbytnou funkcí, a pokud ano, která. Spánek se vyskytuje nejen u savců a ptáků, ale také (v jednodušší podobě) u nižších forem živočichů např. plazů, ryb nebo hmyzu.\n\nMezi nejdiskutovanější hypotézy patří:\n\n\nMnožství různých teorií napovídá, že spánek by mohl mít buď mnoho funkcí (formulace některých z nich byly výše uvedeny), nebo že slouží jediné společné funkci, která dosud nebyla identifikována nebo všeobecně akceptována. Možná dosud neznámé buněčné funkci, která u mladých jedinců podporuje proces zrání, u malých živočichů regulaci teploty nebo u dospělého člověka vyšší duševní činnost.\n\nKrátší či delší spánek než je optimum doprovází zvýšené zdravotní problémy jako je infarkt myokardu. Podle výzkumu z roku 2018 uskutečněného ve Spojených státech amerických na vzorku 250 000 respondentů vyšlo najevo, že 29,2 % respondentů stráví v posteli denně průměrně méně než 6 hodin.\n\nSpánková deprivace je stav způsobený nedostatkem spánku. Mezi jiným má za následek ospalost, zhoršení soustředění a úsudku, v těžkých případech také např. halucinace nebo nesouvislé myšlení.\n\nMezi lidmi existují rozdíly v úrovni ranní aktivity. Člověk aktivní po ránu se označuje jako ranní ptáče (též skřivan, angl. lark, morningness), zatímco člověk, jehož aktivita vzrůstá odpoledne a večer, se nazývá noční pták (též sova, z angl. owl, eveningness). Tyto rozdíly nejsou pouze subjektivní. Srovnávací studie těchto dvou typů vedly k závěru, že se liší v několika důležitých momentech. Například ranní ptáčata mají větší produkci adrenalinu než noční ptáci, což se u nich projevuje celkovou aktivační úrovní. Vrcholu své tělesné teploty dosahují během dne o něco dřív než noční ptáci. Tyto rozdíly v aktivitě a tělesných stavech mohou výrazně ovlivňovat chování i výkonnost. V ranních hodinách se zvyšuje tělesná teplota, produkce hormonů a celková aktivita. Dlouhý dopolední spánek vede k útlumu metabolických procesů. Po probuzení je člověk celý zbytek dne utlumený a omámený. Noční ptáci více kouří a pijí alkohol, zatímco ranní ptáčata jsou více spokojená se životem. Deprese jsou pak častější u nočních ptáků. Ranní ptáčata pak v průměru žijí déle.\n\nVýzkum spánku byl zahájen ve třicátých letech 20. století. Loomis, Harvey, Hobart v r. 1937, nalezli citlivé techniky pro měření hloubky spánku a pro stanovení stadií, v nichž se vyskytují sny. Výzkum spánku pracuje s přístroji zaznamenávajícími elektrické změny na pokožce hlavy, které souvisejí se spontánní mozkovou aktivitou během spánku a s očními pohyby při snění. Grafický záznam těchto elektrických změn čili mozkových vln se nazývá elektroencefalogram, zkráceně EEG. Měří se měnící se průměrný elektrický potenciál tisíců neuronů na povrchu mozkové kůry.\n\nV pozdější době dospěli Dale Edgar a Wiliam Dement, přední odborníci na výzkum spánku, k modelu protikladného procesu spánku a bdění. Podle této teorie se v mozku odehrávají dva protikladné procesy. První z nich se nazývá pud homeostatického spánku (fyziologický proces, jehož účelem je zajistit takové množství spánku, aby byl bdělý stav přes den stálý) a druhý proces bdění řízený časem (podléhá kontrole biologických hodin sestávajících ze dvou drobných neurálních struktur ve střední části mozku). Biologické hodiny řídí řadu duševních a fyziologických změn včetně rytmu bdění, tzv. cirkadiánního rytmu, který se opakuje přibližně každých čtyřiadvacet hodin. Biologické hodiny podléhají vlivu působení světla. Denní světlo totiž zastavuje sekreci hormonu melatoninu, což je hormon navozující spánek. Světlo je například používáno k mučivému bránění spánku. V průměru se v noci tvoří 10x více melatoninu než přes den. Jako sekundární meziprodukt melatoninu je serotonin. Ovšem i rodiče nevhodně používají světlo při usínání dětí.\n\nOptimální teplota v místnosti určená pro spánek se pohybuje od 32°C (nahý člověk) až k 16°C (pyžamo a přikrývka).\n\nJe také možné že spí jen jedna polovina mozku, přičemž může být jedno oko otevřené (nedochází k REM fázi).\n\nPoruchami spánku se zabývá hypnopatologie.\n\nPosun normálních tělesných rytmů způsobený lety na dlouhé vzdálenosti, při kterých jsou překonávána časová pásma. Normální spánkový režim je narušen, postižený spí přes den a je čilý v noci. Mezi další příznaky patří únava a snížení duševních schopností. Přizpůsobení novému rytmu trvá několik dní.\n\nSouhrnné označení pro poruchy, které se týkají množství, kvality nebo časování spánku.\n\nNespavost (insomnie) patří k velmi častým zdravotním problémům současné populace. Způsobuje, že jedinec nemůže usnout nebo se ve spánku často probouzí. Hlavní příčinou je stres, dále nedostatek pohybu a nesprávné užívání léků. Nespavost může být doprovodným symptomem tělesných nebo duševních poruch, ale stejně tak můžeme hovořit o nespavosti jako o primárním onemocnění.\n\nHypersomnie (zvýšená spavost) je patologicky zvýšená spavost. Jedinec spí denně 12 hodin i více a často upadá do spánku i během dne. Jedním z typů hypersomnie je narkolepsie, při níž postižený usíná i uprostřed činnosti.\n\nParasomnie je souhrnné označení pro nepřirozené stavy, které doprovázejí spánek nebo jsou na něj vázány – objevují se v jeho průběhu nebo při probuzení.\n\nNoční můry jsou děsivé, živé sny během REM spánku. Po probuzení si postižený noční můru jasně pamatuje. Vyskytují se obvykle u dětí a dospělých, kteří prožili nějaké trauma. Závažným, ale poměrně vzácným typem noční můry je REM spánková porucha chování (RBD), při níž spící nemá během REM fáze ochablé kosterní svalstvo, takže během spánku „zápasí\" se svou noční můrou a může tak zranit sebe nebo spolunocležníka.\n\nNoční děs (pavor nocturnus) je krátký děsivý sen, který postihuje spícího během NREM spánku. Z toho důvodu jej zřídkakdy probudí. Po probuzení upadá člověk ihned znovu do spánku, takže si děsivý sen ráno nepamatuje.\n\nSomnambulismus (česky náměsíčnost) je spánková porucha, při níž postižený během spánku vstane z postele a prochází se. Někdy může vykonávat i poměrně složité činnosti, například odeslat SMS zprávu. K náměsíčnosti zpravidla dochází během NREM spánku.\n\nMluvení ze spaní (somnilokvie) je podobně jako u náměsíčnosti aktivita během spánku, v tomto případě se projevuje mluvením, výkřiky, zpíváním atd. Rovněž je běžnější v NREM spánku.\n\nBruxismus\n\nSkřípání zubů se často vyskytuje u dětí, ale výjimkou nejsou ani dospělí. Hlavní spouštěči bruxismu jsou stres, hněv, potlačovaná frustrace nebo úzkost. Většina lidí netuší, že si brousí zuby, pokud nejsou upozorněni spolunocležníky. \n\nŘeckým bohem spánku byl Hypnos, který byl bratrem Thanata, boha smrti, a Oneiroi, snů.\n\n\n\n"}
{"id": "71158", "url": "https://cs.wikipedia.org/wiki?curid=71158", "title": "Šmelcovna", "text": "Šmelcovna\n\nŠmelcovna je staré označení pro tavírnu, případně pro celou železářskou huť, převzaté z němčiny (\"die Schmelze\"). \n\nJako šmelcovna byl rovněž označován oddělený prostor sklářské hutě, ve kterém se mísily připravené suroviny pro vsázku do sklářské pánve.\n\nPo starých tavírnách rud zůstala jména obcí i místní názvy:\n"}
{"id": "71164", "url": "https://cs.wikipedia.org/wiki?curid=71164", "title": "Hotel", "text": "Hotel\n\nHotel je místo, kde se za úplatu poskytuje (zpravidla krátkodobé) ubytování, zvláště turistům. Obvykle jsou součástí hotelu také další související služby jako např. restaurace, některé hotely poskytují také sály a služby pro pořádání konferencí.\n\nHotel je definován jako ubytovací zařízení s nejméně 10 pokoji pro hosty poskytující přechodné ubytování včetně služeb s tím spojených (zejména stravovací). Podle kvality se člení se do pěti tříd (1*-5*). Hotel garni má vybavení jen pro omezený rozsah stravování (nejméně snídaně) a člení se do čtyř tříd (1*-4*).\n\nHotely lze dělit podle různých hledisek, časté je dělení podle charakteru umístění na přímořské, horské, městské, lázeňské a rekreační, podle doplňkových služeb či zaměření na kongresové, wellness, lázeňské, sportovní, relaxační, rodinné; podle velikosti na malé (do 50 pokojů), střední (50-150), velké (150-400) a mega (>400 pokojů).\n\nV České republice je podle kvality definováno 5 tříd hotelů; každá třída je označena příslušným počtem hvězdiček (1* až 5*). Klasifikace v jiných zemích může být odlišná. V roce 2010 se nicméně hotelové asociace několika zemí EU spojily a založily Hotelstars Union, která sjednocuje systém tříd (hvězdiček). V roce 2017 platila tato jednotná klasifikace v Německu, Rakousko, Švédsku, ČR, Maďarsku, Švýcarsku, Nizozemí, Lucembursku, Litvě, Lotyšsku, Estonsku, Maltě, Belgii, Dánsku, Řecku, Lichtenštejnsku a Slovinsku, přičemž další země jsou v jednání. Pokud chce být hotel podle této klasifikace certifikován, musí kontaktovat Asociaci hotelů a restaurací, která podle přesně daných pravidel rozhodne o zařazení. Klasifikační komise vydává certifikát v současné době na 5 let (do roku 2015 se vydávaly na 3 roky). V České republice však majitel hotelu nemusí o certifikaci žádat a může svůj hotel označit libovolným počtem hvězdiček podle svého uvážení. Je potřeba proto kontrolovat, zda je hotel označen oficiálním logem, které dokládá, že hotel prošel oficiální certifikací Hotelstars, případně je možné toto ověřit na oficiálním webu \n\nSlouží k určení počtu hvězdiček. K hodnocení hotelů je užito celkem 270 hodnotících kritérií. K získání určitého počtu hvězd musí hotel vyhovět všem povinným požadavkům; pokud nad to vyhoví i minimálnímu počtu nepovinných kritérií, získá k svému počtu hvězd i přídomek \"Superior\". \n\nNapříklad pětihvězdičkový hotel musí splnit všechna povinná kritéria pro čtyřhvězdičkový a nad to ještě povinně tato: osobní přivítání každého hosta květinami či dárkem na pokoji, pomoc se zavazadly, služby prádelny a žehlení s navrácením prádla během 9 hodin (u samostatného žehlení navrácení do 1 hodiny). Personál na recepci musí být více než dvojjazyčný a musí být schopen poskytovat nadstandardní služby jako např. informovat o turisticky zajímavých místech nebo zajistit objednání dopravy (taxi, letenky, ap., hotel též musí nabízet hotelovou limuzínu), krom toho zde musí existovat IT podpora pro hosty. V pokoji musí být možnost úplného zatemnění místnosti, musí v něm být mimo jiné i trezor, lžíce na boty, vysoušeč vlasů, župan, pantofle, šitíčko a časopisy, na vyžádání též stolička v koupelně a zařízení s přístupem na internet. Dále musí být v pokoji o jedno pohodlné čalouněné křeslo nebo pohovku více (než v čtyřhvězdičkovém) a host musí mít k dispozici dva polštáře. Hotel musí mít hotelovou halu s místy k sezení a nápojovou obsluhou, minimálně 1 samostatnou restauraci a bar otevřené 7 dní v týdnu a prostřednictvím pokojové služby nabízet alespoň nějaká jídla a nápoje 24 hodin denně.\n\n\nPředevším v rámci zájezdů do zahraničí se při výběru můžeme setkat také s několika typy hotelových pokojů, které jsou uvedeny v popisu zájezdu. Nejčastěji se jedná o tyto konkrétní varianty:\n\n"}
{"id": "71165", "url": "https://cs.wikipedia.org/wiki?curid=71165", "title": "Vídeňský kroužek", "text": "Vídeňský kroužek\n\nVídeňský kroužek (německy \"Wiener Kreis\") byla skupina logiků, filosofů a teoretiků vědy, kteří se v letech 1922 až 1936 scházeli ve Vídni pod vedením Moritze Schlicka. Pravidelnými návštěvníky byli Rudolf Carnap, Otto Neurath, Herbert Feigl, Philipp Frank, Friedrich Waismann a Hans Hahn. Příležitostně docházeli i Hans Reichenbach, Kurt Gödel, Carl Gustav Hempel, Alfred Tarski, Willard Van Orman Quine a Alfred Ayer, který o práci kroužku referoval ve Velké Británii. Někteří členové emigrovali už v době rakouského autoritativního režimu a schůzky skončily, když Moritze Schlicka roku 1936 zastřelil jeho bývalý student.\n\nFilosofické východisko kroužku tvořil logický positivismus (resp. logický empirismus), to jest pokus o vědeckou filosofii ve smyslu „třetího stadia“ Augusta Comta. Původním záměrem bylo vybudovat axiomaticky založenou filosofii analytických soudů, jež by se zbavila závislosti na empirii a všechny empirické otázky přenechala speciálním vědám. Vídeňský kroužek dále ovlivnili Ludwig Wittgenstein (s nímž se někteří členové pravidelně scházeli), Bertrand Russell, Gottlob Frege, George Edward Moore, David Hilbert, Henri Poincaré, Albert Einstein a Karl Popper. Popper, který se schůzek kroužku nikdy nezúčastnil, rozvinul svůj kritický racionalismus v navázání a v opozici k logickému empirismu Vídeňského kroužku.\n\nOd roku 1991 pracuje ve Vídni \"Institut Wiener Kreis\", který se věnuje dokumentaci, zkoumání a dalšímu rozvíjení filosofie Vídeňského kroužku.\n\n\n\n"}
{"id": "71168", "url": "https://cs.wikipedia.org/wiki?curid=71168", "title": "Prase domácí", "text": "Prase domácí\n\nPrase domácí (lat. \"Sus scrofa\" f. \"domestica\"), je významné domácí zvíře, chované hospodářsky především pro maso, vyšlechtěné z prasete divokého (\"Sus scrofa\").\n\nPrase domácí je nepřežvýkavý sudokopytník z čeledi prasatovitých. Vzhledem se podobá svému divokému předkovi - praseti divokému, zpravidla má však proporčně delší tělo, kratší končetiny a menší hlavu. Jako u všech prasat vybíhá hlava v nápadný rypák, oči jsou malé, mírně šikmé. Důležitý je tvar boltců, které mohou být buďto malé a zašpičetělé, jako u prasete divokého (tzv. prasata přímouchá), nebo velké, oválné a převislé přes obličej (tzv. prasata klapouchá). Kůže domácích prasat je zpravidla lysá, nebo pokrytá řidkými štětinami, u některých plemen však může být srst velmi hustá, až vlnitá. Zbarvení domácích prasat je nejčastěji růžové či bílé, u asijských a jihoamerických plemen je však častěji tmavě šedé nebo černé. Existují také hnědě nebo rezavě zbarvená prasata, podobná zbarvením praseti divokému, jako je např. tamworthské nebo durocké prase. Některá plemena, jako hampshirské nebo přeštické prase, jsou strakatá, jiná, jako např. pietrainské nebo gloucesterské prase, jsou skvrnitá. Nápadným rozdílem oproti praseti divokému je tvar ocásku, který je zpravidla zatočený. Velikost prasat domácích velmi kolísá. Hmotnost se pohybuje od 30 kg až do 400 kg, délka těla je od 50 cm až do 250 cm, výška v kohoutku od 35 cm do 90 cm.\nPojem prase je dnes používán jako zastřešující pro celý druh. Ve středověké češtině se však pojem \"prase\", \"prasě\" používal pouze pro mláďata, podobně jako je tomu dnes v polštině (\"prosię\"), ukrajinštině (\"Порося\") či ruštině (\"поросёнoк\").\n\nVykastrovaní samci prasete se nazývají \"vepři\", nevykastrovaní se nazývají \"kanci\". Kanci obvykle nejsou vhodní pro potravinářskou výrobu, neboť maso jistého procenta z nich páchne (zápach je závislý na genetické predispozici a nedaří se jej eliminovat selekcí).\nSamice se nazývá \"prasnice\" (někdy bývá význam zúžen na samice před porodem), samice, která již rodila se nazývá \"svině\" (někdy se užívá i v širším významu jako synonymum prasnice) nebo \"bachyně\". Samice v říji se \"bouká\" (regionálně \"řouká\", \"houká\" nebo \"chruje se\"). Gravidní samice se označuje pojmem \"březí\". Samice, která porodila, \"se oprasila\". Vykastrovaná samice prasete se nazývá \"nunva\", což je odvozeno ze staročeského výrazu pro jeptišku \"nunvicě\" (srov. angl. \"nun\"). Mládě se nazývá \"sele\" nebo \"podsvinče\", po odstavení \"běhoun\".\nJatečné prase, chované pro maso, se nazývá \"krmník\" nebo \"pečenáč\".\n\nPočátek domestikace prasat se datuje do období 9.-7. tisíciletí př. n. l. Patrně k ní došlo nezávisle na sobě v několika kulturních centrech - v jihovýchodní Asii nebo jižní Číně, v Mezopotámii a ve střední Evropě. Zatímco v jihovýchodní Asii byl domestikován místní menší poddruh - prasata páskovaná(\"Sus scrofa vittatus\"), v oblasti Úrodného půlměsíce a v Evropě došlo k domestikaci větších poddruhů prasete divokého. Přesto preferovanou barvou byla černá. V Číně a přilehlých oblastech se prasata odedávna chovala v malých ohrádkách, přímo ve vesnicích, a vykrmovala do vysoké tučnosti, na předním východě a ve Středomoří byla chována ve stádech, hlídaných pastevci, nebo ve velkých ohradách s přístřešky, jak to popisuje například Homérova Odyssea. Nejjednodušší způsob chovu byl uplatňován ve střední a severní Evropě, kde se prasata od jara do podzimu pásla volně v lese a na zimu se většina zvířat porazila. Několik prasat, ponechaných na chov, přezimovalo společně s lidmi v obydlí. Z důvodů škodlivosti prasat v lese byla tato volná pastva od 15. století vrchností omezována a v 18. století se začala prasata chovat spíše ve chlévech, kde se vykrmovala do vysoké tučnosti. Krmila se hlavně kuchyňskými zbytky a pomyjemi, žaludy nebo šrotem, ale také mlátem a kozím mlékem. Chlévy byly zpravidla malé, tmavé a špatně větrané, často se z nich ani nekydal hnůj - prase tak žilo vlastně uvězněné ve vlastním hnoji. Právě z těchto důvodů vznikly předsudky o prasečí špinavosti. V soukromých chovech tento způsob ustájení ještě přežívá, ale většina chovatelů přece jen určitým způsobem dbá o hygienu ustájení a hnůj vyváží.\n\nV některých zemích jsou prasata dosud chována extenzivně, buďto ve výbězích, vybavených boudou a kalištěm, nebo i volně, ve velkých stádech, hlídaných pastevci. Takto jsou prasata chována ve Španělsku, jižní Itálii, na Balkáně, ale i v Maďarsku. V současnosti se tento způsob v souvislosti s trendy ekologického zemědělství prosazuje i v západní Evropě a dokonce i v Česku. Prasata z ekologického chovu jsou zdravější, netrpí stresem a mají mnohem chutnější maso, než ta z velkochovů.\n\nOd poloviny 20. století se prosazuje chov prasat ve velkokapacitních vepřínech, v nichž nejsou mnohdy jejich životní podmínky příliš uspokojivé. Vepříny se dělí na odchovny selat, kde jsou prasata rozmnožována, a výkrmny, sloužící k výkrmu jatečných prasat. Ve velkochovech jsou prasata ustájena v \"kotcích\" s roštovou podlahou, po několika desítkách kusů stejné věkové kategorie. Zvířata zde často trpí stresem. Vepřín může mít i venkovní \"výběhy\", většinou pro potřeby plemenných zvířat.\n\nNejvíce prasat je v současné době chováno v Číně, významná je však i produkce prasat v USA, západní Evropě a Rusku. V České republice se ještě roku 1999 chovalo více než 4.001.000 kusů prasat, k 31. prosinci 2005 to však bylo již pouze 2 876 834 kusů. V současnosti stav chovaných prasat u nás dále klesá. Přesto jsou stále prasata nejpočetněji chovanými velkými hospodářskými zvířaty v České republice, což je znát i na ceně vepřového masa.\nPrase domácí je chováno především pro maso. Většina prasat proto nepřežije první rok života. Jsou poražena, jakmile dosáhnou stanovené porážkové hmotnosti (zpravidla 80–120 kg). Po dosažení této hmotnosti již prase neroste, pouze tuční. Prasata, chovaná pro sádlo, se proto porážejí až o něco později, většinou až ve věku jednoho a půl roku. Déle se pochopitelně nechávají žít také chovné prasnice a plemenní kanci. Kromě masa a sádla se využívá i vepřová kůže, zvaná \"krupon\", štětiny a prasečí hnůj či kejda. Prasata jsou ve Francii využívána jako pracovní zvířata při hledání lanýžů, v bývalé Jugoslávii se prasata používala také ke zneškodňování min. Pro podobnost svých orgánů s lidskými je prase ve vyspělých zemích jedním z nejpoužívanějších laboratorních zvířat. Zakrslá plemena prasat se v poslední době někdy chovají také jako domácí mazlíčci.\n\nPrase domácí je všežravé. Ve velkochovech se prasata krmí převážně průmyslově vyráběnými granulemi, mezi další používaná krmiva patří brambory, kukuřice, obilný šrot,a kuchyňské odpadky. Prasata domácí, která uniknou do přírody, zdivočí a mohou působit značné škody (jako např. na Novém Zélandu).\n\nPrase rychle přibývá na váze a je velmi plodné, v průměru mívá 8 až 14 mláďat. Březost mívá dvakrát do roka, cca 6-12 selat při každém vrhu. Na rozdíl od jiných zvířecích samic své mláďata po narození prasnice neolíže. Selata se rodí předníma nebo zadníma nohama napřed. Jakmile přijdou na svět, hned se postaví a hledají bradavky, aby mohla pít mateřské mléko. Přitom se jim přetrhne pupeční šňůra. Stává se, že prasnice po porodu selata zalehne a někdy dokonce sežere.\n\nK péči o tělo patří bahenní koupel (vyválení v bahně). Kromě toho tato koupel v létě prasata ochladí, protože nemají potní žlázy a nemohou se potit jako člověk. Potom si otřou bahno o nějaký pařez nebo kámen. Tak se zbavují dotěrných parazitů jako jsou klíšťata, blechy a komáři. Prasata jsou totiž velice čistotná zvířata. Prase vydává zvuky: tzv. \"chrochtání\" nebo \"kvičení\". Je porostlé \"štětinami\". Chodí po dvou \"paznehtech\". I když bývá prase považováno za symbol lenosti, dokáže se pohybovat rychlostí 17,5 km/h.\n\nV Evropě je prase symbolem štěstí a blahobytu. V období antiky bylo oblíbeným obětním zvířetem, spojeným s plodností. Proto se prasata obětovala i při Eleusínských mystériích. Ve středověku bylo symbolem lenosti a obžerství, dvou ze sedmi hlavních hříchů. Bylo však zároveň spojeno s některými světci, hlavně se sv. Antonínem a sv. Vendelínem, kteří byli zároveň uctíváni jako ochránci před nemocemi prasat. Z českého středověku je známa satira o vepříkově závěti, kterou učinil před zabíjačkou.\n\nMuslimové a Židé mají konzumaci vepřového masa zakázanou náboženskými předpisy, prase pokládají za nečisté zvíře. Tento zákaz může mít i racionální základ, ochranu konzumentů před napadením parazitickým svalovcem. V oblastech, kde jsou prasata chována volně a maso není na jatkách prohlíženo, jsou nákazy svalovcem poměrně časté.\n\nV Japonsku, ale v poslední době také v Evropě, jsou zakrslá plemena prasat chována jako domácí mazlíčci. Pro Číňany a Japonce má prase i symbolický význam, je dvanáctým zvířetem čínského zvěrokruhu. Podobně jako v Evropě je i zde spojováno s blahobytem, štěstím a oslavami Nového roku.\n\nOslovení „prase“ se v lidské společnosti už dlouho používá jako nadávka. Bývá tak označován člověk, který je nečistotný, zanedbaný nebo se nevhodně chová (pramení z podoby chovu způsobené člověkem, prasata jsou jinak velice čistotná zvířata). Označení „svině“ se v lidské společnosti používá jako ještě silnější nadávka. Bývá tak označován člověk, který je zákeřný nebo záměrně škodí jiným lidem (pramení z doby kdy bachyně/svině má zrovna podsvinčata/selata a stará se o ně, hlavně u divokých prasat, může být v ohrožení bachyně/svině nevypočitatelná a zákeřná → ohrožuje vše, co by mohlo ohrozit ji a hlavně mláďata).\n\nPrase původně žilo pouze v Asii a Evropě, poté bylo transportováno do jiných zemí.\n\n\n"}
{"id": "71169", "url": "https://cs.wikipedia.org/wiki?curid=71169", "title": "Per partes", "text": "Per partes\n\nIntegrace per partes (integrace po částech) se používá pro integrování součinu funkcí. Tato metoda je založena na větě o derivaci součinu:\n\nUplatněním této věty na podmínky pro integrál vzniknou následující vzorce:\n\nÚpravou druhé rovnice vznikne metoda integrace označovaná per partes:\nDruhý vztah získáme pouhou záměnou formula_5.\n\nVztah pro integraci po částech bývá také vyjadřován pomocí diferenciálu jako\n\nMetoda \"per partes\" je vhodná pro integrování součinu funkcí. Při hledání integrálu lze metodu per partes použít opakovaně.\n\nNechť formula_7 a formula_8 mají v intervalu formula_9 spojitou první derivaci. Potom v intervalu formula_9 platí:\nformula_11\n\nRychlá výpočetní metoda není rozšířením metody per partes. \nJedná se o mnemotechnickou pomůcku usnadňující zapamatování postupu výpočtu, jeho zpřehlednění\na následně usnadní i kontrolu. \n\nFormálně je možné metodu naznačit následovně:\nPři integraci součinu dvou funkcí se vytvoří dvousloupcová tabulka, kde se v prvním sloupci derivuje jeden z činitelů a ve druhém sloupci se integruje druhý. V každém kroku (řádku) tabulky si klademe otázku zda jsme schopni integrovat součin na daném řádku. Pokud ne, vytvoří se další řádek. Pokud ano, doplní se šipky\n( formula_21 ) a zapíše výsledek.\n\nA) Klasické použití rychlé metody per partes (čtyřnásobné):\n\nB) Zacyklení v případech integrace součinu exponenciálních a goniometrických funkcí:\n\nC) Rozšíření na součin v případech kdy má smysl pracovat s derivací integrandu:\n\nNechť formula_7 a formula_8 mají v intervalu formula_33 spojitou první derivaci. Potom v intervalu formula_34 platí:\nformula_35\n\nZápis formula_36 je zápis použitý v Newton-Leibnizově vzorci pro výpočet \nNewtonova určitého integrálu.\n\n\n"}
{"id": "71173", "url": "https://cs.wikipedia.org/wiki?curid=71173", "title": "Fórum", "text": "Fórum\n\nSlovo fórum je nejednoznačné a může mít následující významy:\n\n"}
{"id": "71176", "url": "https://cs.wikipedia.org/wiki?curid=71176", "title": "Pramen Vltavy", "text": "Pramen Vltavy\n\nPramen Vltavy se nachází cca 5,5 km jihojihozápadně od obce Kvilda na Šumavě, 600 metrů od hranice s Německem. Místo je přístupné po asfaltové silnici, po modré turistické značce, nebo na kole po cyklotrase 1041. Uvedený pramen je však jen symbolické místo, voda je do kamenné studánky svedena dřevěným potrubím, které vede pod asfaltovou cestou. Skutečných pramenů je více a nacházejí se vysoko v nepřístupném terénu jihovýchodního svahu Černé hory (1315 m n. m.). Kolem pramene se nachází stejnojmenná přírodní památka Pramen Vltavy.\n\nV letech 1922−1923 byla na tomto místě vybudována chata Klubu československých turistů, jednalo se o jednu z prvních chat KČST na Šumavě. Za 2. světové války v roce 1942 byla chata přestavěna na zajatecký pracovní tábor Prameny Vltavy, ve kterém byli vězněni převážně důstojníci Rudé armády, o jejich přítomnosti svědčily nápisy v azbuce vyryté do dřevěných stěn chaty. 30. dubna 1945 se k Pramenům Vltavy probojoval výzvědný oddíl americké divize generála Barnetta a údajně zde nalezl 70 zubožených ruských zajatců. Na památku vězněných rudoarmějců byl na témže místě 22. srpna 1948 slavnostně odhalen pomník – žulový obelisk s textem \"„Věčná paměť vojákům a důstojníkům sovětské armády, kteří v létech 1943 − 1945 byli Němci – jako váleční zajatci – v těchto místech v trestním táboře popravováni a umírali na následky hladu a nelidského zacházení“\". Chata byla v roce 1953 zbourána, když se budovala Železná opona. Pomník byl odstraněn koncem 90. let.\n\nV letech 1949–1989 se pramen Vltavy nacházel v nepřístupném pohraničním pásmu. Od roku 1991 je součástí Národního parku Šumava.\n\nOd roku 2004 stojí u symbolického pramene Vltavy socha od řezbáře Davida Fialy. Vznikla v rámci sochařského sympozia pořádaného obcí Kvilda.\n\nDne 2. července 2010 byla tehdejším ředitelem Národního parku Šumava Františkem Krejčím zpřístupněna nová 120 m dlouhá stezka na kůlech vedoucí k jednomu z přírodních vývěrů Vltavy ve svahu Černé hory. Začátek naučné stezky je vzdálený od symbolického pramene Vltavy přibližně 200 m. Podél stezky byly rozmístěny informační panely na téma \"Fenomény horské přírody\". Voda z pramene má vysoký obsah stříbra, proto se vědci domnívají, že by mohla v podzemí protékat bývalým středověkým dolem na stříbro. V červnu 2011 byl dřevěný chodník uzavřen na popud šumavského podnikatele Františka Taliána. Spory o legalizaci stavby a chybějící stavební povolení pro stezku se táhly déle než rok. V srpnu 2012 poničily chodník padající suché stromy, proto v září 2012 začala Správa Národního parku Šumava dřevěnou stezku rozebírat a naučný chodník k prameništi Vltavy zrušila.\n\nOd roku 2009 je přibližně 1,1 km od pramene otevřen nový hraniční přechod s Německem, Siebensteinkopf (Sedmiskalí), pojmenovaný po blízkém vrcholu stejného jména. Necelý kilometr od přechodu je možné dosáhnout bývalé nádrže na plavení dřeva Reschbachklause, odkud cesta pokračuje náročnou trasou až na Luzný.\n\n"}
{"id": "71202", "url": "https://cs.wikipedia.org/wiki?curid=71202", "title": "Hašiš", "text": "Hašiš\n\nHašiš je droga, která se získává z květenství samičích rostlin konopí (\"Cannabis\"). Nejdostupnější a asi i nejčistší způsob je oddělit pryskyřici přes jemné síto (průměr oka cca 0,2 - 0,1 mm). Takto vzniklý prášek se nazývá kief (nebo kif) a dále se za pomoci tepla stlačuje do výsledných bloků hašiše. Tímto způsobem se získává hašiš např. v Maroku a řadě dalších států. Další způsoby zahrnují tření květenství v rukách (na rukou se pak vytváří vrstva pryskyřice - tzv. čaras) nebo extrakci v organických rozpouštědlech (např. 80% líh, ether...), které se pak beze zbytku odpaří. Účinná látka je, stejně jako u marihuany, tetrahydrocannabinol (THC), ale ve větších koncentracích.\n\nMá hnědou nebo tmavě zelenou až černou barvu. Je pevného skupenství, po zahřátí měkne. Kromě pevné formy také existuje hašišový olej, který je silnější. Ten se získává buď extrakcí pomocí butanu (v kapalném skupenství) nebo extrakcí v nepolárních rozpouštědlech. Obojí je ovšem komplikované a nebezpečné (butan je silně hořlavý).\n\nÚčinky jsou závislé na typu osobnosti, podobně jako u marihuany. Čas je vnímán zkresleně, plyne velmi pomalu. Zvuky a barvy jsou vnímány jasněji, při požití větších dávek mohou přejít až ve zrakové nebo sluchové halucinace. Objevují se pocity depersonalizace, někdy i poruchy krátkodobé paměti.\n\nNejčastěji se kostička hašiše nahřeje zapalovačem, nadrolí se (většinou méně než 250 miligramů), smíchá se s tabákem a ubalí se hašišový joint. Nebo se kouří samotný ve vodní dýmce. Může se používat i ústně, pak je potřeba větší množství (asi 2 g). Nejčastěji se míchá s něčím, co obsahuje tuky např. s jogurtem nebo kapučínem (protože účinná látka je rozpustná v tucích).\n\nHašiš lze také užívat jako tzv. „suchý drink“, hašiš se uválí na váleček, na skleničku se položí kus papíru (např. pivní tácek), kterým se propíchne špendlík, hašiš se zapíchne na špendlík a zapálí, poté se hašiš sfoukne a začne dýmit uvnitř skleničky, po naplnění kouřem se víko poodkryje a kouř z hašiše se vysaje.\n\nV Česku je hašiš ilegální měkkou drogou. Na černém trhu se nejčastěji objevuje marocký hašiš (není tak kvalitní jako např. afghánský nebo nepálský). Množství 1 gramu představuje kvádr veliký asi 15 × 8 × 4 mm. Nekvalitní hašiš se pozná podle toho, že se drolí, kdežto kvalitní hašiš, nazývaný „plastik“, se nedrolí a připomíná spíš plastelínu, protože obsahuje hodně pryskyřice. Hašišový olej se k nám nedováží, nebo je ho extrémně těžké sehnat. Občas se mezi pěstiteli může objevit domácí hašiš a haš olej, který může být kvalitnější než dovozový hašiš.\n\n"}
{"id": "71204", "url": "https://cs.wikipedia.org/wiki?curid=71204", "title": "Metropole", "text": "Metropole\n\nMetropole (z řeckého \"métér\", matka a \"polis\", město) znamená významné město, které je kulturním, obchodním nebo politickým centrem určité oblasti. Často se používá jako synonymum pojmu hlavní město. Metropole je také sídelní město římskokatolické církevní provincie.\n\nVe starověkém Řecku, kde pojem vznikl, označoval původně „mateřské město“ každé nově založené osady, to jest město, odkud byla kolonie (osada) založena a odkud převzala své právo. Osady byly své metropoli povinny poskytovat ochranu a pomoc proti jiným, někdy i platily daně.\n\nTento původní význam se částečně zachoval v označení „metropole“ a „metropolitní“, jak se užíval a užívá v koloniálních říších, ve Velké Británii, ve Francii, Španělsku nebo Portugalsku, kde znamenal vlastní evropské země bez kolonií, dominií a zámořských území.\n\n\n"}
{"id": "71206", "url": "https://cs.wikipedia.org/wiki?curid=71206", "title": "Leonard Cohen", "text": "Leonard Cohen\n\nLeonard Norman Cohen (21. září 1934 Montréal – 7. listopadu 2016 Los Angeles) byl kanadský hudebník, básník, romanopisec a kreslíř židovského původu. Již během univerzitních studií vydal v roce 1956 svoji první sbírku básní. Vedle poezie mu během šedesátých let 20. století vyšly také dva romány. První byl kritikou přijat dobře, druhý však kvůli jeho obsahu zaměřenému na sexuální témata kritika příliš dobře nevnímala. Nedlouho po vydání svého druhého románu se začala rozvíjet jeho pěvecká kariéra. Hudbě se sice věnoval již dříve, avšak ne s takovou intenzitou. Jeho hudební kariéra mnohonásobně překryla Cohenovy původní spisovatelské aktivity. Přesto i po vstupu do hudebního průmyslu pokračoval v tvorbě básní, avšak již ne tak často, jako předtím.\n\nHudebně jsou Cohenovy první písně založeny na folkové hudbě (melodie i nástroje). Od začátku sedmdesátých let prokazovala jeho tvorba vliv různých druhů popu a kabaretní hudby. Počínaje osmdesátými lety začal zpívat hlouběji, podporován ženskými doprovodnými vokály. Cohenovy písně jsou často citově vážné a lyricky složité. Vlastní jsou mu metafory a jiné básnické prostředky, odlišné od obvyklé písňové tvorby. V jeho dílech se často objevují témata náboženství, izolace a složitých mezilidských vztahů.\n\nPřestože byl Cohen původem Žid, od sedmdesátých let se věnoval také buddhismu. On sám se však za buddhistu nikdy nepovažoval a tvrdil, že se mu věnoval pouze kvůli tomu, aby si dal do pořádku svůj zmatečný život. Během své dlouhé kariéry získal Cohen mnoho ocenění, od uvedení do různých síní slávy (například Rock and Roll Hall of Fame), přes výroční ocenění (Grammy), až po nejvyšší kanadské civilní vyznamenání, Řád Kanady. Cohenova hudba inspirovala i ostatní písničkáře, a objevila se ve více než stovce coververzí. Jeho písně rovněž hudebně doprovodily mnoho filmů či televizních seriálů.\n\nLeonard Norman Cohen se narodil do židovské rodiny dne 21. září roku 1934 v Montréalu v kanadské provincii Québec. Otec Nathaniel Bernard Cohen (1887–1944), původním povoláním inženýr, bojoval v první světové válce, a během většiny svého života pracoval v rodinné oděvnické firmě The Freedman Company. Jeho manželka, Leonardova matka (1907–1978), se jmenovala Masha a pocházela z Litvy. Jejich prvním potomkem byla dcera Esther, narozená pět let před Leonardem, v roce 1929. V dětství si ale sourozenci nebyli příliš blízcí.\n\nCohen vyrůstal ve Westmountu, což je část jeho rodného města, nacházející se na ostrově Montréal. Dobré finanční situování rodiny jí umožnilo zaměstnávat řidiče a zahradníka (v jedné osobě) a také chůvu. Přestože Cohenovi byli židovského vyznání, jeho chůva jej v dětství brala na katolické mše. On sám od dětských let choval úctu ke svému původnímu náboženství a pravidelně tak navštěvoval místní synagogu a hebrejskou školu. Po dokončení základní školy nastoupil na Westmountskou střední školu, kde byl průměrným žákem, který v žádném oboru nijak výrazně nevynikal. Právě zde potkal svého pozdějšího dlouholetého přítele, budoucího sochaře Morta Rosengartena. V roce 1944, když bylo Leonardovi devět let, zemřel ve věku 52 let jeho otec, který si až do konce svého života nesl následky z bojů v první světové válce.\nPřestože se již od dětství Cohen zajímal o poezii, během studií jeho zájem o ni upadal a začal se naopak zajímat o hudbu. Nejprve sice bez větších úspěchů zkoušel hrát na flétnu, ale důležitějším faktorem pro rozvinutí jeho hudební kariéry byla koupě první kytary v roce 1949. Později absolvoval několik lekcí hry na flamencovou kytaru. V té době se začal zajímat o lidovou hudbu a opětovně našel cestu i k poezii. Důležitým vzorem na literárním poli mu byl španělský básník Federico García Lorca. Po dokončení středoškolského vzdělání nastoupil v září roku 1951 na McGillovu univerzitu. Na tamní přednášky ovšem příliš často nechodil. Mnohem více času věnoval poslechu hudby, převážně country, ale také doo-wopu. Na univerzitě se také začal věnovat hraní v amatérském divadle a byl zde vedoucím debatního kroužku.\n\nV roce 1953 odcestoval do Harvardu v americkém státě Massachusetts. Zde se věnoval poslechu amerických lidových písní a zúčastnil se kurzu experimentální poezie, vedeném francouzským básníkem Pierrem Emmanuelem. Po návratu z měsíční návštěvy Spojených států pokračoval v univerzitních studiích a také založil svou první kapelu, která nesla název The Buckskin Boys. Zdejší vysokoškolská studia dokončil úspěšnou promocí v říjnu roku 1955. Přestože se on sám chtěl později věnovat básnické činnosti, na přání rodičů absolvoval ještě jeden semestr na místní právnické fakultě.\n\nSvé první básně Cohen publikoval v různých časopisech již během studií. V r. 1956 jeho profesor z McGillovy univerzity Louis Dudek, sám básník, založil nakladatelství, a vůbec prvním výtiskem, který v něm vyšel, byla Cohenova básnická sbírka, nazvaná \"Let Us Compare Mythologies\". Sbírka si navzdory omezenému nákladu vedla poměrně dobře. Mezi výrazně zachycená témata v básních patřily nejen ztráty či víra, ale také láska, sexualita a zájem o ženy. Téhož roku recitoval osm svých básní na albu \"Six Montreal Poets,\" vydaném společností Folkways Records. Nedlouho poté odcestoval do New Yorku, kde začal studovat literaturu na Kolumbijské univerzitě. Právě zde se začal rozvíjet jeho zájem o životní styl beatníků. Navštívil autorské čtení Jacka Kerouaca a začal experimentoval s drogami, jako byly například LSD, hašiš či marihuana, ale také amfetaminy. Kolumbijskou univerzitu opustil již počátkem roku 1957 a vrátil se zpět do Montréalu. Později krátce pracoval v továrně na výrobu mosazi a posléze textilu. Brzy však zjistil, že mu tento životní styl nevyhovuje, a začal pracovat pro rozhlasovou stanici CBC.\n\nV roce 1959 se rozhodl odstěhovat do Londýna. Ten mu však nevyhovoval tak, jak si původně představoval. Proto se rozhodl k přesunu do Řecka, kde se na jaře roku 1960 usadil na řídce obydleném ostrově Hydra. Zde se setkal s mnoha umělecky zaměřenými lidmi, z nichž nejvíce se spřátelil s norským spisovatelem Axelem Jensenem, a především s jeho manželkou Marianne. Její manžel brzy začal preferovat jiné ženy a s manželkou se rozešel; ona tak začala žít s Cohenem. Ten si na ostrově koupil dům, čímž definitivně odešel z různých pronajatých bytů, ve kterých zde do té doby pobýval. Na Hydře dokončil také první verzi svého románu \"Oblíbená hra\" (), která se mu však od kanadského nakladatele McClelland & Stewart, kam ji odeslal, vrátila zpět s tím, že je přespříliš nekonvenční a musí ji přepsat. Přestože o dílo projevilo zájem i americké nakladatelství Abelard-Schuman, rozhodl se je Cohen na radu původního vydavatele upravit.\nKoncem roku 1960 se z Řecka vrátil zpět do Kanady, ale již během jara následujícího roku odcestoval na Kubu, kde se usadil v hlavním městě Havaně. I přesto, že na ostrově právě probíhaly politické změny a značné množství obyvatel se odtud snažilo uprchnout, Cohen samotný zde chtěl zůstat. Cohenovu matku však jeho návštěva této země znepokojovala a on se rozhodl odtud za ní odjet do rodného Montréalu. Mezitím doma v Kanadě vyšla jeho druhá sbírka básní, nazvaná \"The Spice-Box of Earth,\" a Cohen následně absolvoval autorská čtení své poezie. Kritika opět knihu přijala velmi dobře. Koncem léta se rozhodl znovu odjet do svého druhého domova, na Hydru. Zde pokračoval ve svém vztahu s přítelkyní Marianne, ale již v březnu 1962 odcestoval opět do Londýna. Zde mu totiž nakladatelství Secker & Warburg nabídlo vydání jeho románu \"Oblíbená hra\" s podmínkou, že jej ještě přepracuje. Jeho vůbec první román tedy vyšel v září roku 1963 a kritika byla, stejně jako v případě jeho básnických sbírek, pozitivní. Jde o autobiografický román, pojednávající o mladém muži, hledajícím svou identitu v psaní.\n\nV následujícím období žil Cohen převážně v Kanadě a vedle různých autorských čtení pracoval na další básnické sbírce, která pod názvem \"Květiny pro Hitlera\" () vyšla v roce 1964. V tomto případě však byly ohlasy kritiků nejednoznačné. V následujícím roce měl premiéru dokumentární film, zachycující Cohena, nazvaný \"Ladies and Gentlemen… Mr. Leonard Cohen\" (režie se ujali Don Owen a Donald Brittain), a byl také dokončen jeho druhý román \"Nádherní poražení\" (), který vyšel v březnu roku 1966. V tomto případě však byla kritika velmi negativní, vadil jí ve velké míře se vyskytující sexuálně zaměřený obsah díla. Kniha se dá považovat za postmodernu, jejíž hlavní charakter popisuje kombinací svatého a světského: Náboženství a sex je v díle vyjádřen bohatým a lyrickým jazykem. Román odráží Cohenovy kořeny v Québecu a také něco z jeho židovského původu. V díle popisovaný Cohenův život se prolíná s podobně nepřirozeným životem irokézské samomučednice ze sedmnáctého století. Později v roce 1966 ještě vyšla sbírka básní \"Parasites of Heaven\".\n\nPo neúspěchu svého druhého románu začal Leonard Cohen čím dál více upřednostňovat své hudební nadání. Nejprve napsal několik písní pro skupinu The Stormy Clovers, ale vystupovat sám se však ještě neodvažoval. Následně odjel zpět za Marianne na Hydru, kde přemýšlel o svém dalším životě. Byl si jistý, že se v následujících letech chce věnovat hudbě. Zvažoval také, zda si nezvolit nějaký pseudonym. Přestože o svém hlase neměl příliš vysoké mínění, rozhodl se v říjnu 1966 odjet do Nashvillu v Tennessee, kde plánoval zahájit svou hudební kariéru na poli countryové hudby. To však po příjezdu do New Yorku, přes který do Nashvillu cestoval, odložil. Začal se zde totiž zajímat o kulturní dění v oblasti hudby a stýkal se s lidmi z okolí výtvarníka Andyho Warhola. Ještě předtím, než se samotný Cohen začal naplno věnovat hudbě, nabídl své písně zpěvačce Judy Collins. Ta zanedlouho dvě z nich, konkrétně „Suzanne“ a „Dress Rehearsal Rag“, vydala na svém albu \"In My Life\" z roku 1966. Na svém dalším albu \"Wildflowers\" pak vydala ještě tři jiné Cohenovy písně, a sice „Sisters of Mercy“, „Priests“ a „Hey, That's No Way to Say Goodbye“.\n\nPozději nahrál několik demosnímků, které se dostaly do rukou hudebního producenta Johna Hammonda, jenž mu zajistil smlouvu s hudebním vydavatelstvím Columbia Records. Počátkem roku 1967 tak Cohen začal nahrávat své první album, jehož producentem se stal Hammond. Zpočátku pracoval v duu s kontrabasistou Williem Ruffem, později však Hammond angažoval celou skupinu. Kvůli své časové vytíženosti však Hammond nahrávání opustil a producentem se stal John Simon, který ovšem nakonec po neshodách s Cohenem projekt také opustil. V následujícím období tedy Cohen nahrávky produkoval de facto sám. Do nahrávání alba navíc zaangažoval také několik členů rockové skupiny Kaleidoscope. Cohenovo debutové album, které dostalo název \"Songs of Leonard Cohen\", vyšlo 26. prosince 1967. Jelikož se tak stalo ve vánočním období, získalo album jen velmi málo recenzí a ty navíc vyznívaly velmi různorodě. V hitparádě časopisu \"Billboard\" se umístilo na 83. příčce. Většího uznání se nahrávce však později − v létě 1968 − dostalo ve Spojeném království. V místní hitparádě se vyšplhalo až na třináctou pozici a na různých příčkách v žebříčku vydrželo po 71 týdnů. V roce 1967 se Cohen podílel také na několika filmových projektech. Prvním z nich byl film \"The Ernie Game\", jehož režisérem byl Don Owen. Hudební doprovod ke snímku složil právě Cohen, jenž si ve filmu také zahrál roli zpěváka. Dále následovaly ještě dva krátkometrážní filmy, u nichž se opět stal autorem hudby. V roce 1968 vyšla jeho další sbírka básní, tentokrát v podobě antologie \"Selected Poems 1956–1968\". Stejně jako u předchozích sbírek se i této dostalo vřelého uznání. Jen během prvních měsíců se jí prodalo bezmála 200 000 výtisků.\nNa podporu své debutové nahrávky Cohen neabsolvoval koncertní turné, i když mu to bylo vedením vydavatelské společnosti Columbia doporučováno. Místo toho však koncem roku 1968 odjel do Nashvillu, kam se chystal již v roce 1966, a začal zde pracovat na svém druhém albu. Zde za podpory producenta Boba Johnstona, který již dříve spolupracoval například s Bobem Dylanem či Johnnym Cashem, nahrál nové album, jež vyšlo v květnu následujícího roku pod názvem \"Songs from a Room\". Oproti prvnímu albu byla tato nahrávka mnohem úspěšnější v hitparádách. V americkém \"Billboardu\" se umístila na 63. a ve Spojeném království až na 2. příčce. Vedení společnosti Columbia po vydání této nahrávky již zpěváka přesvědčilo, aby na podporu své nové desky odehrál koncertní turné. To bylo zahájeno nejprve ve Spojených státech a v květnu 1970 se přesunulo do Evropy. Vedle dalších doprovodných hudebníků a vokalistek jej během něho doprovázel i jeho producent Bob Johnston, hrající na varhany. Ještě před zahájením turné Cohen začal pracovat na svém třetím albu. Práce na něm byly − opět s Johnstonem coby producentem − dokončeny po završení turné. Album \"Songs of Love and Hate\", které vyšlo v březnu 1971, nemělo v amerických žebříčcích příliš úspěch. Dostalo se totiž pouze na 145. místo \"Billboardu\". Mnohem lépe se mu, stejně jako v předchozích případech, vedlo ve Spojeném království, kde se umístilo na čtvrté pozici.\n\nPřesně rok po vydání alba \"Songs of Love and Hate\" zpěvák vyrazil na světové turné. Zahájeno bylo v březnu 1972 a doprovázelo jej natáčení dokumentárního filmu, jehož režie se ujal Tony Palmer. Také šlo o vůbec první Cohenovo turné, při kterém jej doprovázela dlouholetá vokalistka Jennifer Warnes. Některé koncerty z tohoto turné však provázely problémy: například v Tel Avivu došlo k potyčce mezi členy ochranky a návštěvníky koncertu. Přestože se samotný Cohen snažil zajistit příměří, koncert nakonec musel být předčasně ukončen. Ovlivněn touto zkušeností Cohen prohlásil, že se do Izraele již nikdy koncertovat nevydá. Když pak Palmer dokončil stříhání filmu, jehož rozpočet zůstal na částce 30 000 liber, a odevzdal jej Cohenovi, hudebník s ním spokojen nebyl. Palmer proto usoudil, že bude lepší, aby si Cohen natočený materiál upravil podle svého. Během šesti měsíců Cohen film skutečně přepracoval, ale jeho náklady již vyšly na přibližně 500 000 amerických dolarů. Filmu, který dostal název \"Bird on a Wire\", se ale příliš velkého ohlasu nedostalo, neboť byl promítán pouze ve Spojeném království.\n\nNa podzim roku 1972 se mu narodil první potomek, syn Adam. Druhé dítě, dcera Lorca, se narodilo v roce 1974. Jejich matkou byla Suzanne Elrod, se kterou se Cohen seznámil roku 1968 po definitivním rozchodu s Marianne. Toho roku vyšla také další sbírka Cohenových básní nazvaná \"The Energy of Slaves\". Během jara 1973 vyšlo jeho vůbec první koncertní album, jež dostalo název \"Live Songs\". Obsahuje nahrávky z koncertů z let 1970 a 1972. Přílišnému komerčnímu ohlasu se však nahrávce nedostalo. V říjnu 1973 vypukla jomkipurská válka mezi Egyptem a Sýrií na jedné straně a Izraelem na druhé. Cohen během konfliktu odehrál několik představení za účelem povzbuzení izraelských vojáků. Po skončení konfliktu se vrátil zpět k rodině do Kanady. Počátkem roku 1974 byl však Cohen opět v New Yorku a začal zde společně s producentem a aranžérem Johnem Lissauerem pracovat na čtvrtém albu. To pak pod názvem \"New Skin for the Old Ceremony\" vyšlo v srpnu a následováno turné nejprve po Evropě a následně také po Severní Americe. S přestávkami koncertní šňůra trvala až do března 1975, kdy se Cohen rozhodl natočit s Lissauerem ještě jedno album. Během léta toho roku tedy dvojice pracovala na albu nazvaném \"Songs for Rebecca\". Jeho nahrávání však bylo utnuto v momentě, kdy Cohen na doporučení svého manažera začal plánovat jiný projekt, a sice album produkované Philem Spectorem. Od dubna do června 1976 však Cohen nejprve odehrál další turné.\nBěhem roku 1977 dvojice Cohen–Spector pracovala na novém projektu. Cohen měl v té době smlouvu s hudebním vydavatelstvím Columbia Records, ale to o společné album se Spectorem neprojevilo zájem a Cohen tak musel shánět jiného vydavatele. Nalezl ho ve společnosti Warner Bros. Records. Sice Cohenův management oslovil i několik dalších vydavatelství, ale žádné z nich neprojevilo zájem. Vzniklé album \"Death of a Ladies' Man\" tak po několika měsících práce vyšlo v listopadu 1977. Obsahovalo texty napsané Cohenem a hudbu složenou Spectorem a podílelo se na něm několik desítek hudebníků, jak je to typické i pro předchozí Spectorovy projekty. Kritika však album přijala rozpačitě. Spector údajně Cohenovi zakázal, aby se účastnil dokončovacích procesů alba. V roce 1978 vyšla další z Cohenových básnických sbírek, nazvaná \"Smrt muže, který patřil jedné ženě\" (). Poté, co od něj v roce 1978 odešla jeho přítelkyně a matka dětí Suzanne Elrod, začal koncem roku 1978 pracovat na dalším hudebním projektu. V hollywoodském studiu A&M Studios nahrál album \"Recent Songs\", které společně s ním produkoval Henry Lewy. Album je návratem nejen k jeho původnímu vydavatelství Columbia, ale také k hudebně klidnějšímu stylu, který Cohen před spoluprací se Spectorem hrál. Album vydané v září roku 1979 u kritiků příliš neuspělo. Po jeho vydání pak Cohen absolvoval více než padesát koncertů v různých evropských zemích a později ještě několik koncertů premiérově také v Austrálii. V následujícím roce vyšlo v Německu kompilační album \"Liebesträume − Leonard Cohen singt seine schönsten Lieder\", které se mu − ač jeho vydání Cohen odsouhlasil − nakonec vůbec nezamlouvalo.\n\nKoncem roku 1980 Cohen odehrál v rámci turné řadu koncertů v severoamerických a evropských městech. V následujícím roce začal pracovat na projektu nazvaném Night Magic. On sám k němu napsal libreto a další Kanaďan Lewis Furey složil hudbu. Furey dílo označoval za rockovou operu, Cohen však za balet. V následujícím období se hudbě příliš nevěnoval a nevycházela ani žádná jeho literární tvorba. Až v roce 1983 začal pracovat na dalším filmovém projektu \"I Am a Hotel\", což byla série videí doprovázených různými Cohenovými písněmi. Jeho prvním hudebním albem po několika letech byla v roce 1984 deska \"Various Positions\", na níž opět spolupracoval s Johnem Lissauerem. Na rozdíl od předchozích alb, na která Cohen skládal písně výhradně s kytarou, tentokrát pracoval s klávesami. Další změnou oproti starším nahrávkám je mnohem hlubší Cohenův hlas. Když bylo album dokončeno, společnost Columbia Records jej odmítla vydat ve Spojených státech s odůvodněním, že nezní příliš současně. Přesto svolila, aby album v USA vydalo menší vydavatelství Passport Records. Obavy společnosti Columbia se nakonec potvrdily a album, které vyšlo počátkem roku 1985, mělo jako celek mizivý úspěch. Následovalo další světové turné, během kterého Cohen opět navštívil řadu zemí v Evropě, dále Spojené státy americké, Kanadu a podruhé také Austrálii. Ještě předtím, v roce 1984, vyšla další z Cohenových básnických sbírek nazvaná \"Kniha milosrdenství\" (). Oproti předchozím sbírkám znamenala posun, neboť Cohen se v ní věnoval převážně tématu víry, modliteb a mysticismu.\nV roce 1986 nahrála zpěvačka Jennifer Warnes, která dříve působila v Cohenově skupině coby vokalistka, album \"Famous Blue Raincoat\". To je složené výhradně z písní napsaných Cohenem, který si také v jedné z nich − konkrétně v „Joan of Arc“ − zazpíval se zpěvačkou duet. Od kritiků se albu dostalo pozitivních reakcí. Téhož roku se Cohen poprvé výrazněji představil jako herec. Hrál postavu jménem François Zolan v jedné epizodě seriálu z kriminálního prostředí \"Miami Vice\". Ve druhé polovině roku 1987 začal pracovat na dalším albu, které spolu s ním produkovali Roscoe Beck, Jean-Michel Reusser a Michel Robidoux. Album, jež nakonec dostalo název \"I'm Your Man\", vyšlo v únoru 1988 a po mnoha kritiky zatracovaných předchozích albech se mu dostalo vřelého přijetí. Vedle čistě autorských písní obsahuje také variaci na Lorcovu báseň „Pequeño vals vienés“ nazvanou „Take This Waltz“. V první polovině roku 1988 pak Cohen odehrál další světové turné, které začalo v dubnu v Evropě a po ní následovaly koncerty v Severní Americe. Turné skončilo v listopadu. Následně přestal na čas veřejně vystupovat. Až v roce 1991 vyšlo k jeho poctě album \"I'm Your Fan\", na němž různí interpreti nahráli jeho písně. Přispěli na něj například skupiny Pixies a R.E.M. či hudebníci Nick Cave a John Cale. Právě Caleova verze písně „Hallelujah“ měla velký úspěch a z v té době prakticky neznámé písně se stal velký hit.\n\nV roce 1990 začal Cohen pracovat na dalším studiovém albu. Od práce jej však přerušila velmi vážná automobilová nehoda jeho syna Adama a on tak několik měsíců, co byl syn v kómatu, strávil u jeho nemocničního lůžka. Po synově uzdravení se pustil do práce na svém devátém albu. Nahrávalo se v první polovině roku 1992 a výsledek nazvaný \"The Future\" byl představen v listopadu. Z produkční stránky se na albu podílelo několik odlišných osob, mezi které patřila také například Cohenova tehdejší přítelkyně, herečka Rebecca De Mornay. Jestliže v předchozích letech Cohen na alba zařazoval pouze své autorské písně, tentokrát hned ve dvou případech tuto tradici porušil, neboť na album nahrál dvě písně od jiných autorů. Dalším prvenstvím byla jeho vůbec první studiová nahrávka instrumentální skladby. Stejně jako v předchozím případě, u alba \"I'm Your Man\", i toto dílo recenzenti přijali s nadšením a prodejnost byla také příznivá. V dubnu 1993 navázalo na vydání alba koncertní turné, jehož první koncerty proběhly na území Spojených států, následované vystoupeními v Evropě a v červnu pak znovu v USA a později i Kanadě. Záznam různých písní nahraných při tomto – stejně jako při předchozím turné před pěti lety – vyšly v roce 1994 na albu \"Cohen Live\".\n\nJeště v roce 1993 vyšla po mnoha letech nová sbírka Cohenových básní nazvaná \"Hudba neznámého\" (). V tomto případě však jde však pouze o sbírku básní a písňových textů sebraných za poslední roky, nikoliv o čistě nové básně. Toho roku také Cohen nahrál písňový duet „Born to Lose“ s anglickým zpěvákem Eltonem Johnem na jeho album \"Duets\". Roku 1995 vyšlo druhé album, na němž různí umělci nahráli písně napsané Leonardem Cohenem. Bylo pojmenováno podle jedné z jeho písní \"Tower of Song\" a na rozdíl od předchozího podobného alba se na něm podíleli více známí umělci, jako například Elton John, Peter Gabriel a Sting. V roce 1994 se Leonard Cohen rozhodl přestat věnovat hudbě a usadil se v buddhistickém klášteře Mount Baldy Zen Center v Kalifornii. Z místního kláštera nakonec odešel v roce 1999, ale ještě předtím byl v roce 1996 vysvěcen na zenbuddhistického mnicha.\n\nNedlouho poté, co Cohen opustil klášter, začal pracovat na svém desátém studiovém albu. Na desku, která nakonec dostala název \"Ten New Songs\", výrazně přispěla Sharon Robinson. Ta s Cohenem spolupracovala na nejrůznějších projektech již v dřívějších dobách. Tentokrát je producentkou alba a spoluautorkou všech deseti písní. Na rozdíl od předchozích alb, na nichž mnohdy hrálo více než deset hudebníků, si dvojice v tomto případě vystačila pouze s kytaristou Bobem Metzgerem. Ten navíc hrál pouze v jedné písni. Změnou oproti předchozím nahrávkám zpěváka je také skutečnost, že tentokrát hlas zpěvačky − tedy Sharon Robinson − postavil na úroveň svou, nikoliv do pozadí jako ve starších písních. Album bylo vydáno na podzim 2001 a sklidilo převážně pozitivní reakce kritiků. Ještě předtím, v únoru téhož roku, vyšla nahrávka \"\", koncertní album složené z nahrávek pořízených během turné v roce 1979. I této nahrávce se po vydání dostalo pozitivního ohlasu u kritiků. Cohen tentokrát na koncertní turné k podpoře alba nevyrazil. V následujícím roce vyšlo výběrové album \"The Essential Leonard Cohen\" složené z písní z celé jeho dosavadní kariéry.\nV říjnu roku 2004 vydal své další studiové album, které neslo název \"Dear Heather\". Na jeho produkci se podílelo několik osob. Jeho původní název měl být \"Old Ideas\", protože obsahovalo starší písňové nápady. Za tento disk se Cohenovi ale příliš pozitivních reakcí nedostalo. V roce 2005 Cohen zjistil, že jej jeho dlouholetá manažerka Kelley Lynchová postupně okrádala o ušetřené peníze (vice než pět milionů amerických dolarů) a jemu teď na účtech nezbylo prakticky nic. Cohen na to reagoval žalobou a poté, co u soudu uspěl, přikázal soud Lynchové uhradit škodu 9,5 milionu dolarů. Jeho bývalá manažerka mu následně navíc posílala značné množství e-mailů a výhružných zpráv, kvůli čemuž byla roku 2012 odsouzena za obtěžování na osmnáct měsíců ve vězení.\n\nTéhož roku (2005) režisérka Lian Lunson natočila dokumentární film \"\", na jehož soundtrack svými verzemi Cohenových písní přispěli například Teddy Thompson, Martha Wainwright či Antony Hegarty. Na samém konci snímku se nachází nově nahraná verze písně „Tower of Song“, ve které Cohena doprovází irská skupina U2. V následujícím roce Cohen vydal básnickou sbírku \"Kniha toužení\" (). Téhož roku se však pustil také do nahrávání dalšího hudebního díla. Tentokrát však ne vlastního, ale alba \"Blue Alert\" zpěvačky a své tehdejší přítelkyně Anjani Thomas. Cohen nejenže album produkoval, ale ke všem písním také napsal texty. Desce se vedlo poměrně dobře a při koncertech, které zpěvačka na jeho podporu pořádala, se k ní v několika případech připojil také Cohen. V roce 2007 přispěl svým hlasem do písně „The Jungle Line“ z alba \"\" jazzového klavíristy Herbieho Hancocka. V témže roce přispěl recitací textu písně „The Sounds of Silence“ na album \"Tribute to Paul Simon: Take Me to the Mardi Gras\".\n\nJiž od sedmdesátých let se Cohen věnoval také vlastním kresbám. Řadu z nich použil například jako ilustrace do svých knih či na obaly vlastních hudebních nosičů. V roce 2007 se v několika různých městech konala vůbec první výstava Cohenových kreseb. Hudební skladatel Philip Glass téhož roku vytvořil hudební dílo \"Book of Longing\", v němž zhudebnil několik Cohenových básní ze stejnojmenné sbírky. V roce 2007 se také Cohen začal připravovat na chystané turné, jeho vůbec první po patnácti letech. To pak začalo v květnu 2008 nejprve v malých sálech, ale později se přesunulo do velkých hal. Celé toto turné, které čítalo přibližně 250 koncertů, bylo ukončeno po více než dvou letech, v prosinci 2010. Ještě před jeho koncem byl vydán záznam z několika různých koncertů v podobě alba \"Songs from the Road\". Jde o druhý záznam z tohoto turné, v roce 2009 vyšlo album \"Live in London\" zachycující jeho londýnský koncert.\n\nNedlouho po dokončení turné se Cohen vrhl do práce na svém nadcházejícím albu pojmenovaném \"Old Ideas\", na němž se vedle mnoha dalších podílel také Patrick Leonard. Album vyšlo v lednu 2012 a přestože jde převážně o písně, které Cohen napsal již v minulosti, odezva kritiků byla pozitivní. I tentokrát se Cohen rozhodl vydat na světové koncertní turné, které bylo zahájeno v srpnu 2012. Po z velké části vyprodaných koncertech v Evropě, USA, Kanadě, Austrálii a na Novém Zélandu bylo ukončeno v prosinci 2013; celkem čítalo 125 koncertů. Stejně jako v předchozím případě, i tentokrát začal brzy poté pracovat na svém dalším, v pořadí třináctém studiovém albu. To dostalo název \"Popular Problems\" a bylo vydáno 22. září 2014, tedy jeden den po Cohenových osmdesátých narozeninách; producentem alba je Patrick Leonard, jenž se podílel i na předchozím počinu. Počátkem prosínce téhož roku vyšlo koncertní album \"Live in Dublin\". Jde o záznam Cohenových koncertů v Dublinu ze září 2013. Již v květnu 2015 vydal Cohen další nové skladby, tentokrát na albu \"\". To obsahuje nahrávky ze zvukových zkoušek před koncerty z turné v letech 2012 a 2013. Čtrnácté studiové album s názvem \"You Want It Darker\" vyšlo v říjnu roku 2016. Jeho producentem byl Cohenův syn Adam.\n\nLeonard Cohen zemřel ve spánku 7. listopadu toho roku ve věku 82 let ve svém domě v Los Angeles. Jeho úmrtí bylo oznámeno až o několik dní později. Podle svého přání byl pochován při tradičním židovském obřadu, a to po boku svých rodičů, prarodičů a praprarodičů. Ke konci života pracoval na dvou hudebních projektech, stejně jako na nové básnické sbírce. Básnická sbírka vyšla pod názvem \"The Flame\" v roce 2018. V listopadu 2019 by mělo vyjít album \"Thanks for the Dance\" složené z písní, které nahrál se svým synem.\n\nMezi jeho první a vůbec nejzásadnější vzory na poli literatury se řadil španělský básník a dramatik Federico García Lorca, s jehož tvorbou se poprvé setkal ve svých patnácti letech. V oblasti hudby pak Cohen prozradil, že poslouchá například Toma Waitse, Van Morrisona, Boba Dylana či Judy Collins.\n\nLeonard Cohen během své kariéry získal řadu různých ocenění, ať už finančních podpor ve formě grantů ve svých literární začátcích, tak v pozdějších dobách ceny za celoživotní přínos. Již v květnu roku 1970 mu byl přidělen čestný titul na Dalhousieově univerzitě v Halifaxu (o dvaadvacet let později mu stejné ocenění předala McGillovova univerzita). V prosinci 1970 pak byl kanadským deníkem \"The Globe and Mail\" vyhlášen za umělce roku. V roce 1978 byl oceněn italskou cenou Premio Tenco. Roku 1986 získal společně s Lewisem Fureyem cenu Genie Award za píseň „Angel Eyes“ (z díla Night Magic), pět let poté byl uveden do Canadian Music Hall of Fame. Dalším z kanadských ocenění se toho roku staly dvě ceny Juno: za zpěváka roku a za nejlepší video; stejnou cenu získal i v roce 1994, tentokrát v kategorii nejlepší autor písně (v pozdějších letech byl na cenu mnohokrát v různých kategoriích nominován, ale získal ji již pouze jednou - v roce 2013 jako umělec roku).\n\nV roce 2004 získal rytířský titul nejvyššího kanadského civilního ocenění Řád Kanady. V únoru 2006 se zařadil po bok mnoha kanadských umělců a byl uveden do Canadian Songwriters Hall of Fame. V březnu roku 2008 byl Leonard Cohen uveden hudebníkem Lou Reedem do Rock and Roll Hall of Fame. Dva roky poté byl uveden do Songwriters Hall of Fame. Roku 2008 získal Národní řád Québecu a tři roky poté pak cenu Glenna Goulda a cenu knížete Asturského. V roce 2012 byl oceněn cenou Denise Pelletier. Dalším oceněním v tom roce se stala cena PEN, a to při jejím vůbec prvním ročníku. Spolu s Cohenem ji získal také kytarista a zpěvák Chuck Berry. Rovněž je dvojnásobným držitelem ceny Grammy: první získal v roce 2007 za podíl na albu \"River: The Joni Letters\" od Herbieho Hancocka a druhou tři roky poté za celoživotní přínos. V anketě Největší Kanaďan se roku 2004 Cohen umístil na 46. příčce. Různá ocenění také odmítl přijmout, například Cenu generálního guvernéra za poezii za svou sbírku \"Selected Poems 1956–1968\". Cohen odmítnutí zdůvodnil tím, že „básně samotné to zcela vylučují“. Později však uznal, že si svými důvody nebyl příliš jistý.\n\nMnoho Cohenových písní bylo použito také v kinematografické oblasti. V roce 1971 využil režisér Robert Altman pro svůj film \"McCabe a paní Millerová\" nevydané části písní z Cohenova albového debutu \"Songs of Leonard Cohen\". Později jeho písně zazněly v desítkách dalších filmů a televizních seriálů různých žánrů. Vlastní verze jeho písní nahrálo několik stovek umělců v odlišných stylech a žánrech. Jeho písně nahráli například Joni Mitchell, Richie Havens a Suzanne Vega. Z českých zpěváku jeho písně hráli, převážně s do češtiny přeloženými texty, například Václav Neckář, Pavel Bobek a Karel Gott. Americký hudebník Beck Hansen nahrál coververze všech písní z Cohenova debutového alba. Vedle něj samotného se na albu podíleli například Devendra Banhart nebo členové skupiny MGMT. Slovenský herec Juraj Kukura nahrál album \"Jsem tvůj muž\" složené z coververzí Cohenových písní. Americká rocková hudební skupina Nirvana se o Cohenovi zmiňuje v písni „Pennyroyal Tea“ ze svého alba \"In Utero\" z roku 1993.\n\n\n\n\n\n\n\n"}
{"id": "71207", "url": "https://cs.wikipedia.org/wiki?curid=71207", "title": "Turínská stupnice", "text": "Turínská stupnice\n\nTurínská stupnice (Turínská škála) je metoda pro kategorizaci nebezpečí dopadu blízkozemních objektů jako planetek a komet. Komplexnější stupnice je Palermská stupnice.\n\nTurínská stupnice označuje stupně barvami: bílá, zelená, žlutá, oranžová, červená.\n\nDosud největší stupeň č. 4 měla až do roku 2012 planetka Apophis, další planetka 2004 VD17 dosáhla stupně č. 2, celá řada objektů dosáhla stupně č. 1. Všechny však byly později sníženy na stupeň č. 0, viz .\n\n\n"}
{"id": "71214", "url": "https://cs.wikipedia.org/wiki?curid=71214", "title": "Kolportážní romány Karla Maye", "text": "Kolportážní romány Karla Maye\n\nKolportážními romány se rozumí díla, která jsou psána pro vydávání v sešitech na pokračování. Karel May napsal v osmdesátých letech 19. století pět takovýchto románů, všechny pro drážďanského nakladatele Heinricha Gottholda Münchmeyera.\n\n\nJde o jednoduše psané romány pro odreagování čtenáře s barvitým dobrodružným dějem, které obsahují na svou dobu silně nemravné, v současnosti spíše úsměvné scény. Většinu z nich napsal May pod pseudonymem, např. jako kapitán Ramon Diaz de la Escosura. Počínaje rokem 1900 začal lipský nakladatel Adalbert Fischer, který získal vydavatelská práva nakladatele H. G. Münchmeyera, vydávat přes výslovný Mayův zákaz tyto romány znovu jako \"Ilustrovaná díla Karla Maye\" a vyzradil tak nejširší veřejnosti, kdo je jejich pravým autorem. May se sice obrátil na soud, ale vysoudil jen prohlášení, že pokud romány obsahuji jakékoliv nemorálnosti, nepocházejí tyto z pera tvůrce, nýbrž že tam byly zaneseny třetí stranou.\n\nVydání dvacet let starých triviálních děl však udělalo z kultovního autora s rostoucími pacifistickými snahami okamžitě terč německých „mravnostních“ spolků zaměřených proti „literárnímu škváru“. Začala zničující štvanice, při které byly použity i informace o Mayově „trestné“ činnosti z let 1862 a 1868 a o jeho osobním životě (rozvod s Emmou Linou Pollmerovou). Teprve roku 1911 dal zemský soud v Berlíně Mayovi za pravdu, ale ten záhy na to 30. března 1912 v důsledku vysílení a prodělaného zápalu plic zemřel.\n\nRomán \"Lesní Růže aneb Pronásledování kolem světa\" (\"Waldröschen oder Die Rächerjagd rund um die Erde\") vydával Karel May pod pseudonymem kapitán Ramon Diaz de la Escosura na pokračování v letech 1882-1884. Dílo vyšlo ve 109 sešitech a mělo obrovský čtenářský úspěch. Karel May v něm navázal na tradice triviální lidové četby (jako byly různé rytířské a loupežnické romány) a vzorem mu také byla díla francouzských spisovatelů Eugèna Suea (\"Tajnosti pařížské\") a Alexandra Dumase (\"Hrabě Monte Cristo\").\n\nHlavní postava románu, doktor Karel Sternau je jedním z prvních prototypů Old Shatterhanda, budoucího hrdiny Mayových hlavních děl. Po vyléčení španělského hraběte Emanuela de Rodrigandy se ožení s jeho dcerou Rositou. Zločinný hraběcí správce Cortejo se snaží získat zámek Rodriganda pomocí podvrženého hraběcího dědice a vyláka Sternaua do Mexika, kde se jej snaží uvěznit v pyramidě boha Slunce (zde se děj románu odehrává na pozadí bojů mexického prezidenta Benita Juáreze s mexickým císařem Maxmiliánem). Sternau se nakonec osvobodí s pomocí snoubence své dcery zvané Lesní růže. \n\nDruhé německé vydání vydal v letech (1902-1903) již zmíněný Adalbert Fischer, který knihu rozdělil do šesti svazků:\n\nNakladatelství Karl-May-Verlag vydává román v rámci \"Sebraných spisů Karla Maye\" v upravené verzi rovněž v šesti dílech (pod pořadovými čísly padesát jedna až padesát pět a sedmdesát sedm):\n\nPrvní české vydání vyšlo roku 1889 ve Vídni v nakladatelství Josef Rubinstein rovněž v sešitech pod názvem \"Tajemství Žebrákovo aneb pronásledování kolem celé země\" s barevnými ilustracemi převzatými z německého vydání. Jako autor by uveden kapitán Ramon Diaz de la Escosura. Také druhé a třetí vydání vyšlo ve stejném nakladatelství. Podruhé (rok nezjištěn) vyšlo dílo pod novým názvem \"Lesní Růženka čili pronásledování kolem celé země\" opět v sešitech, ale s novými černobílými ilustracemi (a opět byl jako autor uveden kapitán Ramon Diaz de la Escosura). Teprve třetí vydání (rok nezjištěn) vyšlo pod jménem Karel May, ale opět neslo změněný název, tentokrát \"Tajemství Žebráka čili pronásledování kolem celé země\". \n\nNa čtvrté české vydání románu bylo nutno počkat téměř sto let. Roku 1994 vydalo Lesní Růži brněnské nakladatelství Návrat pod názvem \"Tajemství starého rodu\" v překladu Petra Dorňáka rozdělenou do osmi svazků:\n\n\"Hulánova láska (Die Liebe des Ulanen)\" je druhý Mayův kolportážní román, jehož děj se odehrává v období německo-francouzských válek za vlády francouzských císařů Napoleona I. a Napoleona III. a jeho obsahem je milostný vztah pruského důstojníka Huga von Königsau a Francouzky Margot Richemonte, který musí překonávat mnohé překážky. Román vyšel pod Mayovým jménem na pokračování ve 108 sešitech časopisu \"Deutscher Wanderer\" v letech 1883-1885. Další německé vydání se datuje do let 1900-1901, kdy román v pěti dílech vydal nakladatel Adalbert Fischer:\n\nNakladatelství Karl-May-Verlag vydává román v rámci \"Sebraných spisů Karla Maye\" ve čtyřech dílech (pod pořadovými čísly padesát šest až padesát devět (v tomto vydání je Hugo von Königsau přejmenován na Huga von Greifenklau):\n\nPrvní české vydání románu \"Hulánova láska\" vyšlo pravděpodobně ve zkrácené dvoudílné verzi pod názvem \"Mír a válka - Páni z Kralokok\" ve vídeňském nakladatelství Josef Rubinstein (rok vydání nezjištěn). Kompletní vydání se datuje do let 1910-1914, kdy román vydal nakladatel Alois Hynek z Prahy v překladu G. N. Meyerhoffera a s ilustracemi Věnceslava Černého. Od něho zřejmě také pochází rozdělení do pěti dílů:\n\nRoku 1939 vydalo pražské nakladatelství Toužimský a Moravec první díl cyklu, román \"Válečná pokladna\". Šlo o převzaté vydání od Aloise Hynka s novými deskami. Další díly již nevyšly.\n\nRozdělení cyklu do pěti dílů se drželo i zatím poslední české vydání z roku 1993 v nakladatelství Klára, Český Těšín doprovázené poměrně špatně překreslenými původními ilustracemi Věnceslava Černého od Jaromíra Suchého.\n\n\"Ztracený syn aneb Kníže bídy\" (\"Der verlorene Sohn oder Der Fürst des Elends\") je třetí kolportážní román Karla Maye. Napínavý kriminální román se silným sociálním podtextem vyšel anonymně na pokračování v letech 1884-1886 ve 101 sešitech. Nakladatel Adalbert Fischer vydal román v letech 1904-1905 rozdělený do pěti dílů:\n\nNakladatelství Karl-May-Verlag vydává román v rámci \"Sebraných spisů Karla Maye\" v upravené verzi rovněž v pěti dílech (pod pořadovými čísly šedesát čtyři, šedesát pět a sedmdesát čtyři až sedmdesát šest):\n\nS přehledem českých vydání je určitá potíž. Podle některých zdrojů měl tento román vydat již vídeňský nakladatel Josef Rubinstein. Zdali toto vydání opravdu existuje, žádný zdroj neuvádí, bylo prý avizováno ve vydavatelských prospektech (další zdroje ale tvrdí, že to byl jiný Mayův kolportážní román \"Cesta za štěstím\"). První doložené vydání je tak až z roku 1902 a vydalo jej nakladatelství Alois Hynek v Praze (překladatel ani ilustrátor nejsou uvedeni). Roku 1930 vyšel román v nakladatelství Jaroslav Šrámek, Praha pod názvem \"Kníže bídy\". Na místě autora bylo uvedeno \"podle anonymních pramenů upravil E.Walles\".\n\nRoku 1994 vydalo pražské nakladatelství Olympia v překladu Václava Černého a s ilustracemi Gustava Kruma knihu \"Cizinec přichází\" a o rok později \"Přízrak\" v překladu Jiřího a Gabriely Veselých. Šlo o první dva díly cyklu podle upraveného vydání nakladatelství Karl-May-Verlag, další svazky však již nevyšly. Kompletní román vyšel až v letech 1995-1999 v překladu Vladimíra Šundy v brněnském nakladatelství Návrat rozdělený do patnácti svazků:\n\nTo samé nakladatelství vydává tento román od roku 2004 znovu v rámci svého projektu \"Souborné vydání díla Karla Maye\". Zatím vyšlo šest dílů.\n\nČtvrtý Mayův kolportážní román \"Německá srdce, němečtí hrdinové (Deutsche Herzen, deutsche Helden)\" vyšel na pokračování v letech 1885-1888 ve 109 sešitech. Ani pod tento román se Karel May nepodepsal. Kostru románu tvoří osudy jedné německé rodiny, která byla díky pomstě tureckého paši rozprášena po celém světě. Ve vydání nakladatele Adalberta Fischera z let 1901-1902 byl román rozdělen do pěti svazků: \n\nNakladatelství Karl-May-Verlag vydává román v rámci \"Sebraných spisů Karla Maye\" v upravené verzi ve čtyřech dílech (pod pořadovými čísly šedesát až šedesát tři):\n\nČeští nakladatelé začali z celkem pochopitelných důvodů vydávat tento román pod změněným názvem \"Třemi díly světa\" a tato praxe trvá dodnes. První české vydání z roku 1904 u nakladatele Aloise Hynka z Prahy v překladu G. N. Meyerhoffera a s ilustracemi Věnceslava Černého bylo rozděleno do pěti svazků: \nVydání obsahovalo jen nepatrně zkrácené první čtyři díly německého vydání z roku 1901-1902. Pátý díl originálu byl v tomto českém vydání zkrácen asi na polovinu. \n\nDruhé české vydání pochází z let 1935-1936 a vydal je nakladatel Toužimský a Moravec z Prahy v rámci tzv. \"Malé řady knih Karla Maye\" v překladu S. V. Jizery a ilustracemi Věnceslava Černého, Clause Bergena a Zdeňka Buriana. Jedná se o zcela přepracovaný a na polovinu zkrácený román, který se podstatně liší od původní Mayovi verze. Tak např. hlavní hrdina, německý princ Oskar Steinbach, je v tomto vydání nahrazen Old Shatterhandem. Dílo vyšlo v pěti dílech:\n\nTřetí české vydání je datuje až do roku 1993, kdy vyšlo v brněnském nakladatelství Návrat. Jde v podstatě o nové vydání původní zkrácené a upravené verze z nakladatelství Toužimský a Moravec. Teprve dvanáctidílné vydání v překladu Vladimíra Šundy z let 2000-2005 (opět v nakladatelství Návrat v rámci jeho projektu \"Souborné vydání díla Karla Maye\") je prvním kompletním vydáním tohoto románu.\n\nPosledním kolportážním románem Karla Maye je \"Cesta za štěstím, román ze života Ludvíka II.\" (\"Der Weg zum Glück, Roman aus dem Leben Ludwig des Zweiten von Baiern\"). May jej vydal pod svým jménem ve 107 sešitech v letech 1886-1888. Podruhé román vyšel v letech 1903-1904 nákladem Adalberta Fischera rozdělený do čtyř dílů. Nakladatelství Karl-May-Verlag vydává román v rámci \"Sebraných spisů Karla Maye\" v upravené verzi v šesti dílech (pod pořadovými čísly šedesát šest až šedesát osm, sedmdesát tři, sedmdesát osm a osmdesát devět):\n\nS přehledem českých vydání je ta samá potíž jako u románu \"Ztracený syn\". Zde jenom můžeme zopakovat, že podle některých zdrojů měl tento román vydat již vídeňský nakladatel Josef Rubinstein. Zdali toto vydání opravdu existuje, žádný zdroj neuvádí, bylo prý avizováno ve vydavatelských prospektech (další zdroje ale tvrdí, že to byl román \"Ztracený syn.\"). Zdá se tedy, že česky román poprvé vyšel až v letech 1997-2003 v překladu Vladimíra Šundy v brněnském nakladatelství Návrat v rámci jeho projektu \"Souborné vydání díla Karla Maye\", a to ve dvanácti svazcích.\n\nRomán se odehrává v bavorských Alpách a v přilehlé části Čech a mimo jiné zachycuje otřesné podmínky života alpských horalů, intriky vysoké společnosti, tajemné zločiny, pašeráctví a pytláctví. Dal by se zařadit i mezi tzv. červenou knihovnu, neboť plno kladných hrdinů a hrdinek dojde ke štěstí za pomoci bavorského krále Ludvíka II. Obsahuje také řadu milostných scén, které ve své době musely budit pohoršení. Kladní hrdinové jsou vesměs nepravděpodobné postavy, jako např. geniální umělec, živořící na hranici bídy, který je objeven a povznesen králem.\n\n\n\n"}
{"id": "71216", "url": "https://cs.wikipedia.org/wiki?curid=71216", "title": "Kyselina pantothenová", "text": "Kyselina pantothenová\n\nKyselina pantothenová (kyselina D-pantothenová, vitamín B) je ve vodě rozpustný vitamín, který se účastní metabolismu všech živin v těle. Čistá kyselina je nestálá olejovitá kapalina. Chemicky je kyselina pantothenová tvořena spojením aminokyseliny β-alaninu a kyseliny pantoové.\n\nNázev pro kyselinu pantothenovou pochází z řečtiny a znamená „všude se nacházející“; vitamín B se skutečně nachází v mnoha potravinách rostlinného i živočišného původu, především v mase a vnitřnostech, celozrnném pečivu a luštěninách. Ve formě pantothenanu vápenatého je přidávána do cereálních produktů, do nápojů a vitamínových doplňků výživy.\n\nAktivní forma kyseliny pantothenové je koenzym A. Ten je v organismu nutný při metabolismu sacharidů a lipidů a při syntéze životně důležitých látek (aminokyselin, hormonů, hemoglobinu, acetylcholinu a mnoha dalších). Zlepšuje kvalitu kůže, vlasů i nehtů. Koenzym A působí v cyklu kyseliny citrónové, je důležitou součástí reakcí při oxidaci i syntéze mastných kyselin, syntéze cholesterolu a acetylačních reakcích.\n\nDalší aktivní formou vitamínu B je protein přenášející acyl (ACP), který se účastní reakcí syntézy mastných kyselin.\n\nKyselina pantothenová musí být neustále dodávána v potravě, ale její nedostatek je vzácný, vyskytuje se totiž prakticky ve všech potravinách. Nedostatek se projevuje jako burning foot syndrom, byl popsán u válečných zajatců. Projevuje se křečemi v nohách, nechutenstvím a nespavostí, depresemi a sníženou odolností vůči infekcím. Podle jedné studie nedostatek vitamínu B způsobuje akné. Uměle vyvolaný nedostatek u zvířat způsobuje poruchy růstu, neplodnost a dermatologické poruchy.\n\nVitamín B je rozpustný ve vodě a vylučován močí. Pouze velmi velké dávky mohou způsobit nevolnost a průjem.\n\nV kosmetickém průmyslu se panthenol (alkoholový analog vitamínu B) přidává do pleťových krémů, přípravků po opalování, regeneračních krémů, vlasových šamponů a kondicionérů aj.\n\n"}
{"id": "71219", "url": "https://cs.wikipedia.org/wiki?curid=71219", "title": "Junior Internet", "text": "Junior Internet\n\nJunior Internet je soutěž a konference pro mladé lidi, kteří se aktivně věnují tvůrčí práci na internetu. Vznikla jako součást kampaně Březen – měsíc Internetu (BMI). Junior Internet organizují sami mladí lidé – první ročník v roce 2001 uspořádal tehdy dvanáctiletý Jirka Peterka, spolu s nímž akci organizovali podobně staří Jirka Benedikt a Karel Petržela. Za sdružení BMI ji pomáhal organizovat jeho člen Jaroslav Winter.\n\nOd roku 2004 se konference účastnili i mladí ze Slovenska. V roce 2006 se poprvé dostala konference i za hranice České republiky a pod stejným názvem proběhla ve všech státech tzv. Visegrádské čtyřky – v ČR, v Polsku, Maďarsku a na Slovensku.\n\n"}
{"id": "71226", "url": "https://cs.wikipedia.org/wiki?curid=71226", "title": "VHS", "text": "VHS\n\nVHS (anglicky Video Home System, systém domácího videa) je standard pro nahrávání a přehrávání na kazetových videorekordérech.\n\nVHS ukládá obraz i zvuk na videokazetu velikosti přibližně 185×100×25 mm (o něco méně než velikost formátu A5), která obsahuje magnetickou pásku šířky 0,5 palce (přibližně 12,7 mm). Standard byl vyvinut firmou JVC (za použití technologie licencované od Sony) a zveřejněn byl poprvé v září 1976. V osmdesátých a devadesátých letech 20. století se VHS stalo de facto standardním formátem pro amatérské nahrávání a přehrávání videa poté, co vyhrálo válku s formátem Betamax firmy Sony (a v menší míře s formátem Video 2000 firmy Philips). Betamax poskytoval vyšší kvalitu záznamu, VHS však zvítězilo zejména díky nabízené větší délce záznamu (postupně až 300 minut v režimu SP) a jednoduššímu mechanickému řešení videokazety, díky kterému se VHS kazety daly výrazně rychleji převíjet.\n\nObraz je v systému VHS nahráván na pásku do šikmých stop dvěma videohlavami umístěnými na rotujícím bubnu, okolo jehož více jak poloviny obvodu je páska ovinuta. Pro nahrávání delších pořadů byly postupem času přidány režimy LP (dvojnásobná) a EP (trojnásobná délka záznamu, někdy označováno též jako SLP), kdy se páska pohybuje poloviční, v případě EP/SLP třetinovou rychlostí a obraz je zaznamenáván do užších stop dalšími dvěma hlavami (tzv. \"čtyřhlavý\" videorekordér).\n\nRychlost posuvu pásku je 33,35 mm/s (1,31 palce/s) ve standardním režimu SP (srovnejte s audiokazetou, jejíž rychlost posuvu je 47,5 mm/s). Rotace bubínku s hlavami je 1800 min. Díky tomu je relativní rychlost hlavy vůči pásku 5,8 m/s.\n\nDosud nejprodávanější VHS kazety však byly ty o délce 240 minut – tedy 4 hodiny záznamu v SP (čili normálním) režimu. (Při použití LP režimu se páska zpomalí dvojnásobně = záznam na tuto kazetu je dlouhý 8 hodin, při režimu EP se zpomalí trojnásobně = záznam 12 hodin.)\n\nZvuk byl zpočátku nahráván pouze monofonně do podélné stopy s kvalitou horší než na analogové audiokazetě (frekvenční rozsah přibližně 100 Hz – 8 kHz, odstup signálu od šumu 42 dB v režimu SP). Později byly na trh uvedeny tzv. \"šestihlavé\" videorekordéry, které nahrávají dalšími dvěma hlavami na rotujícím bubnu stereofonní zvuk v kvalitě blízké CD (frekvenční rozsah přibližně 20 Hz – 20 kHz, odstup signálu od šumu více než 70 dB v režimu SP).Této technické vlastnosti se v devadesátých letech užívalo pro záznam hudby v rádiích.\n\nŠířka pásma zaznamenávaného videa 3 MHz (odpovídající horizontálnímu rozlišení 240 linií – v obraze rozlišitelných svislých sloupců, vertikální rozlišení je 576 řádek jako u jiných analogových záznamových systémů pracujících s PALem) byla pro náročnější uživatele nedostatečná, proto byl v roce 1987 uveden na trh systém S-VHS. Horizontální rozlišení jasové složky se zvýšilo na 400 svislých linií, což představuje kvalitu blízkou analogovému televiznímu vysílání. Digitální standard D-VHS se záznamem obrazu ve formátu MPEG-2 na videokazety VHS, který byl uveden na trh v roce 1998, se komerčně neprosadil.\n\nPro použití ve videokamerách existují menší verze VHS-C a S-VHS-C. Na kazety tohoto formátu je možné nahrát až 60 minut v režimu SP, pro použití těchto kazet ve stolních přístrojích existují mechanické adaptéry.\n\nV současnosti je používání VHS na ústupu. V amatérských videokamerách se dnes používá nejčastěji digitální systém DV, pro distribuci filmů standard DVD, který se postupně prosazuje i pro domácí nahrávání. VHS je však stále široce rozšířeno zejména díky dříve zakoupeným produktům využívajícím standard VHS a rozsáhlým domácím videotékám na kazetách VHS.\n\n\n"}
{"id": "71227", "url": "https://cs.wikipedia.org/wiki?curid=71227", "title": "Jízdní zarážka", "text": "Jízdní zarážka\n\nJízdní zarážka je vlakové zabezpečovací zařízení, které přímo způsobí otevření ventilu brzdového potrubí.\n\nZařízení s mechanickým kontaktem mezi vozidlem a traťovou částí byla prvními vlakovými zabezpečovacími zařízeními na železnici. Již v roce 1840 lokomotivní konstruktér Edward Bury experimentoval se systémem, kdy páka v úrovni koleje spojená s návěstidlem spustila lokomotivní píšťalu a rozsvítila červené světlo v budce strojvedoucího. O deset let později plukovník William Yolland z železniční inspekce volal po systému, který nejen upozorní strojvedoucího, ale i samočinně zastaví vlak při projetí návěsti stůj. Žádné uspokojivé řešení však nebylo nalezeno.\n\nV roce 1873 byl ve Velké Británii pod číslem 3286 patentován systém Davidsona a Williamse, který pracoval taktéž na mechanickém principu – páka v úrovni koleje spustila lokomotivní píšťalu, uzavřela přívod páry, spustila brzdu a upozornila posádku. Následovala celá řada podobných patentů, avšak všechna řešení měla jednu společnou nevýhodu – nebezpečí poškození mechanismu při vyšších rychlostech. K jejich rozšíření nedošlo. V Německu použitý Koflerův systém měl dvě ramena umístěná na návěstních lávkách, jedno pro výstrahu a druhé pro stůj. Tato ramena přicházela do kontaktu s pákami na střeše lokomotivy. Podobné zařízení donedávna používala berlínská podzemní dráha na malém profilu.\n\nPři elektrizaci berlínského S-Bahnu v roce 1929 byl zaveden podobný zabezpečovací systém s pákou umístěnou na podvozku. Na rozdíl od tratí pojížděných vozidly poměrně vysokými rychlostmi zde, na tratích s velkou hustotou provozu, nižšími rychlostmi a krátkými mezistaničními vzdálenostmi tento systém naprosto vyhovoval. S tímto zabezpečením dokázal berlínský S-Bahn během Olympijských her v roce 1936 zajistit bezpečný provoz s intervalem až 90 s. Teprve od roku 2000 je zkoušen a od roku 2007 zaváděn nový zabezpečovací systém na bázi ETCS, který jízdní zarážky nahradí.\n\nVýhodou tohoto systému je velmi jednoduché provedení, lehce překonatelné v případě poruchy. Nevýhodou je příliš velká vzdálenost potřebná mezi návěstidlem (závorou) a obsazeným úsekem. Tato vzdálenost musí odpovídat zábrzdné vzdálenosti. Proto další vývoj pokračoval k zabezpečovacím systémům na principu elektromagnetického přenosu, které kontrolují rychlost vlaku již v dostatečné vzdálenosti před návěstidlem zakazujícím jízdu a v případě potřeby zaúčinkují tak, že vlak zastaví již před tímto návěstidlem, popřípadě v krátkém úseku za ním (Indusi).\nNa brzdovém potrubí, obvykle na podvozku, je umístěn ventil, jehož ovládací páka zasahuje mimo stanovený obrys pro vozidla. Pokud páka v uvažovaném směru jízdy zachytí o překážku, otevře se ventil a dojde k rychločinnému zabrzdění vlaku. Pro sílu působící v opačném směru je páka uložena pružně, takže se sklopí a k otevření ventilu nedojde. Nově se také používá namísto ventilu elektrický spínač, který dá signál k nouzovému brzdění do řídícího systému vozidla (vlaku).\nTraťovou část tvoří obvykle motoricky ovládaná překážka, která v případě návěsti stůj zasahuje do průjezdného průřezu tak, aby došlo ke kolizi s pákou ventilu na vozidle. Provedení této zarážky (a tomu odpovídající umístění ventilu na vozidle) bývá různé. Berlínská podzemní dráha používala na malém profilu zarážku vzdáleně připomínající mechanické návěstidlo nad střechou vozidla. Na velkém profilu zase zarážku podobnou houbě vně koleje. S-bahn používá zarážky v podobě lišty ve tvaru široce rozevřeného V umístěné vodorovně nad napájecí kolejnicí.\n\nPoněkud jiným způsobem používá jízdní zarážky pražské metro (a pravděpodobně i další metra se sovětskými vozidly). Mají také tvar houby a jsou umístěné vně koleje jako v Berlíně, ale jsou buď pevné (na koncích kolejí), anebo uložené kyvadlově se závažím ve spodní části. Tyto závory jsou osazovány v místech, kde je nejvyšší rychlost omezena na 20 km/h (např. obratiště) a kontrolují tak rychlost vjíždějících souprav. V Praze se nazývají autostop (někdy skoba autostopu) pevný a autostop inerční.\n"}
{"id": "71230", "url": "https://cs.wikipedia.org/wiki?curid=71230", "title": "OpenType", "text": "OpenType\n\nOpenType je standard pro popis vektorových počítačových písem – fontů, vyvinutý společnostmi Microsoft a Adobe Systems jako nástupce standardu TrueType.\n\nPodpora OpenType je dnes implementována v operačních systémech Microsoft Windows, Mac OS X a Linux (FreeType).\n\nSoubory písem OpenType v operačním systému Windows mají příponu .otf (.otc v případě balíčku vícera fontů – \"OpenType Collections\").\n\nHlavní výhody oproti starším standardům:\n\n\n\n"}
{"id": "71232", "url": "https://cs.wikipedia.org/wiki?curid=71232", "title": "Lolita (móda)", "text": "Lolita (móda)\n\nLolita fashion (ロリータ・ファッション), \"Rorīta fasshon\", \"Lolita\", \"Rori\" je módní styl mladých dívek (většinou 15-30 let), který čerpá inspiraci z viktoriánské doby a rokoka (mnohdy tak některým připomíná šatičky porcelánových panenek). Snahou \"lolitky\" je vypadat co nejroztomileji, případně působit jako elegantní dáma ze starých časů (většinou však nemá působit sexy). Nemá nic společného se stejnojmenným románem od V. Nabokova - Lolita.\n\nHlavním znakem této módy je sukně se spodničkou sahající ke kolenům. Šaty mají většinou hodně volánků a/nebo krajek, některé modely působí starodávně či temně, jiné naopak velmi sladce a roztomile, oblíbená je také kombinace se stylem steampunk. Velkou inspirací je viktoriánská doba a rokoko. Na hlavě nosí široké ozdobné čelenky z krajek a drobných ozdob (např. látkových růžiček, drobných mašliček, oblíbené jsou i perličky apod. Tento typ doplňků se mezi lolitkami nazývá \"headdress\"), velké ozdobné mašle, malinké korunky, kloboučky či čepičky, které se většinou nedávají doprostřed hlavy, ale na stranu, ozdobné hřebínky s květinami, pírky či síťkou, některé dívky nosí i (tzv.) bonnet. Pod šaty se nosí spodnička, je to nutnost, bez které se žádná lolita neobejde. Oblíbené jsou vzorkované podkolenky, zdobené boty na platformě, případně nízké \"školní\" boty (tzv. \"mary janes\"). Běžné jsou zdobené halenky s kulatým límečkem, trička s roztomilými potisky, u některých stylů také korzety.\n\nJako doplňky s sebou často nosí krajkovaná paraplíčka a vějíře, na fotkách či na srazech můžeme narazit i na lolitky s plyšáky (nejčastěji medvídky nebo králíčky), nebo porcelánovými panenkami. Oblíbené jsou také taštičky ve tvaru srdíček, kabelky s mašlemi apod. Na krku nosí většinou starodávné kameje, korálky, perličky, krajky, u některých stylů i chokery.\n\nVětšina dívek se takto obléká jen na srazy, nebo na cony, na nichž lze potkat i fanoušky anime. Některé skupinky děvčat v tomto oblečení chodí po hradech a zámcích, kde se fotí. Některé chodí takto i do školy a do práce.\n\nPrávě v Japonsku, které je kolébkou tohoto stylu, je \"lolita\" nejoblíbenější, ale v poslední době tato móda proniká i na jiné kontinenty, samozřejmě také do Evropy.\n\nČasopis \"Gothic & Lolita Bible\" se zabývá čistě jen touto módou. Vychází nepravidelně a obsahuje množství fotografií, různé střihy, návody a módní tipy. Od roku 2007 vychází i anglická verze tohoto časopisu. Taktéž je hodně populární časopis \"Gosu Rori\", který se zaměřuje na střihy šatů.\n\nPro některé lolitky však není tato móda pouze záležitostí oblečení, ale také životním stylem. Tyto dívky se snaží se působit jemně, elegantně a distingovaně, vyhýbají se vulgární mluvě, nechovají se hrubě, chtějí působit ženským dojmem. Často se zajímají o hudbu, divadlo, literaturu a jiné formy umění, některé se rády věnují šití a/nebo vaření.\n\nHlavní styly\n\nDalší styly\n\nPro pány\n\n"}
{"id": "71234", "url": "https://cs.wikipedia.org/wiki?curid=71234", "title": "Organická chemie", "text": "Organická chemie\n\nOrganická chemie je vědním oborem chemie, který se zabývá strukturou, vlastnostmi, přípravou a využitím organických sloučenin. Původně se tato věda zabývala studiem látek z oblasti živé přírody, vznikla na přelomu 18. a 19. století jako samostatný vědní obor v souvislosti s rozdělením přírody na neživou (\"anorganickou\") a živou (\"organickou\"). Významnou zásluhu měl švédský chemik Carl Wilhelm Scheele, který izoloval organické látky z přírodních zdrojů (např. kyselinu vinnou a citronovou). Lomonosov a Lavoisier při studiu procesu hoření prokázali, že základ všech sloučenin živočišného a rostlinného původu je uhlík a vodík. Dlouhou dobu vládla vitalistická teorie založena zejména Berzeliem. Podle ní všechny látky vznikají v organismech působením „živé síly“ („vis vitalis“). Tuto teorii popřel Friedrich Wöhler, když v roce 1828 zahříváním anorganické sloučeniny (kyanatanu amonného) připravil sloučeninu organickou (močovinu). Proto poté došlo ke zpřesnění definice organické chemie, které platí dodnes, že to je chemie sloučenin uhlíku kromě oxidu uhelnatého, oxidu uhličitého, kyseliny uhličité, kyanovodíku, kyseliny kyanovodíkové, kyseliny kyanaté, kyseliny thiokyanaté, kyanidů, kyanatanů, thiokyanatanů, uhličitanů a karbidů.\n\nPrudký rozmach organické chemie nastal ve druhé polovině 19. století. Počet organických sloučenin není přesně znám. Především díky schopnosti atomů uhlíku tvořit různě dlouhé a rozvětvené řetězce je tento počet velmi vysoký.\n\n\nNa strukturní teorii se podíleli Butlerov, Kekulé a Couper. Popisuje základní pravidla stavby organických sloučenin.\n\n\n"}
{"id": "71236", "url": "https://cs.wikipedia.org/wiki?curid=71236", "title": "Džigoró Kanó", "text": "Džigoró Kanó\n\nDžigoró Kanó, 嘉納 治五郎, \"Kanó Džigoró\" (28. října 1860 Kóbe, Japonsko – 4. května 1938 Hikawa Maru) byl zakladatel moderního juda.\nUž ve škole si ho silnější spolužáci dobírali, protože nebyl moc silný. Takže se v dospělosti rozhodl, že vytvoří umění, ve kterém i málo úsilí může mít velký výsledek a předělal džúdžucu na judo. Dnes se v judu závodí i na olympiádě. Po smrti mu byl jako prvnímu člověku na zemi udělen 11. dan.\n\n\n"}
{"id": "71238", "url": "https://cs.wikipedia.org/wiki?curid=71238", "title": "Messier 10", "text": "Messier 10\n\nMessier 10 (také M10 nebo NGC 6254) je kulová hvězdokupa v souhvězdí Hadonoše s magnitudou 6,6 a zdánlivým průměrem 20'. Objevil ji Charles Messier 29. května 1764. Od Země je vzdálena 14 300 světelných let.\n\nVyhledání hvězdokupy je poněkud obtížnější, protože leží osamocená daleko od jasných hvězd. Nachází se ve střední části souhvězdí 10° východně od hvězdy 3. magnitudy Yed Posterior (ε Oph). Díky její magnitudě 6,6 je hvězdokupa snadno viditelná i triedrem jako mléčná skvrna. Při použití dalekohledů o průměru 150 mm a větším se hvězdokupa začíná rozkládat na jednotlivé hvězdy a má tedy zrnitý vzhled. Dalekohledy od průměru 200 mm ji ukážou ještě lépe.\n\nPoblíž se nachází další kulové hvězdokupy, například 3° severozápadně leží Messier 12, 10° východně Messier 14 a 11° jihozápadně Messier 107.\n\nHvězdokupa je snadno pozorovatelná ze všech obydlených oblastí Země, protože leží velmi blízko nebeského rovníku. Je tedy jedno, z jaké zemské polokoule je sledována a o její výšce nad obzorem rozhoduje zejména deklinace místa pozorování, ať už je na severní nebo jižní polokouli. Nejvhodnější období pro její pozorování na večerní obloze je od května do září.\nHvězdokupu objevil Charles Messier 29. května 1764, který ale nepoznal, že jde o hvězdokupu a popsal ji takto: \"\"Mlhovina bez hvězd v oblasti pasu Hadonoše, blízko hvězdy s označením 30 Oph. Tato mlhovina je pěkná a kulatá, pouze obtížně viditelná v dalekohledu dlouhém 3 stopy\"\". Na hvězdy ji jako první rozložil William Herschel.\n\nMessier 10 patří mezi kulové hvězdokupy blízké k Zemi, protože leží ve vzdálenosti 14 300 světelných let, takže i když má skutečný průměr pouze 83 světelných let, její zdánlivý průměr poměrně velký a srovnatelný s téměř polovinou Měsíce v úplňku.\n\nVe hvězdokupě bylo nalezeno málo proměnných hvězd, pouhé 3. Nejjasnější členové hvězdokupy jsou 13. magnitudy. Hvězdokupa se od Slunce vzdaluje rychlostí 75 km/s.\n\n\n"}
{"id": "71241", "url": "https://cs.wikipedia.org/wiki?curid=71241", "title": "Plodnice", "text": "Plodnice\n\nPlodnice (sporokarp, lidově \"houba\") je morfologicky odlišená část vývojově vyšších houbových organizmů, která slouží k produkci výtrusů a tím pádem k rozmnožování. Plodnice většinou vyrůstají z mycelia nad zemský povrch, u některých druhů hub však mohou být i podzemní, například u lanýže. Nabývají nejrůznějších velikostí, tvarů a barev, což se uplatňuje při poznávání a klasifikaci hub.\n\nPlodnice stopkovýtrusných hub se nazývá bazidiokarp, plodnice vřeckovýtrusných hub je askokarp.\n\nExistují tři základní druhy askokarpu: apothecium, perithecium a pyknida.\n\nU hub stopkovýtrusných se plodnice nejčastěji skládá z třeně a klobouku. Klobouk obsahuje výtrusorodé rouško uspořádané nejčastěji do rourek nebo lupenů. Z anatomického pohledu je plodnice tvořena plektenchymem, nepravým pletivem spleteným z houbových vláken.\n"}
{"id": "71250", "url": "https://cs.wikipedia.org/wiki?curid=71250", "title": "Unie svobody", "text": "Unie svobody\n\nUnie svobody může být:\n\n"}
{"id": "71261", "url": "https://cs.wikipedia.org/wiki?curid=71261", "title": "Meandry Smědé", "text": "Meandry Smědé\n\nMeandry Smědé jsou přírodní rezervací vyhlášenou 1. července 1998 na ochranu krajinářsky hodnotného území údolní nivy řeky Smědé s vyvíjejícími se meandry a slepými rameny a štěrkopískovými náplavy. Má chránit přirozený charakter říčního koryta se společenstvy rostlin a živočichů mokřadů, říční nivy a svahového lesa. Rezervace má rozlohu 137 hektarů, leží v nadmořské výšce 220 – 280 metrů, nachází se v katastrech obcí Višňová a Černousy v okrese Liberec ve stejnojmenném kraji. Součástí chráněného území je také Dubový rybník, ornitologicky významná lokalita severních Čech.\n\nGeologicky se území nachází na rumburské žule a kvarterních sedimentech.\n\nOkolí meandrů pravidelně každé jaro od odpadků dobrovolně čistí členové a příznivci Jizersko-ještědského horského spolku.\n\nZ celkové rozlohy 137 ha připadá 17,2 ha na lesní půdu. Na sutích zde rostou dub zimní a dub letní, dále lípa srdčitá, lípa velkolistá, jilm vaz, javor klen, habr, jeřáb, jasan, jedle a bříza. V mokřadech roste olše lepkavá, vrba bílá, vrba trojmužná, vrba ušatá, topol osika, brslen evropský, kalina obecná, střemcha hroznatá, bez černý, bez červený, byl zde vysazen smrk, modřín, borovice lesní a keřík lýkovec jedovatý.\n\nV lesích roste lilie zlatohlavá, dymnivka dutá a dymnivka bobovitá, konvalinka vonná, pryšec sladký, samorostlík klasnatý, kruštík širolistý, zvonečník klasnatý, v mokřadech a ve vodě je to ďáblík bahenní, rákos obecný a hvězdoš kalužní. Přímo v říčce Smědé roste kromě běžného hvězdoše háčkatého také subatlantský prvek hvězdoš hranoplodý.\n\nVyskytuje se zde velmi vzácný pavouk slíďák popelavý, žijící na písčitých náplavech pouze na třech místech v ČR, dále vzácný pavouk druhu \"Marpissa radiata\". V řece žije mihule potoční a střevle potoční. U dubového rybníku hnízdí také vzácný jeřáb popelavý.\n\n"}
{"id": "71262", "url": "https://cs.wikipedia.org/wiki?curid=71262", "title": "Lobendava", "text": "Lobendava\n\nLobendava () je obec v nejsevernější části České republiky, která se nachází v okrese Děčín v Ústeckém kraji, v západní části Šluknovského výběžku. Leží v nadmořské výšce 344 m v údolí Lučního potoka. Žije v ní obyvatel.\n\nLobendava je nejsevernější obcí České republiky. Nad místní částí Severní leží Buková hora (512 m), táhlá zalesněná žulová výšina, přes jejíž severní svah prochází státní hranice s nejsevernějším místem České republiky – \n\nPrvní písemná zmínka o obci pochází z roku 1449.\n\nPůvodní jméno \"Lobendov\" má základ ve staroslovanském \"Lubyja\" = krásný potok.\n\nDominantní stavební památkou je kostel Navštívení Panny Marie. Barokní sakrální stavbu postavil na místě staršího dřevěného kostela v letech 1709–1712 lipovský stavitel Zacharias Hoffmann (1678–1754). Na zrušeném kostelním hřbitově stojí torzo historizující márnice z 19. století a památník obětem první světové války. Areál kostela doplňuje pozdně barokní fara z roku 1767 postavená pražským architektem Antonínem Schmidtem (1723–1783). Na návsi naproti kostelu stojí pískovcová socha svatého Jana Nepomuckého z roku 1746. Severně od kostela se rozkládá obecní hřbitov s novorománskou hřbitovní kaplí z roku 1874. Na Anenském vrchu (418 m n. m.) východně od Lobendavy stojí barokní poutní kaple svaté Anny z let 1775–1777, na kterou navazuje křížová cesta s kaplí Božího hrobu a s Getsemanskou zahradou. Severovýchodně od středu obce se na vrchu Jáchym (472 m n. m.) nachází secesní kaple svatého Jáchyma z roku 1914 doplněná o křížovou cestu.\n\n\n"}
{"id": "71285", "url": "https://cs.wikipedia.org/wiki?curid=71285", "title": "Lesath", "text": "Lesath\n\nLesath (Leschath, Lesuth, Ypsilon Scorpii) je hvězda v souhvězdí Štíra. Lesath má jasnost +2,8, patří ke spektrální třídě B3 a je vzdálen od Země 519 světelných let. Je 12 300 jasnější než Slunce a povrchová teplota je 22 400 K, průměr má 7,5krát větší než Slunce a hmotnost je 10 krát větší než hmotnost Slunce.\n\nJméno hvězdy znamená v arabštině \"„Bodnutí (nebo kousnutí) jedovatého zvířete“.\"\n\n"}
{"id": "71287", "url": "https://cs.wikipedia.org/wiki?curid=71287", "title": "Červené jezero (Bělorusko)", "text": "Červené jezero (Bělorusko)\n\nČervonoje ozero ( , známé též pod názvy Červonoje Polesje nebo Knjazozero ) je zarůstající jezero v Homelské oblasti Běloruska. Má rozlohu 43,6 km² a dosahuje maximální hloubky 4 m.\n\nZdroj vody je smíšený. Rozsah kolísání hladiny je 0,8 m. Nejvyšší úrovně dosahuje v březnu a dubnu. Zamrzá v listopadu nebo v prosinci a rozmrzá ve druhé polovině března nebo v dubnu. Odtok zajišťují drenážní kanály a řeka Bobrik (přítok řeky Pripjať). Jezero se nachází na rozvodí řek Sluč a Oressa.\n\nNa jezeře je rozvinuto rybářství (cejni, štiky, okouni).\n"}
{"id": "71295", "url": "https://cs.wikipedia.org/wiki?curid=71295", "title": "Dažbog", "text": "Dažbog\n\nDažbog je slovanský bůh slunce. Bývá ztotožňován se Svarožicem a Chorsem. Martin Golema jej považuje za analogii indického Bhagy, boha rozdělujícího bohatství a majetek. Písemné doklady o jeho kultu pochází pouze z východoslovanského prostředí, ale existují další doklady, které naznačují že mohl být ctěn i u západních a jižních Slovanů. Jako hlavní božstvo dnes ctí rodnověrská organizace Rodná ukrajinská národní víra.\n\nJméno Dažboga je spojováno se staroslověnským \"dažd\" „dáti“ a praslovanským \"bogъ\" „bůh“, vykládá se tedy jako „bůh dárce“. Jméno lze také vykládat z indoevropského kořene *dʰegʷʰ „hořet“. To jej spojuje se severským bohem dne Dagrem a irským Dagdou, kterým byl též chápán jako „bůh dárce“. Dříve byl také spojován s výrazy jako je české \"déšť\" a ruské \"дождь\", tedy jako božstvo deště, tento výklad byl však opuštěn.\n\nNaproti tomu Viktor Martynov spojuje jméno Dažbog s avestánského \"dušbaγa\"/\"dužbaγa\", „zlý bůh“ a jako opozici k němu chápe Striboga, jehož jméno vykládá z taktéž z avestánského \"śríbaγa\" „dobrý bůh“. Poukazuje také na níže zmíněnou postavu Daboga. Tento dualismus připisuje Martynov vlivu zoroastrismu, manicheismu či bogomilství. Tato teorie však odporuje zmínkám o jeho solární funkci a celkovému rázu slovanského archaického náboženství.\n\nV Ipatěvském spisu z počátku 15. století lze nalézt poznámky k překladu kroniky Jana Malaly, kde jsou nahrazena řecká jména bohů jmény slovanskými. Tyto poznámky mohly vzniknout v Bulharsku, pravděpodobnější však je že pochází z ruského prostředí. Text zní:\n\nNa základě této pasáže je Dažbog jako syn Svaroga někdy chápán jako totožný se Svarožicem, známým z prostředí Polabských Slovanů jako hlavní božstvo kmene Ratarů a ve východoslovanském prostředí jako zbožštělý oheň. Tento výklad, objevující se například u Lubora Niederleho a Stanisława Urbańczyka, chápe theonymum Svarožic jako Patronymum, znamenalo by tedy \"syn Svaroga\". Jiní badatelé, například Aleksander Brückner a Henryk Łowmiański, však považují toto jméno za deminutivum jména Svarog, Svarožic by byl tedy malým, nedospělým Svarogem, zatímco Dažboga pokládají za lokální formu Svaroga, jako nejvyššího slovanského boha.\n\nPověst dávných let uvádí Dažboga mezi božstvo jejichž modly vztyčil v Kyjevě kníže Vladimír:\n\nUvedený překlad je založen na chybějící tečce a spojce mezi jmény Chors a Dažbog v nejstarším přepisu textu. Tato skutečnost vede k názoru že se jedná o božstvo jménem Chors Dažbog. Chors byl nejspíše alanským bohem slunce, později Slovany ztotožněný s jejich solárním božstvem.\n\nRuská verze Liturgie svatého Jana Zlatoústého ze 14. století jej zmiňuje společně s Pereplutem a Stribogem. Slovo o pluku Igorově, jehož pravost je však zpochybňována, označuje Rusy v následujícím verši za vnuky Dažboga:\n\nV srbském folklóru je známa bytost jménem Dabog, chápaný jako pozemský protivník křesťanského Boha - „Dabog car na nebi a Pán Bůh na nebesích“.Jedná se nejspíše o degradaci slovanského božstva pod vlivem křesťanství, snad s přičiněním dualistického bogomilství. V Srbsku je znám také démon Daba a pohoří Dajbog.\n\nV Polsku jsou od 14. století doložena osobní jména Dadzibog, Dadzbog, Daczbog a Dasbogowicz.\n"}
{"id": "71299", "url": "https://cs.wikipedia.org/wiki?curid=71299", "title": "Bílá skála u Srbské", "text": "Bílá skála u Srbské\n\nPřírodní památka Bílá skála severozápadně od vesnice Srbská (část obce Horní Řasnice v okrese Liberec ve stejnojmenném kraji) je skalní hřebínek tvořený vypreparovanou křemennou žílou při státní hranici s Polskem. Chráněná oblast má plochu 0,63 ha a byla vyhlášena v roce 1997. Přírodní památka je v péči Krajského úřadu Libereckého kraje.\n\nPředmětem ochrany je geomorfologický útvar, který býval kdysi výplní tektonické poruchy v okolních ortorulách. Po jejich oderodování vznikla asi 20 metrů široká skalní zeď, která dosahuje maximální výšky 22 metrů a na českém území má délku asi 200 metrů (lze však vysledovat její pokračování i na polské straně). Na skále jsou zajímavé jednotlivé barevné vrstvy a dutiny s drúzami křemene. Stavba křemenného valu je brekciovitá, křemenná hmota je převážně jemnozrnná až celistvá. Val je zhruba uprostřed přerušen asi 15 metrů dlouhou prolukou.\n\nLokalita se nachází v prostoru česko-polské státní hranice asi 1,5 km severozápadně od kostela v Srbské. Křemenná skalní zeď je dostupná jen velmi obtížně. K chráněnému území nevede žádná cesta, mezi přírodní památkou a vesnicí se rozkládají podmáčené louky s potoky a oplocenými pastvinami.\n\n"}
{"id": "71316", "url": "https://cs.wikipedia.org/wiki?curid=71316", "title": "Bert Hellinger", "text": "Bert Hellinger\n\nBert Hellinger (16. prosince 1925, Leimen, Bádensko, Německo – 19. září 2019) byl německý psychoterapeut a autor. Mnoho let strávil jako vedoucí katolické misijní školy v Jižní Africe. Proslavil se jako tvůrce originální psychoterapeutické metody nazývané Rodinné konstelace a Systemické konstelace. V posledních letech pracoval i s dalším formátem označovaným jako „Pohyby duše\". Hellinger ovlivnil tisíce terapeutů na celém světě, kteří jeho metody uplatňují na širokou škálu osobních, pracovních i společenských problémů. Je autorem a spoluautorem více než 30 knih přeložených do mnoha světových jazyků.\n\nNarodil se jako Anton Hellinger roku 1925 v katolické rodině v Německu. Vyrůstal v Kolíně nad Rýnem, kde absolvoval katolickou klášterní školu. Odmítl se nechat naverbovat do místní organizace Hitlerjugend a byl proto označen za „nepřítele lidu\".\n\nNa začátku války (1942) byl Hellinger povolán do armády. Zúčastnil se bojů na západní frontě. Byl však zajat spojeneckými vojsky (1945) a následně deportován do zajateckého tábora v Belgii, odkud utekl.\n\nPo válce vstoupil do katolického misionářského řádu a dostal církevní jméno Suitbert, zkráceně „Bert\". Tato přezdívka mu zůstala i po opuštění řádu v roce 1971. V rámci své kněžské přípravy studoval na univerzitě ve Würzburgu filozofii, katolickou teologii a pedagogiku.\nV roce 1952 byl vysvěcen na kněze. Působil v Jižní Africe jako vedoucí katolické misie a misionářské školy až do roku 1968. Naučil se plynule jazyk kmene Zulu, podílel se na jejich rituálech a získal respekt k jejich odlišnému chápání světa.\n\nPrvním impulzem k jeho pozdějšímu přechodu od kněžství k psychologii byla série ekumenických školení zaměřených na skupinovou dynamiku, vedená anglikánskými duchovními při jeho pobytu v Jižní Africe (1960). Tato cvičení vycházela z fenomenologického přístupu. Cvičení byla zaměřena na rozpoznání podstatného v rozmanitosti přítomnosti, bez záměru, beze strachu, bez předsudků, zaměřená jen na to, co se objeví. Hellinger byl hluboce dojat tím, co tyto semináře ukázaly: Možnost smíření protikladů pomocí vzájemného respektu.\n\nPočátek zájmu o fenomenologii byl i počátkem jeho rozchodu s kněžstvím. Hellinger popisuje, jak se jeden z trenérů zeptal skupiny: „Co je pro vás důležitější – vaše ideály, nebo lidé? Co byste obětovali pro to druhé?\" Pro Hellingera to nebyla jen filozofická hádanka. Byl na to citlivý, neboť si byl vědom, jak snadno nacistický režim obětoval lidi ve službách ideálů. Hellinger sám říká: \"„V jistém smyslu mi tato otázka změnila život. Základní orientace zaměřená na lidi formovala celou mou práci.\"\"\n\nPoté, co roku 1971 opustil kněžský řád, se setkává s Hertou, svou první ženou, kterou si bere krátce po návratu do Německa. Několik let strávil ve Vídni v klasickém kurzu psychoanalýzy na Wiener Arbeitskreis für Tiefenpsychologie (vídeňská Asociace pro hlubinnou psychologii). Ve studiu pokračoval na Münchner Arbeitsgemeinschaft für Psychoanalyse (Mnichovský psychoanalytický vzdělávací institut) a byl přijat jako praktikující člen jejich profesního sdružení.\nV roce 1973 odcestoval do USA, kde 9 měsíců studoval u psychologa a psychoterapeuta Arthura Janova (autor známé knihy Prvotní výkřik). Významný vliv na něj měl rovněž Eric Berne a jeho teorie transakční analýzy.\nBert Hellinger přednáší a pořádá semináře i ve vysokém věku. V roce 2011 vedl v Praze víkendový seminář \"Cesta k uzdravení\" (navazující na stejnojmennou knihu) a v roce 2013 (v 87 letech) vedl v Bratislavě seminář \"Ako sa nám podarí budúcnosť\" a poskytl zde televizní interview .\n\nZemřel 19.září 2019\n\n\"výběr\"\n\n"}
{"id": "71317", "url": "https://cs.wikipedia.org/wiki?curid=71317", "title": "Bartoloměj (apoštol)", "text": "Bartoloměj (apoštol)\n\nSvatý Bartoloměj byl jedním z dvanácti Ježíšových apoštolů.\n\nV seznamech dvanácti apoštolů bývá Bartoloměj vždy jmenován před Matoušem, přičemž jméno toho, který jej předchází, se mění a bývá jím buď Filip (srov. Mt 10,3; Mk 3,18; Lk 6,14), anebo Tomáš (srov. Sk 1,13). Jméno Bartoloměj je určitě rodové, protože jeho podoba výslovně odkazuje na jméno otce. Jde totiž o jméno s kořenem pravděpodobně aramejským, \"bar Talmay\" (\"bar Tolomaj\"), což znamená \"syn Talmajův\". Jeho otec Tolomaj byl ze vznešeného rodu. Bartoloměj tedy vyrůstal v kultivovaném prostředí a získal zde vzdělání. Možné je i podle jména Talmai, které souvisí s hebrejským slovem \"telem\", což znamená „brázda“, říci, že jeho otec byl oráčem. Jméno Bartoloměj bývá tradičně ztotožňováno se jménem Nathanael, což znamená „Bůh dal\". Toto ztotožnění obou postav je pravděpodobně motivováno skutečností, že Nathanael ve scéně o povolání, podle Janova evangelia, stojí vedle Filipa, to znamená na místě, které v seznamech apoštolů v ostatních evangeliích patří právě Bartolomějovi. Církev římskokatolická až ve 12. století uznala, že se jedná o jednu osobu.\n\nJeho vlastní jméno tedy bylo Nathanael (někdy též Natanael) a pocházel z Kány, galilejského města severně od Nazaretu. A je tedy možné, že byl svědkem velkého znamení, které v Káni Galilejské Ježíš vykonal. (srov. J 2,1–11)\nPravděpodobně byl blízkým přítelem apoštola Filipa, který ho ke Kristu přivedl.\n\n\"Filip vyhledal Natanaela a řekl mu: „Nalezli jsme toho, o němž psal Mojžíš v Zákoně i proroci, Ježíše, syna Josefova z Nazareta.“ Natanael mu namítl: „Z Nazareta? Co odtamtud může vzejít dobrého?\"\" ()\nV době Kristova mládí skutečně v Nazaretu žilo různorodé obyvatelstvo. Velká část byla pohanská a mezi pohany bylo málo morálně silných jedinců.\n\n\"Filip mu odpověděl: „Pojď a podívej se!“ Ježíš, když spatřil přicházet Nathanaela, řekl: „To je pravý Izraelita, v kterém není lsti.“\"\nJežíš si vysoce cenil Bartolomějovy ušlechtilosti a jeho smyslu pro spravedlnost.\n\"Natanael s údivem odpověděl: „Odkud mne znáš?“ Ježíš mu odpověděl: „Dříve než tě Filip zavolal, viděl jsem tě pod fíkovníkem.“\" (srov. J 1,47–48)\nTato odpověď není dodnes jasně srozumitelná. Podle odborníků je vzhledem k tomu, že fíkovník bývá zmiňován jako strom, pod nímž sedávali znalci Zákona, četli Bibli a vykládali ji, možné, že se jedná o narážku na činnost tohoto druhu, které se Natanael věnoval ve chvíli svého povolání. Pakliže je tento předpoklad správný, nutno dodat, že Bartoloměj ve své době mohl čísti pouze Tanach(תנ־ך), nikoli však Bibli, jak ji známe dnes.\n\n\"Tu Natanael učinil vyznání: „Mistře, ty jsi Boží syn, ty jsi král Izraele.“\" ()\nBartoloměj pochopil, jakou osobností Kristus je. Provázel ho na cestách a byl svědkem jeho zázračných činů.\n\nO následném apoštolském působení Bartoloměje nemáme přesné zprávy. Podle informace, kterou ve 4. století zaznamenal historik Eusebius, jistý Pantaneus prý našel doklady o Bartolomějově přítomnosti dokonce až v Indii. Odborníci dokládají, že tím se mohla rozumět Etiopie a Arábie. Tam podle podání zanechal aramejský opis Matoušova evangelia. Svatý Jan Zlatoústý dokládá, že Bartoloměj na svých apoštolských cestách kázal o Kristu s velkým úspěchem, až se pohané podivovali nad rychlou změnou v mravech těch, kdo uvěřili. Podle tradice Bartoloměj šířil víru na Arabském poloostrově a v nynějším Turecku. V maloasijské Frýgii se sešel s apoštolem Filipem. Navštívil Lykaonii (kraj kolem města Konya) a putoval dále na východ až do Velké Arménie, respektive do země Šírván (dnes Ázerbájdžán a Dagestán). Nejstarší životopisy se shodují na místě jeho mučednické smrti, kterým se stala Arménie. Přesné místo a rok úmrtí nejsou zcela jasné.\n\nApoštolu Bartolomějovi bývá tradičně přisuzováno tzv. Bartolomějovo apokryfní evangelium. Skutečný autor spisu je však předmětem debat.\n\nPodle legendy působil v královské rodině šírvánšáhů. Arménský král Polimeus měl dceru, která byla tak zuřivá, že musela být spoutána řetězy. Bartoloměj, jakmile o tom uslyšel, vešel ke králi a slíbil mu, že ve jménu Ježíše Krista jeho dceru uzdraví, jestliže on přijme křesťanskou víru. Král ochotně svolil. Bartoloměj se nad posedlou dívkou pomodlil a zbavil ji zlého ducha. Tento zázrak způsobil veliké podivení, a král i celý jeho dvůr i obyvatelé dvanácti měst uvěřili v Ježíše Krista. Tím však Bartoloměj proti sobě popudil pohanské kněze, kteří na něj poštvali králova bratra Astyagese, zarytého pohana, který ho úkladně zajal, uvěznil a krutě mučil. Údajně se tak stalo ve městě Derbent na břehu Kaspického moře. Bartoloměj byl odsouzen k tzv. perskému trestu smrti. To znamenalo, že byl nejprve stažen z kůže a posléze ukřižován hlavou dolů. Někde bývá uváděno jeho stětí, ale odseknutí hlavy ukřižovaným nebylo zvykem.\n\nOd působení Bartoloměje a Judy Tadeáše odvozuje svůj vznik Arménská apoštolská církev.\n\nBartolomějovy ostatky prodělaly složitou cestu. Na počátku 6. století je dal východořímský císař Anastasius I. přenést do mezopotámské Dury, později se relikvie dostaly na ostrov Lipari u Sicílie (v 8. století) a v roce 809 do jihoitalského města Beneventa v Kampánii. Odtud byly roku 983 přeneseny německým císařem Otou III. do Říma, do hrobky, kterou dal postavit v chrámě sv. Bartoloměje na ostrově v Tibeře) nedaleko Kapitolu (původně zasvěceném sv. Vojtěchovi).\n\nV 11. století získala katedrála v Canterbury paži svatého Bartoloměje. Lebka svatého Bartoloměje je od roku 1238 uložena v kostele svatého Bartoloměje ve Frankfurtu nad Mohanem, který se nazývá císařskou katedrálou, „Kaiserdom“.\nČást ostatků tohoto apoštola zdědil Karel IV. po své matce Elišce Přemyslovně. Tři zuby z tohoto dědictví daroval roku 1354 v podobě stříbrné sošky tohoto apoštola, část lebky sv. Bartoloměje císař získal roku 1355 v klášteře Augia maior v Basileji a dal na ně zhotovit stříbrnou relikviářovou bustu, obojí pro Svatovítskou katedrálu v Praze. Další relikvie byly základem stavby kaple sv. Bartoloměje při kostele sv. Klimenta dominikánů na Starém Městě pražském. Barokní kostel sv. Bartoloměje byl zbudován na Starém Městě v ulici Bartolomějské. Některé z Bartolomějových ostatků jsou uloženy v Kostele Neposkvrněného početí Panny Marie v Ostravě.\n\nKult svatého Bartoloměje je vzhledem k tomu, kde všude se nachází jeho relikvie, hojně rozšířen po celé Evropě. Tento mučedník byl vždy velmi uctívaný, a tak není divu, že je patronem mnoha měst a živností.\nJe patronem Arménie, Frankfurtu nad Mohanem, Maastrichtu, Altenburgu, Lutychu, u nás například Plzně. Z živností je patronem řezníků, koželuhů, zpracovatelů kůže, lovců kožešin, ševců, krejčích, obuvníků, knihvazačů; také pastevců, sedláků, vinařů, pekařů, obchodníků s olejem, sýrem a solí; sádrařů, štukatérů, i horníků.\nVzýván je proti kožním chorobám, nervovým a neurologickým chorobám, proti škubům svalů.\n\nSvatý Bartoloměj je v umění často znázorňován. V pozdější, středověké tradici se vžilo vyprávění o jeho smrti stažením z kůže, které se stalo velmi populárním. Velmi známá je scéna z Posledního soudu v Sixtinské kapli, ve které Michelangelo zobrazil sv. Bartoloměje, jak drží v pravé ruce koželužský nůž a v levé ruce vlastní kůži, na níž umělec zanechal svůj autoportrét.\nDalšími atributy jsou nůž, kniha, svitek spisů, prapor, někdy kříž.\n\nSvátek svatého Bartoloměje se slaví 24. srpna v římskokatolické církvi a 11. června v ortodoxní církvi.\n\n\n"}
{"id": "71320", "url": "https://cs.wikipedia.org/wiki?curid=71320", "title": "Kamenný vrch (Frýdlantská pahorkatina)", "text": "Kamenný vrch (Frýdlantská pahorkatina)\n\nKamenný vrch (443,6 m n. m.) je významný bod Bulovské pahorkatiny ve Frýdlantském výběžku na severu České republiky. Nachází se ve vzdálenosti 2,5 kilometru severozápadním směrem od Jindřichovic pod Smrkem. Má podobu ploché kupovité vyvýšeníny z biotiticko-muskovitické ortoruly. Jižním směrem vybíhá z vrcholu široký denudační hřbet vedoucí po východním okraji údolí potoka Řasnice.\n\nSamotný vrchol je zalesněn smrkovým porostem, ve kterém ale lze nalézt také modřín, borovici, dub nebo olši. Vrchol je součástí stejnojmenné přírodní památky, která vznikla kvůli ochraně matečního komplexu hnízd mravenců, jež zde žijí. Při západním úpatí Kamenného vrchu se nachází pískovna, kde se těží glacifluviální písky pevninského sálského zalednění.\n"}
{"id": "71322", "url": "https://cs.wikipedia.org/wiki?curid=71322", "title": "Galway", "text": "Galway\n\nGalway ( , či \"Cathair na Gaillimhe\") je město nacházející se na západním pobřeží Irska, v provincii Connacht. Leží na řece Corrib mezi jezerem Corrib a zálivem Galway Bay a je obklopeno hrabstvím Galway. Jde o čtvrtou nejlidnatější městskou oblast v Irské republice a o šesté nejlidnatější město na irském ostrově. Dle údajů Irish Census z roku 2016 činí počet obyvatel města Galway 79 504, avšak venkovská aglomerace hrabství je mnohem lidnatější.\n\nGalway se stalo Evropským hlavním městem kultury pro rok 2020, společně s chorvatským městem Rijeka.\n\nJméno města má původ v irském jménu , jenž vzniklo ze jména – „Pevnost Gaillimh“ při vzniku západních hranic prvního osídlování. Historicky bylo jméno poangličtěno jako \"Galliv\" nebo \"Gallive\", blíž k irské výslovnosti. Jméno v latině je .\n\nMěsto též nese přezdívku „Město kmenů“ (, ) kvůli čtrnácti obchodním rodinám zvaných „kmeny Galway“, které řídily město v jeho hiberno-normanském období. Místní obyvatelé města jsou nazýváni Galwegians.\n\n\nPíseň „Galway Girl“ od Eda Sheerana a stejnojmenná irská lidová píseň na toto město odkazují.\n\n"}
{"id": "71323", "url": "https://cs.wikipedia.org/wiki?curid=71323", "title": "Kodešova skála", "text": "Kodešova skála\n\nKodešova skála je zachovalý čedičový skalní masiv se sloupcovitou odlučností a vzácným vějířovitým uspořádáním sloupců v obci Heřmanice na Frýdlantsku v okrese Liberec. Skála byla odkryta těžební činnosti v dávno zaniklém Gothově lomu. Tento masiv je pozůstatkem lávového proudu, který pravděpodobně tekl z Kodešova vrchu v Heřmanicích, což je zbytek po sopce nacházející se ve vzdálenosti asi 1,2 kilometru severozápadně od Kodešovy skály. Tenké čedičové sloupce se směrem vzhůru mírně rozbíhají do stran a tvoří tak jakousi zkamenělou kytici. Skála je porostlá listnatým dubohabrovým hájem, v jehož podrostu roste lilie zlatohlavá (\"Lilium martagon\"), plicník tmavý (\"Pulmonaria obscura\") a brslen evropský (\"Euonymus europaea\").\n\nDne 1. února 1997 byla skála vyhlášena přírodní památkou. Její území má rozlohu 0,11 ha a leží v nadmořské výšce 320 až 330 m. Přímo ke skále vede modrá turistická značka. Přímo u skály je v provozu také restaurace.\n\nSkála je pojmenována po frýdlantském učiteli Otakaru Kodešovi. Tento pomocník Stráže ochrany státu zde byl roku 1938 zastřelen příslušníkem sudetoněmeckého oddílu.\n"}
{"id": "71326", "url": "https://cs.wikipedia.org/wiki?curid=71326", "title": "William Golding", "text": "William Golding\n\nWilliam Gerald Golding (19. září 1911 Newquay, Cornwall – 19. června 1993 Perranarworthal, Cornwall) byl anglický spisovatel, básník, esejista a dramatik, oceněný Nobelovou cenou (1983).\n\nGolding se narodil v St. Columb Minor, vesnici poblíž Newquay v Cornwallu. Začal psát již ve svých sedmi letech. O jeho cornwallském původu se zřídkakdy mluví, nicméně jako mladík se učil kornsky. Jeho otec byl místním učitelem a intelektuálem s radikálním politickým přesvědčením a silnou vírou ve vědu. S rodinou se přestěhovali do Marlborough, kde navštěvoval gymnázium. Později (1930) na Oxfordské univerzitě studoval přírodní vědy a angličtinu. Jeho první kniha, sbírka básní, spatřila světlo světa rok předtím, než získal bakalářský titul za umění.\n\nV roce 1939 se oženil s Ann Brookfieldovou, analytickou chemičkou. V Salisbury se stal učitelem angličtiny a filosofie na Bishop Wordsworth's School. Během druhé světové války sloužil u královského loďstva, a pomohl tak k potopení německé nejmocnější bitevní lodě \"Bismarck\". Účastnil se vylodění v Normandii a na konci války se mohl vrátit k psaní a vyučování.\n\nV roce 1961 mu jeho úspěšné knihy dovolily opustit učitelský post a strávit rok psaním na Hollins College ve Virginii. Později se stal spisovatelem z povolání. Stejně jako James Lovelock žil ve Wiltshiru a když Lovelock vysvětloval svoji teorii, Golding navrhl nazývat ji Gaia podle řecké bohyně země.\n\nGoldingova alegorická beletrie často používá narážek na klasickou literaturu, mytologii a křesťanskou symboliku. Ačkoli žádné konkrétní vlákno nespojuje jeho romány a jeho technika se mění, Golding se principiálně vypořádává se zlem, čímž vzniká druh temného optimismu. Goldingův první román \"Pán much\" (1954, zfilmováno) představuje jedno z opakujících se témat v jeho románech – konflikt mezi lidským přirozeným barbarstvím a civilizujícím vlivem rozumu. \"Dědicové\" (1955) zasahuje do prehistorického období a rozvíjí tezi o evolučních předcích lidstva, vítězících nad jemnější rasou jak násilím a lstí, tak přirozenou nadřazeností. Ve \"Ztroskotání Christophera Martina\" (1956) a \"Free Fall\" (1959) Golding zkoumá základní problémy existence, jako přežití a lidská svoboda, pomocí snových vyprávění a retrospektiv. \"Věž\" (1964) je alegorií týkající se hrdinova posedlého předurčení postavit obrovskou věž katedrály bez ohledu na následky. Pozdější Goldingovy romány už nedosáhly takového uznání, jako se to zdařilo těm z počátků jeho tvorby. Patří sem \"Darkness Visible\" (1979) a historická námořní trilogie \"Rites of Passage\" (1981), \"Close Quarters\" (1987), a \"Fire Down Below\" (1989).\n\nV roce 1988 mu královna Alžběta II. udělila čestný rytířský řád.\n\nWilliam Golding zemřel ve svém domově v Perranarworthal, poblíž Trura, Cornwall 19. června 1993 a byl pohřben na kostelním hřbitově v Bowerchalke, Wiltshire v Anglii.\n\n\n\n"}
{"id": "71327", "url": "https://cs.wikipedia.org/wiki?curid=71327", "title": "Gatlingův kulomet", "text": "Gatlingův kulomet\n\nGatlingův kulomet je jedna z prvních úspěšných realizací kulometu.\n\nJeho konstruktér Richard Jordan Gatling sestrojil první prototyp v roce 1861 a v roce 1862 získal na tuto zbraň patent.\n\nProsadil zejména používání jednotných nábojů s kovovou nábojnicí.\n\nGatlingův kulomet byl tvořen několika hlavněmi s vlastní nábojovou komorou. Hlavně byly uspořádány symetricky kolem středové hřídele. Náboje se podávaly shora trychtýřem nebo pomocí zásobníku, při pootočení svazku hlavní se náboj zasunul do prázdné nábojové komory, poté se vystřelil, vystřelená nábojnice se vytáhla a vyhodila. Střelec jenom otáčel klikou a pomocníci přisypávali další střelivo. Kulomet Gatling dosahoval kadence až 300 ran za minutu, záleželo to ovšem na rychlosti otáčení klikou.\n"}
{"id": "71330", "url": "https://cs.wikipedia.org/wiki?curid=71330", "title": "Ron Weasley", "text": "Ron Weasley\n\nRonald Bilius Weasley (Ron Weasley) je fiktivní postava ze série knih Harry Potter britské spisovatelky J. K. Rowlingové. Je jednou z hlavních postav série, objevil se již v prvním díle a pak ve všech dalších. Ron je nejlepším přítelem hlavního hrdiny Harryho Pottera, pochází z čistokrevné kouzelnické rodiny Weasleyových. Ve filmovém zpracování jej hraje Rupert Grint. Slovo \"weasel\" znamená v angličtině lasice, na což je v knihách naráženo v několika slovních hříčkách.\n\nRon se narodil 1. března 1980, je nejmladší syn Arthura a Molly Weasleyových. Má pět starších bratrů – Billa, Charlieho, Percyho, Freda a George – a jednu mladší sestru – Ginny. Rodina Weasleyových se řadí spíše mezi chudší kouzelníky, a proto Ron nosí spoustu věcí obnošených a používá staré pomůcky po svých sourozencích, za což se mnohdy stydí, zejména pokud musí čelit posměškům Draca Malfoye a jeho kamarádů.\n\nJednou, když byl Ron malý, proměnili jeho bratři Fred a George jeho oblíbenou hračku v pavouka, a proto z nich má Ron nyní strach.\n\nRon se poprvé objeví se svou rodinou na nádraží King's Cross, odkud se Harry vydává na cestu do Bradavic. Ronova matka Harrymu vysvětlí, jak se dostat přes přepážku na nástupiště devět a tři čtvrtě. Harry a Ron spolu pak během cesty spěšným vlakem do Bradavic sdílejí kupé. Ron obdivuje Harryho slávu, Harry zase kouzelníka Rona. Ve vlaku se oba seznámí s Hermionou Grangerovou, která se v předvečer všech svatých stane jejich přítelkyní po tom, co ji zachrání před trollem. Zpočátku jim ale nebyla sympatická. Když se dostanou do Bradavic, je Ron, stejně jako Harry a Hermiona, zařazen do Nebelvíru.\n\nBěhem roku navštěvují Ron, Harry i Hermiona stejné hodiny. Společně se také začnou zajímat o kámen mudrců. Ronovy schopnosti pomohou při cestě na jeho záchranu v bradavickém podzemí. Ron vyhraje šachovou partii, kterou připravila profesorka McGonagallová, a předvede tak své šachové dovednosti. Po této partii ale Ron již dále nepokračuje, protože je zraněn a jeho figura byla vyřazena. Na konci školního roku dostane Ron od ředitele školy Albuse Brumbála 50 bodů za \"nejlepší šachovou partii, jakou Bradavice viděly za dlouhá léta\", které pomohly Nebelvíru k vítězství školního poháru.\n\nBěhem prázdnin si Harry myslí, že na něj jeho kamarádi, včetně Rona, zapomněli, protože mu nepíší dopisy. Ve skutečnosti mu ale Ron psal několikrát, ale dopisy schovával domácí skřítek Dobby, který nechtěl, aby se Harry vrátil do Bradavic, protože tam na něj čeká nebezpečí. Rona také rozrušuje to, že mu Harry neodepisuje, a tak se spolu s Fredem a Georgem vydají v noci v otcově létajícím autě Harryho vysvobodit a dovézt k nim domů, kde Harry stráví zbytek prázdnin.\n\nNa začátku školního roku se odsud vydá spolu s Weasleyovými na King's Cross, ale Dobby zabrání Ronovi a Harrymu ve vstupu přes přepážku. Rona napadne, že mohou k cestě do Bradavic využít tátovo létající auto. Do Bradavic se sice dostanou, ale vidí je několik mudlů a při přistání narazí do vrby mlátičky, přičemž se zlomí Ronova poděděná hůlka. Auto ujede do Zapovězeného lesa a Ron s Harrym mají průšvih. Ron dokonce dostane od matky huláka.\n\nHlavním tématem druhého dílu byly útoky z Tajemné komnaty na studenty mudlovského původu. Aby odhalili, kdo za těmito útoky stojí, promění se Ron a Harry pomocí mnoholičného lektvaru v Crabbea a Goylea. Ron později odhalí první stopu v pátrání po Tomu Raddlovi, když si vzpomene, že plaketu s jeho jménem čistil v Pamětní síni. Ke konci školního roku Ron překoná svůj největší strach a navštíví s Harrym obřího pavouka Aragoga. Pavouci je skoro sežerou, ale zachrání je ztracený Ford Anglia. Netvor z Tajemné komnaty pak unese Ronovu sestru Ginny, a proto se Ron a Harry rozhodnou vydat se do komnaty sami se Zlatoslavem Lockhartem. Ten se je pokusí připravit Ronovou rozbitou hůlkou o paměť, ale ta způsobí výbuch a sesuv kamení a připraví o paměť Lockharta. Harry tak do komnaty pokračuje sám, protože Ron se nachází za spadlým kamením. Za své činy pak dostanou Ron i Harry medaili za zásluhy o školu.\n\nOd začátku školního roku se Ronova krysa Prašivka stává opakovanou obětí útoků Hermionina nového kocoura Křivonožky. Ron se kvůli tomu s Hermionou často hádá. Když Prašivka nakonec zmizí a najde se jen hrst jejích chlupů a trocha krve, Ron si myslí, že Křivonožka Prašivku zakousl, a proto se s Hermionou úplně přestane bavit. Přátelství se obnoví až poté, co se Hermiona začne hroutit z mnoha svých úkolů. Ron i Harry jí proto pomohou s přípravou obhajoby pro Hagridova hipogryfa Klofana, který je souzen proto, že napadl Draca Malfoye.\n\nTrojice se rozhodne navštívit Hagrida v den Klofanovy popravy a v jeho hájence nečekaně objeví Prašivku. Ta s nimi nechce jít a cestou zpět jim uteče. Rona odvleče do Chroptící chýše velký černý pes, ze kterého se vyklube Sirius Black, uprchlý vězeň z Azkabanu a Harryho kmotr. O Blackovi si všichni myslí, že může za smrt Harryho rodičů. Poté, co přijde do chýše i profesor obrany proti černé magii Remus Lupin, ale vyjde najevo, že Prašivka je Petr Pettigrew a že on je skutečnou osobou, která řekla Voldemortovi polohu úkrytu Potterových. Pettigrew jim po odchodu z Chroptící chýše uteče a Ron je zraněn jeho kletbou. Kvůli tomu se pak Ron nemůže vrátit s Harrym a Hermionou v čase.\n\nNa konci knihy dostane Ron od Siriuse malou potrhlou sovičku, jako náhradu za Prašivku, která později dostane od Ronovy sestry Ginny jméno Papušík. Ron mu však ze zlosti říká Pašík.\n\nO prázdninách navštíví Weasleyovi spolu s Harrym a Hermionou mistrovství světa ve famfrpálu, kde Ron obdivuje svého oblíbeného famfrpálového hráče Viktora Kruma. Později se diví, že je stále ještě studentem, když přijede jako student Kruvalu na Turnaj tří kouzelnických škol do Bradavic. Ačkoli je pro účast v turnaji stanovena věková hranice sedmnácti let, Harry se proti své vůli stane čtvrtým šampionem, což rozčílí Rona, který je tak opět v Harryho stínu. Navíc je naštvaný, že mu Harry neřekl, jak dostal svoje jméno do Ohnivého poháru. Jejich přátelství tak skončí. Znovu se skamarádí poté, co Harry úspěšně zvládne první úkol. To Ron konečně uvěří, že Harry svoje jméno do poháru nevhodil sám.\n\nPřed vánočním plesem, který je pravidelnou součástí Turnaje, poprvé vyjdou najevo Ronovy city k Hermioně. Na poslední chvíli domluví Ronovi partnerku Harry – Padmu Patilovou, sestru Parvati, která jde s Harrym. Ron se ale Padmě nevěnuje a celou dobu se dívá na Hermionu, jejímž partnerem je Viktor Krum. Ke konci plesu se Ron s Hermionou pohádají, Ron jí řekne, že se přátelí s nepřítelem, Hermiona Ronovi zase, že příště ji má pozvat dříve a ne si ji nechat až jako poslední možnost.\n\nPři druhém úkolu se Ron stane osobou Harrymu nejbližší a je uvězněn jezerními lidmi na dně bradavického jezera. Harry ho zachrání a Ron ho seřve proto, že si Harry myslel, že uveznění lidé jsou ve skutečném nebezpečí, a čekal až budou zachráněni všichni. Ron i Hermiona později pomáhají Harrymu s přípravou na třetí úkol.\n\nV dopise se seznamem pomůcek pro nadcházející školní rok Ronovi přijde také oznámení, že se stal nebelvírským prefektem. Jeho bratr Percy, který nyní není ve styku s rodinou, mu pošle dopis s gratulací a doporučením, aby zpřetrhal pouta s Harrym a spřátelil se s novou profesorkou obrany proti černé magii vyslanou ministerstvem Dolores Umbridgeovou. Dopis Rona rozčílí a zůstává nadále loajální k Harrymu. Ron podpoří Hermionin nápad, aby Harry ostatní vyučoval obranu proti černé magii a stane se také členem Brumbálovy armády.\n\nV tomto školním roce se Ron konečně stane členem nebelvírského famfrpálového týmu. Získá post brankáře po Oliveru Woodovi. Ron je ale tak nervózní, že během hry příliš nevyniká, obzvláště proto, že se mu posmívají studenti Zmijozelu. Během posledního zápasu sezony se ale zlepší a díky němu získá Nebelvír školní famfrpálový pohár.\n\nNa konci školního roku se Ron také účastní spolu s Harrym, Hermionou, Nevillem, Lenkou a Ginny bitvy proti smrtijedům na odboru záhad. Ron je zraněn smrtijedem a jedním ze zkoumaných objektů na odboru, ale do konce školního roku se uzdraví.\n\nVe svém šestém roce v Bradavicích zůstává Ron na svém postu brankáře nebelvírského famfrpálového týmu. Na konkurzu porazil největšího soupeře Cormaca McLaggena. Na toho vyslala Hermiona matoucí zaklínadlo, a tak pustil o jednu střelu víc. Navíc ho Harry, nový kapitán mužstva, v týmu moc nechtěl kvůli jejich vzájemným neshodám. Ron začne chodit s Levandulí Brownovou Poté, co se dozví, že se Hermiona líbala s Krumem, se k ní začne chovat nehezky.\n\nPřed prvním famfrpálovým zápasem Harry předstírá, že dává Ronovi do pití lektvar štěstí felix felicis, aby ho tak podpořil. Ron tomu uvěřil a v zápase podal skvělý výkon. Způsobí to ale největší hádku mezi Ronem a Hermionou. Hermiona obviní Harryho, že Ronovi pomáhal podvádět, načež Ron, který už ví o tom, že lektvar nevypil, obviní Hermionu, že nedůvěřuje jeho schopnostem. V oslavách po zápase Ron přede všemi políbí Levanduli. Aby se mu Hermiona pomstila, pozve na večírek Horacia Křiklana, nového učitele lektvarů (Snape začal učit obranu proti černé magii), Cormaca McLaggena, ale ani s ním po celou dobu nevydrží, protože Cormac neustále mluví jen o sobě. Po Vánocích Hermiona pokračuje v ignorování Rona a Ron začíná být nespokojený ve vztahu s Levandulí.\n\nNa své narozeniny Ron omylem sní zákusky naplněné nápojem lásky (původně určené pro Harryho). Harry ho vezme ke Křiklanovi, aby ho vyléčil. Když zjistí, že Ron slaví narozeniny, nabídne jim medovinu, kterou chtěl dát Brumbálovi k Vánocům. Ron se jí napije, medovina je ale otrávená (Draco Malfoy se tak pokusil zabít Brumbála), ale Harry mu zachrání život bezoárem.\n\nLevandule se s Ronem nakonec rozchází, když vidí Rona vycházet s Hermionou z chlapeckých ložnic. Nebyli tam ovšem sami, byl tam s nimi Harry, kterého Levandule nemohla vidět, protože byl schovaný pod neviditelným pláštěm.\n\nKdyž jde Harry s Brumbálem pátrat po viteálu, řekne Ronovi, Hermioně a Ginny, aby spolu se členy Brumbálovy armády, které se jim podaří najít, hlídali Malfoye a Snapea. Na ochranu jim Harry také věnuje zbytek lektvaru felix felicis. Ačkoli ho členové BA hlídali, podaří se Malfoyovi dostat do školy smrtijedy a začíná tak bradavická bitva. Díky felix felicis se Ronovi, Hermioně a Ginny všechny kletby vyhýbají. Během bitvy Snape zabije Brumbála. Během jeho pohřbu Ron utěšuje Hermionu. Po pohřbu oba slíbí Harrymu, že mu pomohou při hledání viteálů a zničení Voldemorta, i když to bude znamenat, že se již nevrátí do Bradavic.\n\nRon se vydá s Harrym a Hermionou patrát po viteálech. Protože se bojí, že ministerstvo, které nyní de facto řídí Voldemort, si bude myslet, že je s Harrym, převleče rodinného ghúla tak, aby vypadal, že je to Ron postižený nakažlivou nemocí.\n\nKdyž trio navštíví ministerstvo kouzel, aby získalo viteál, který drží Dolores Umbridgeová, vydává se Ron za Reginalda Cattermolea a musí plnit jeho povinnosti, s čímž ve svém plánu nepočítali. Protože nevědí, jak získaný viteál zničit, rozhodnou se, že ho bude mít někdo neustále u sebe, aby nebyl ukraden. Viteál má na Rona větší vliv než na Harryho a Hermionu, a tak je velmi podrážděný. Kvůli tomu se s Harrym pohádá, protože si myslel, že má nějaký plán na to, jak najít viteály a oni většinu času tráví nečinností. Skončí to tím, že od nich Ron odejde. Hned se pak chce vrátit, ale kvůli Hermioniným antismrtijedským opatřením nemůže. Nakonec se mu k nim ale podařilo vrátit díky zatemňovači, které mu odkázal Brumbál. To vytvořilo světelnou kouli, když se o něm Harry a Hermiona poprvé od jeho odchodu zmínili, která do něho vnikla a způsobila, že Ron najednou věděl, kde jeho přátelé jsou. Když se k nim vrátil, zachránil Harrymu život. Harry totiž skočil do jezírka, kde byl Nebelvírův meč, který mu poslal Snape pomocí Patrona. Harry potom chce, aby jako \"odměnu\" pomocí meče zničil viteál. Ten se ho nejdřív pokouší zviklat, ale Ron vše překoná a viteál zničí.\n\nVšichni tři jsou pak chyceni lapky a odvedeni do sídla Malfoyových. Tam Belatrix Lestrangeová mučí Hermionu kletbou Cruciatus, Ron zpanikaří a začne všemožně bojovat s jeho vězniteli. Všechny od Malfoyů zachrání Dobby, ale sám při tom položí život. Později se trio vrátí do Bradavic, aby našli poslední viteál. Protože Nebelvírův meč jim vzal skřet Griphook, nemají nyní prostředek, jak ho zničit. Rona tedy napadne jít do Tajemné komnaty pro baziliškův zub. V komnatě Hermiona zničí viteál v šálku Helgy z Mrzimorua poté se políbí. Ron také bojuje v bitvě o Bradavice, je svědkem smrti svého bratra Freda a spolu s Nevillem bojuje proti Šedohřbetovi.\n\nV epilogu sedmého dílu, který se odehrává devatenáct let po Voldemortově pádu, jsou Ron a Hermiona manželé a mají dvě děti, Rose, kteru právě posílají do prvního ročníku do Bradavic, a mladšího Huga. Ron také úspěšně zvládl mudlovské řidičské zkoušky. Hermiona nechtěla věřit, že to zvládl bez matoucího kouzla, to Ron ale popřel (v soukromí ale přiznal Harrymu, že ho použil). Ron pracuje na Ministerstvu kouzel jako bystrozor, stejně jako Harry. Ještě předtím se stal Georgeovým společníkem v Kratochvilných kouzelnických kejklích.\n\nV knize je popsán jako vysoký, hubený a pihovatý, s velkýma rukama a nohama a dlouhým nosem. Má rudé vlasy stejně jako všichni Weasleyovi. Je jedním z Harryho nejvyšších spolužáků. J. K. Rowlingová také řekla, že má Ron modré oči, ačkoli jeho filmový představitel Rupert Grint je nemá.\n\nJe velmi zábavný , necitlivý a nedospělý. K Ronovu vývoji v sedmém díle : \"Ron je ze tří hlavních hrdinů nejvíce nedospělý, ale v sedmém díle dospěje. Nikdy nebyl příliš psychicky silný, lidé ho většinou viděli jako Harryho přítele; jeho matka chtěla ve skutečnosti dívku a v posledním díle musí Ron přiznat své slabé stránky. Ale to je přesně to, co dělá Rona mužem.\"\n\nRon je sarkastický, vášnivý, zbrklý. Je dobrým hráčem šachů a je i inteligentní, ačkoli je pouze průměrný student. Často je příliš líný na to, aby plnil svoje studijní povinnosti. Svého sarkasmu často využívá k tomu, aby své přátele vrátil zpět do reality, když říkají něco příliš nereálného. Ron velmi touží po tom být úspěšný a oblíbený, protože má pocit, že je zastiňován svými staršími bratry a nejlepším kamarádem. Stejně jako mnoho dalších členů rodiny Weasleyových má sklon se hádat, to se obzvláště projevuje v jeho vztahu s Hermionou.\n\n\n"}
{"id": "71342", "url": "https://cs.wikipedia.org/wiki?curid=71342", "title": "Právní vztah", "text": "Právní vztah\n\nPrávní vztah je společenský vztah dvou nebo více subjektů práva, které mají vzájemná práva a povinnosti. Jde především o pojem soukromého práva, vyloučen ale není ani v právu veřejném, ačkoli se zde zpravidla nepoužívá...\n\nAby právní vztah vznikl, je třeba, aby vznikla nějaká právní skutečnost, např. podpis smlouvy, která bude upravena konkrétní právní normou. Bez této právní regulace by mohlo jít o společenský vztah, nikoli ale o vztah právní, neboť by nebyl právem hodnocen a regulován. Příkladem právního vztahu může být např. dluh, manželství nebo účast společníka ve společnosti s ručením omezeným.\n\nPodle počtu subjektů daného vztahu se dělí na právní vztahy \"dvoustranné\" a \"vícestranné\". Podle určitosti těchto subjektů pak na právní vztahy:\n\nJiné dělení právních vztahů může spočívat ve zhodnocení předmětu vztahu, např. statusové (stavové), jako je třeba rodičovství, a závazkové (obligační), včetně závazků škodních.\n\nZákladním prvkem každého právního vztahu jsou jeho \"subjekty\", tedy osoby zavázané vzájemnými povinnostmi a oprávněné k vzájemným právům. Subjektem může být jak fyzická osoba, tak osoba právnická, ale i stát. Aby šlo o subjekt způsobilý, musí mít právní osobnost. U osob fyzických se nabývá narozením (resp. početím, jde-li o tzv. nascitura), u osob právnických samotným vznikem. A aby nebyl jen způsobilý, ale aby se vlastním přičiněním mohl subjektem konkrétního právního vztahu opravdu stát, musí mít navíc plnou svéprávnost, která se u osob fyzických se v plném rozsahu nabývá především až dovršením zletilosti. Právnické osoby samy nejednají, ale podle § 161 občanského zákoníku za ně jednají jiné fyzické osoby.\n\nDalším prvkem každého právního vztahu jsou daná konkrétní práva a povinnosti, neboli \"obsah\" vztahu. A posledním prvkem je jeho předmět, který lze rozlišovat na \"předmět primární\", lidské chování upravené právním vztahem, a \"předmět sekundární\", určitá práva či věci, ke kterým se dané lidské chování vztahuje. Pouze předmět primární je ale prvkem nezbytným, protože mohou existovat právní vztahy, které spočívají jen v chování, tedy sekundární předmět u nich může absentovat.\n\n"}
{"id": "71345", "url": "https://cs.wikipedia.org/wiki?curid=71345", "title": "Ťumeňská oblast", "text": "Ťumeňská oblast\n\nŤumeňská oblast či Ťumenská oblast ( Тюме́нская о́бласть) je jednou z oblastí Ruské federace. Je začleněna do Uralského federálního okruhu.\n\nŤumeňská oblast leží na území západní Sibiře a včetně dvou autonomních okruhů, Chanty-Mansijského a Jamalo-něneckého, které jsou její součástí, představuje třetí nejrozsáhlejší administrativní jednotku země. Na jihu hraničí s Kazachstánem, na severu se Severním ledovým oceánem, západní hranice je z velké části tvořená pohořím Ural. Východní hranice probíhá Západosibiřskou rovinou, která pokrývá největší část oblasti.\n\nŤumeňskou oblast tvoří z velké části bažiny, hustěji osídlená je pouze její jižní část s obdělávatelnou půdou. Na severu se nacházejí močály, lesy a velké řeky, a také rozsáhlé zásoby nerostného bohatství včetně ropy a zemního plynu, díky jejichž těžbě je Ťumenská oblast nejbohatším regionem Ruska s HDP na obyvatele několikanásobně převyšujícím celonárodní průměr. Největšími řekami oblasti jsou Ob a jeho přítok Irtyš, mezi poloostrovy pak patří Jamal, Javal a Tazovskij. Většina významných měst je napojena na železnici, tou nejvýznamnější je Transsibiřská magistrála.\n\n"}
{"id": "71347", "url": "https://cs.wikipedia.org/wiki?curid=71347", "title": "Pozemní mina", "text": "Pozemní mina\n\nMina je vojenská zbraň sloužící k pasivnímu vyřazování nepřátelských sil. Mina funguje na principu tlakového snímače, který se zapne, když na ni oběť stoupne nebo vjede (snímače jsou vyráběny na různé hmotnosti např. protitanková mina sepne nad 250 kg a nášlapná nad 50 kg). Tlakem aktivuje roznětku, která odpálí umístěnou nálož. Výbuch je směřován vzhůru do míst, kde se nachází cíl. Miny jsou instalovány pod povrch země, čímž se zmenšuje její šance na odhalení.\n\nMiny se často umísťují do souvislých oblastí jako uměle vytvořené zátarasy, či pasti proti postupujícím jednotkám. Těmto souvislým plochám říkáme minová pole.\n\nNášlapná mina se většinou odpaluje tlakem, ale dají se využít i další způsoby jako seismický otřes, optočlánky, dotek, pohyb, přetrhnutí nebo vytrhnutí jistícího lanka, časováním atd.\n\nPrvní miny byly využívány již v první světové válce, ale jejich efektivnost byla nedostatečná, a tak se začaly vyvíjet silnější a smrtelnější varianty.\n\nMiny jsou zbraní, která po zahrabání do země funguje i po několika letech, takže se stávají hrozbou po skončení vojenského konfliktu (i během něho) civilnímu obyvatelstvu. Často se stává, že minová pole nejsou označena a nikterak se neprojevují, čímž jsou nebezpečná. Každoročně je mnoho tisíců lidí zabito či zraněno vlivem pozemních min.\n\nNejlepší obranou je prevence. Zákaz a ničení protipěchotních min formuluje široce uznávaná Ottawská úmluva. Smlouvu o zákazu výroby a používání min podepsala většina členských zemí OSN, včetně ČR. Ale 35 zemí, největší výrobci a uživatelé nášlapných min, dohodu nepodepsali (USA, Čína, Rusko).\n\nDalší možností jsou protiopatření, která mají chránit jednotky. Jedním z nich je minohledačka, což je přístroj reagující na kov v zemi. Dalším je například umístění speciálních nástaveb na obrněná vozidla. Často se využívá speciálně navržená konstrukce, která se přidělá před obrněnce. Na jejím začátku je několik silných řetězů, které se otáčí kolem středu a prudkými údery mlátí do zemského povrchu, čímž zvyšují tlak a přivádějí minu k výbuchu.\n\n"}
{"id": "71359", "url": "https://cs.wikipedia.org/wiki?curid=71359", "title": "John Milton", "text": "John Milton\n\nJohn Milton (9. prosince 1608 – 8. listopadu 1674) byl anglický barokní básník, známý zejména díky své epické básni \"Ztracený ráj\". Mimo jiné se snažil prosadit manželský rozvod a svobodu tisku. Do češtiny jeho díla překládal obrozenec Josef Jungmann.\n\nMiltonův otec, také John Milton, se přestěhoval kolem roku 1583 do Londýna, potom co byl kvůli svému příklonu k protestantství vyděděn svým otcem Richardem Miltonem, oddaným katolíkem. Okolo roku 1600 se básníkův otec oženil se Sárou Jeffereyovou a sám John Milton se narodil 9. prosince 1608 v Cheapside v Londýně v Anglii.\n\nMilton získal vzdělání v St Paul's School v Londýně. Připravoval se ke kariéře anglikánského duchovního, a tak roce 1625 započal studium na Christ's College v Cambridge, kde získal magisterský titul 3. července 1632. Na Cambridge se Milton také spřátelil s angloamerickým teologem Rogerem Williamsem, kterého vyučoval hebrejštinu výměnou za hodiny nizozemštiny. Po zdárném ukončení studia na Cambridge (1632) se odebral do venkovského sídla svého otce, aby se zde věnoval podrobnému studiu starověké i moderní teologii, historie, politiky, literatury a přírodních věd, aby tak později mohl nastoupit dráhu úspěšného básníka. Proto je John Milton považován za jednoho z nejvzdělanějších anglických básníků. V latinské básni (někdy v průběhu 30. let) děkuje svému otci za podporu v těchto časech.Po dokončení svého šestiletého samostudia se Milton plaví do Francie a Itálie a potkává italského astronoma Galilea Galileiho. Už po návratu z Francie v červnu 1642 si bere 16letou Mary Powellovou, která se o měsíc později vrací ke své rodině. Po dobu dalších třech let Milton publikuje sérii pamfletů zabývajících se etickou stránkou rozvodu \"(The Doctrine and Discipline of Divorce)\", ve kterých napadá britský zákon týkající se manželství, přebraný v nezměněné podobě ze středověkého katolicismu. Mary se k němu vrací v roce 1645. Její rodina o rok později (1646) musí opustit Oxford za podporu Karla I. v Občanské válce. Měli spolu 4 děti: Anne, Mary, John, a Deborah. Mary (manželka) umírá 5. května 1652 na následky komplikací při porodu Debory. V červnu umírá jeho jediný syn John ve věku 15 měsíců. Všechny dcery se dožily dospělosti. 12. prosince 1656 se Milton znovu žení s Katherine Woodcockovou, která umírá 3. února 1658, méně než 4 měsíce po tom, co dala život dceři Katherine, která umírá 17. března. 24. února 1663 si Milton bere svoji poslední ženu Elizabeth Minshullovou, která se o něj stará až do dne jeho smrti, 8. listopadu 1674.\n\nMilton kvůli své slepotě \"Ztracený ráj\" a \"Ráj znovu nabytý\" pouze diktoval. Musel si tudíž pamatovat obrovské části svých básní nazpaměť, což zaslouží obdiv - jiní by si tak rozsáhlé dílo rozvrhovali na papír.\n\nNavzdory vyčerpávajícímu rozsahu Miltonova intelektuálního bádání můžeme nalézt zásadní zdroje vnějšího vlivu. Jsou jimi třeba biblické knihy Genesis, Jób a Žalmy, stejně jako Homér, Publius Vergilius Maro a Marcus Annaeus Lucanus. Miltnovým oblíbeným historikem byl Gaius Sallustius Crispus; nicméně, ačkoli se Milton ve svém díle často vyhýbá klasickým a biblickým vlivům (můžeme zde nalézt narážky i na Spensera, Sidneyho, Donna i Shakespeara), někteří kritici tvrdí, že se Milton také snažil (ve své konverzaci Adama a Evy) podemlít tropy a styl kavalírských básníků, jako je John Wilmot, Hrabě Rochesterský a Sir John Suckling. Miltonova literární kariéra vrhá tak impozantní stín na anglické básníky 18. a 19. století, že často jeho obliba převyšuje všechny anglické básníky včetně Shakespeara. Můžeme například ukázat na epickou báseň Lucy Hutchinsonové o pádu lidství, Order and Disorder (Řád a zmatek)(1679), a díla Johna Drydena, The State of Innocence and the Fall of Man: an Opera (Stav nevinnosti a pád člověka)(1677), jako na důkaz bezprostředního kulturního vlivu (Miltonova).\n\n\n\n\n\n"}
{"id": "71361", "url": "https://cs.wikipedia.org/wiki?curid=71361", "title": "Ahinsá", "text": "Ahinsá\n\nAhinsá (sanskrt अहिंसा – ahiṁsā – \"nenásilí\") je forma principu nenásilí, morální náboženská zásada hinduismu, buddhismu a džinismu spočívající v úctě ke všemu živému, zákazu zabíjení a ochraně všech živých bytostí před fyzickým násilím – lidí, zvířat a v džinismu také rostlin a země. Lidé, kteří vyznávají myšlenku ahinsy jsou často vegetariáni a vegané.\n\nZa nenásilí se tradičně považuje i násilí v souladu s dharmou, čili na ochranu vyšších zákonů a živých bytostí.\n\nPodle tradic bhakti je za nejvyšší úroveň nenásilí považováno šíření duchovního poznání, které živým bytostem umožňuje vysvobození z koloběhu převtělování (samsára).\n\nMyšlenka nenásilí byla uplatňována Mahátmou Gándhím při prosazování nezávislosti Indie.\n\n\n"}
{"id": "71362", "url": "https://cs.wikipedia.org/wiki?curid=71362", "title": "James Hilton", "text": "James Hilton\n\nJames Hilton (9. září 1900 – 20. prosince 1954) byl slavný anglický romanopisec první poloviny 20. století.\n\nJeho nejslavnější román je \"Ztracený obzor\", ve kterém se objevuje vrch Karakal a legendární klášter Šangri-La, který skrývá veškeré lidské vědění.\n"}
{"id": "71376", "url": "https://cs.wikipedia.org/wiki?curid=71376", "title": "Owen Chamberlain", "text": "Owen Chamberlain\n\nOwen Chamberlain (10. července 1920 San Francisco, Kalifornie – 28. února 2006 Berkeley, Kalifornie) byl významný americký fyzik, který svým výzkumem srážek protonů a návrhy detektorů částic přispěl nemalou měrou k rozvoji experimentální částicové fyziky. Proslavil se zejména objevem antiprotonu, za což obdržel společně s Emiliem Segrèm Nobelovu cenu za fyziku v roce 1959.\n\nByl profesorem fyziky na univerzitě v Berkeley v letech 1958–1989 a od roku 1989 emeritním profesorem. Byl členem Americké fyzikální společnosti (Fellow of the American Physical Society) a americké Národní akademie věd (National Academy of Sciences) a za svůj život získal řadu ocenění.\n\nOwen Chamberlain se narodil 10. července 1920 v San Franciscu. Jeho otec W. Edward Chamberlain byl radiolog se zájmem o fyziku a jeho matka se za svobodna jmenovala Genevieve Lucinda Owen.\n\nStudoval fyziku na Dartmouth College v Hanoveru (New Hampshire, USA), kde získal bakalářský titul (A.B.) v roce 1941. Poté přešel na Kalifornskou univerzitu do Berkeley, ale jeho studia byla přerušena zapojením se Spojených států amerických do 2. světové války. Začátkem roku 1942 se Chamberlain zapojil do tajného projektu Manhattan v Los Alamos (New Mexico, USA), jehož cílem bylo vyrobit atomovou bombu. Chamberlainovým úkolem byl výzkum jaderných srážek se středně energetickými neutrony a přirozeného štěpení těžkých prvků. Na tomto projektu pracoval společně s Emiliom Segrè jak v Los Alamos, tak v Berkeley.\n\nPo válce pokračoval v postgraduálním studiu na Chicagské univerzitě pod vedením slavného fyzika Enrica Fermiho. Fermi měl velký význam pro budoucí vědeckou dráhu Chamberlaina, neboť ho motivoval a podpořil, aby se namísto prestižní teoretické fyziky začal věnovat experimentální fyzikou. Ve své doktorské práci se zabýval difrakcí pomalých neutronů a titul Ph.D. obdržel oficiálně od Chicagské univerzity v roce 1949.\nV roce 1948 přijal Chamberlain učitelské místo na Kalifornské univerzitě v Berkeley, kde byl později v roce 1958 jmenován profesorem fyziky. Společně s profesorem Emiliem Segrèm, Clydem Wiegandem a dalšími se v 50. letech zabýval protonovými srážkami. Série jejich experimentů vedla v roce 1955 k objevu antiprotonu (záporně nabitého protonu), který se tak stal po pozitronu druhou nalezenou antičásticí, jejichž existenci teoreticky předpověděl Paul Dirac. \n\nV následujících letech se se svými kolegy zaměřil na studium interakcí antiprotonů s dalšími částicemi. Během tohoto výzkumu byla objevena další antičástice, tentokrát antineutron. V 60. letech byl pak společně s Carsonem Jeffriesem a Gilbertem Shapirem průkopníkem použití polarizovaných protonů mimo jiné ke studiu spinové závislosti vysokoenergetických procesů, k určení parity hyperonů či k testům časové symetrie v elektron-protonových srážkách. Ke konci 70. let a začátkem 80. let se účastnil výzkumu interakcí urychlených lehkých jader s jinými atomovými jádry na urychlovači Bevalac v Lawrence Berkeley National Laboratory.\n\nKe konci své vědecké kariéry pracoval společně s Davidem Nygrenem na vývoji tzv. časově projekční komory (Time projection chamber), detektoru částic, který byl úspěšně použit k výzkumu elektron-pozitronových srážek na lineárním urychlovači ve Stanfordu (SLAC).\n\nChamberlain se též aktivně účastnil řady hnutí za mír, lidská práva či svobodu slova. Vystoupil např. proti válce ve Vietnamu a byl významným členem hnutí \"Scientists for Sakharov, Orlov and Shcharansky\", které vzniklo na podporu ruských vědců vězněných v Sovětském svazu pro svá politická přesvědčení. V 80. letech se otevřeně postavil za ukončení vývoje a výroby jaderných zbraní.\n\nV roce 1943 se Chamberlain oženil s Beatrice Babette Copper († 1988), se kterou měl tři dcery a jednoho syna. Později se oženil ještě dvakrát – s June Steingart Greenfield († 1991) a Sentou Pugh Gaiser. V roce 1985 byla u něho diagnostikována Parkinsonova nemoc a o čtyři roky později ukončil svou dlouholetou kariéru učitele na univerzitě v Berkeley. Na následky komplikací spojených s jeho nemocí zemřel 28. února 2006 v Berkeley ve věku 85 let.\n\n\n"}
{"id": "71392", "url": "https://cs.wikipedia.org/wiki?curid=71392", "title": "Boletus polymorphus", "text": "Boletus polymorphus\n\nBoletus polymorphus je systematický synonymický název pro dva druhy hub:\n\n"}
{"id": "71406", "url": "https://cs.wikipedia.org/wiki?curid=71406", "title": "Zaurak", "text": "Zaurak\n\nZaurak (arab. „člun, vor“) je jméno hvězdy γ (Gama) v souhvězdí Eridanu. Zaurak má zdánlivou jasnost +2,95 a patří ke spektrální třídě M0 IIIb Ca-1. Zaurak je od Země vzdálen asi 204 světelných let.\n\n"}
{"id": "71419", "url": "https://cs.wikipedia.org/wiki?curid=71419", "title": "Mariann Fischer Boelová", "text": "Mariann Fischer Boelová\n\nMariann Fischer Boel (* 15. duben 1943, Aasum) je dánská politička, v době od 22. listopadu 2004 do 9. února 2010 byla činná jako evropská komisařka pro zemědělství a rozvoj venkova.\n\nJe členkou dánské liberální strany Venstre, od listopadu 2001 do srpna 2004 byla ministryní pro potraviny, zemědělství a rybářství v dánské vládě premiéra Anderse Fogha Rasmussena.\n\n"}
{"id": "71432", "url": "https://cs.wikipedia.org/wiki?curid=71432", "title": "Kobyliská střelnice", "text": "Kobyliská střelnice\n\nKobyliská střelnice je bývalá vojenská střelnice a popraviště v době nacistické okupace v Praze-Kobylisích. Od roku 1945 je pietním místem, roku 1975 přeměněno na Památník protifašistického odboje. Od roku 1978 je národní kulturní památkou.\n\nKobyliská střelnice vznikla v roce 1890 na okraji tehdejší vsi Kobylisy severně od Prahy. Zprvu sloužila pro výcvik pěchoty, ale brzy se stala také výletním místem. Vojenské kapely tu pořádaly koncerty, byla zřízena konírna a cvičila se jízda na koni. Po 1. světové válce nacvičovaly na střelnici i měšťanské sbory, Sokol a další spolky.\n\nPodle střelnice byla při svém vzniku v roce 1938 pojmenována Střelničná ulice, která vede z Kobylis směrem k Proseku.\n\nZa druhé světové války zřídila německá správa Prahy v zadní části střelnice popraviště, přičemž na tuto práci nasadila mj. židovské pracovníky. Bývalá konírna se proměnila na poslední vězení odsouzených. Po atentátu na Heydricha v roce 1942 tu byly odvetou denně popravovány desítky mužů a žen. Zvuky výstřelů byly záměrně přehlušovány spouštěnými motory autobusů a automobilů. Od 30. května do 3. července 1942 bylo popraveno téměř 540 osob, mj. Alois Eliáš, feministka Františka Plamínková, Vladislav Vančura, Evžen Rošický, Jan Auerhan, zoolog Jaroslav Štorkán či skupina občanů Lidic. Dodatečně 4. a 5. září zde byli také zastřeleni představitelé Československé pravoslavné církve v čele s biskupem Gorazdem.\n\nPo skončení války byla střelnice nejdříve pietně upravena Pražany. Část ještě nějakou dobu využíval Svazarm a Armádní film. V roce 1978 byla Kobyliská střelnice prohlášena za národní kulturní památku.\n\nDnešní pietní výzdoba areálu střelnice byla dokončena roku 1975. Na místě bývalých koníren je mozaika od Martina Sladkého, opodál stojí dřevěný kříž (původní byl pro špatný stav dřeva nahrazen v prosinci 2007 novým) a plastika plačící ženy od Miloše Zeta. Naproti jedinému vchodu do areálu skrz val jsou do desky vytesány verše Miroslava Floriana.\n\nV české literatuře vypodobnila popravy na Kobyliské střelnici Marie Pujmanová na osudu jedné z fiktivních postav románu \"Život proti smrti\".\n\nOd března 2015 do dubna 2016 byl areál uzavřen a prošel rekonstrukcí, v jejímž rámci byly odstraněny náletové dřeviny, odkryty a zrekonstruovány terčové střelecké jámy včetně terčových mechanismů, původní rozbitá trachytová dlažba byla vyměněna za novou, která pochází ze stejného lomu. Byly instalovány přípojky vody a elektřiny pro závlahový a kamerový systém, zavedeno nové osvětlení a provedeny i další opravy a restaurační práce. Celkové náklady dosáhly přibližně 13 milionů korun. Slavnostně znovuotevřen byl za účasti ministra obrany a představitelů městské části v pondělí 25. dubna 2016.\n\n\n"}
{"id": "71441", "url": "https://cs.wikipedia.org/wiki?curid=71441", "title": "Drsník", "text": "Drsník\n\nDrsník je malá vesnice, která je místní částí obce Pečice. Ves má asi 20 chalup po obou stranách silnice mezi Raděticemi a Pečičkami. V roce 2011 zde trvale žilo 41 obyvatel.\n\nPrvní písemná zmínka o vesnici pochází z roku 1603.\n\n\nTerén je zvlněný, pahorkovatý, pole a louky doplňují relativně rozlehlé lesy. V důsledku rozsáhlosti lesů a velmi malého zalidnění i nepatrného automobilového provozu, je možné často pozorovat lesní zvěř na přilehlých loukách. V blízkosti se nachází osada Dalskabáty, známá z Drdovy hry \"Dalskabáty, hříšná ves\". V této hře se čert ptá kolegy: \"„Odkud jste kamarádíčku?“ „Z Drsníku.“\"\n"}
{"id": "71447", "url": "https://cs.wikipedia.org/wiki?curid=71447", "title": "Dvanáct vánočních dnů", "text": "Dvanáct vánočních dnů\n\nDvanáct vánočních dnů (Twelve Days of Christmas) je název staré anglické koledy patrně z 16. století, která metaforickou formou podává základní křesťanskou nauku. Lidový autor využil při tvorbě rýmů aliterace. Koleda má sumační charakter tj. to, co se objeví v předchozích slokách je znovu opakováno i v dalších. Podobnou českou písní je \"Když jsem já sloužil\".\n\nNěkteří křesťané připisují skrytou symboliku darům zmiňovaným v písni. Patrně nejznámější výklad je:\n\nvěrnost, tichost a sebeovládání.\n\n"}
{"id": "71456", "url": "https://cs.wikipedia.org/wiki?curid=71456", "title": "Kartel", "text": "Kartel\n\nKartel je forma obchodní dohody mezi soutěžiteli, která narušuje hospodářskou soutěž. Cílem kartelu je omezení, nebo vyloučení konkurence a maximalizace zisku celého odvětví. V České republice jsou tyto dohody zakázané a neplatné, pokud zvláštní zákon nestanoví jinak nebo pokud výjimku z takového zákazu nepovolí Úřad pro ochranu hospodářské soutěže.\n\nNěkteré kartely jsou vládami podporované, nebo přímo chráněné. Jejich účelem je udržení stability trhu, nebo zajištění odbytu například zemědělských výrobků. Příkladem takového legálního kartelu je Organizace zemí vyvážejících ropu.\n\nKartelovou dohodu uzavírají soutěžitelé, kteří vyrábějí stejné nebo podobné výrobky, případně nabízejí stejné nebo podobné služby, a kteří jsou si vědomi toho, že když společně všichni sníží svůj výstup, zvýší se tím cena produktů a tím se zvýší i jejich zisky. Poškozeni naopak jsou soutěžitelé neúčastnící se kartelu a předevsím spotřebitelé. Soutěžitelé uzavírají dohodu například o stanovené ceně, nebo o stanovených podílech na výstupech na trhu, nebo o rozdělení trhu. V posledním případě si firmy nekonkurují a každá firma se na svém trhu chová jako monopol. Ke kartelovým dohodám jsou náchylnější oligopolní trhy. Ty jsou charakteristické tím, že je na ně těžké vstoupit. Převládá na nich několik firem dodávajících většinovou část produkce.\n\nNa oligopolním trhu je chování firem velmi provázané, jednotlivé firmy musí proto při plánování strategie brát v úvahu i strategie ostatních. Občas ale mají firmy tendenci si soutěžení ulehčit, proto mezi nimi mohou vzniknout tajné dohody. Díky takové dohodě se pak tyto firmy mohou chovat jako firma s monopolním postavením.\n\nVzhledem k tomu, že kartel je většinou ilegální, je dodržování dohody právně nevymahatelné. Soutěžitelé jsou možným ziskem motivováni k tomu, aby dohodu porušili. Jejich chování je příkladem vězňova dilematu. Soutěžitel může porušit dohodu například tím, že sníží ceny nebo zvýší produkci. Pokud by to soutěžitel udělal, zvýšil by tak svůj zisk. Zisk ostatních členů kartelu se tím naopak sníží. Pokud se ale takto zachovají všichni soutěžitelé v kartelu, všichni si pohorší.\n\nV České republice jsou kartelové dohody podle § 3 zákona č. 143/2001 Sb., o ochraně hospodářské soutěže, děleny takto:\n\nNejčastěji se jedná o situaci, kdy si firmy stanoví prodejní nebo nákupní ceny, tím je narušeno přirozené konkurenční prostředí, znevýhodněny jsou nezúčastněné firmy a především spotřebitelé.\n\nTato kategorie dohod zahrnuje dohody o omezení nebo kontrole výroby, odbytu, výzkumu a vývoje nebo investic. Omezování výroby nebo odbytu se typicky projevuje jako dohoda o kvótách výroby nebo odbytu. V důsledku regulace výroby se přestává nabídka chovat závisle na poptávce a je tedy uměle limitována, čímž dochází k deformaci soutěžního prostředí.\n\nJedná se o dohody rozdělující trh podle určitých hledisek. Může se jednat o rozdělení zákazníků podle určitých kriterií, nebo o rozdělení trhu podle lokality. Firma pak na své části trhu získává monopolní postavení.\n\nTento typ kartelů je v zákoně popsán jako dohody o tom, že uzavření smlouvy bude vázáno na přijetí nějakého dalšího plnění. Jde o případy, kdy neexistuje žádná souvislost mezi tímto plněním a předmětem smlouvy a z žádných obchodních zvyklostí ani ze zásad poctivého obchodního styku nevyplývá, že by se tato dvě plnění měla poskytovat současně. Odběratel je pak nucen odebírat i zboží, o které neměl zájem a kterým mu jsou zbytečně navyšovány náklady.\n\nJedná se o dohodu, která určuje uplatňování odlišných podmínek pro různé soutěžitele.\n\nV této situaci se účastníci kartelů dohodnou, že nebudou spolupracovat s konkurenty, kteří se dohody neúčastní.\n\nDalším typem kartelové dohody, avšak nezmiňovaným v tomto zákoně, je takzvaný Bid-rigging. Jedná se o dohodu mezi uchazeči o veřejnou zakázku, kteří úmyslně nepodávají konkurenční nabídky. Důsledkem je poškození zadavatele veřejné zakázky.\n\nZOHS však také obsahuje výluky ze zákazu a výjimky ze zákazu, které dovolují existenci některých kartelů.\n\n\nVýjimky ze zákazu pak dovolují existenci kartelů, které mají positivní vliv na trh.\n\n\n"}
{"id": "71460", "url": "https://cs.wikipedia.org/wiki?curid=71460", "title": "Space Shuttle Solid Rocket Booster", "text": "Space Shuttle Solid Rocket Booster\n\nSpace Shuttle Solid Rocket Booster (SRB) je pomocný vzletový raketový stupeň na tuhé pohonné látky, které jsou připevněny v páru k odhazovací nádrži ET na raketoplánu Space Shuttle. Rakety dodávají 71 % tahu pro vzlet.\n\nStartovací stupně a jejich motory vyvinula a vyrábí firma Thiokol (nyní ATK Launch Systems Group, součást koncernu Alliant Techsystems, Inc.), Brigham City, UT (USA).\n\nVětší část každého ze startovacích stupňů SRB o délce 45,46 m, průměru 3,8 m a vzletové hmotnosti 590 tun (prázdná hmotnost 87 tun) tvoří raketový motor SRM (Solid Rocket Motor) spalující tuhé pohonné látky (směs tvořenou 12,04 % polybutadienakrylátu, 16,00 % práškového hliníku a 69,60 % chloristanu amonného; dále pak 0,40 % práškového oxidu železitého jako katalyzátoru a 1,96 % epoxidového vytvrzovače). Stavebně jsou motory tvořeny osmi segmenty, které jsou po dvojicích spojeny ve výrobním závodě a vzniklé čtyři části jsou po přepravě sestaveny dohromady až na kosmodromu. Horní segment obsahuje iniciační a zážehovou slož, ke spodnímu je připojena vychylovatelná ablativně chlazená expanzní tryska (expanzní poměr 1:11,3, vychylovatelnost 8°). Doba činnosti motorů SRB, daná pevně množstvím pohonné látky, je přibližně 120 sekund. Každý z motorů SRB v okamžiku vzletu raketoplánu vyvíjí tah 11,8 MN. Průřez středového kanálu palivového zrna má tvar jedenácticípé hvězdy; po ohoření cípů, zhruba v T+50 s po startu, se tah motoru samovolně snižuje. \nNa povrchu spalovací komory SRM jsou lineární nálože, které jsou v případě havárie raketoplánu během startu odpáleny, spalovací komoru rozpůlí a tím ukončí funkci motoru, aby nedopadl do obydlených míst.\n\nNad horním segmentem je pod kuželovým aerodynamickým krytem umístěna část řídicí elektroniky a padákový systém, umožňující bezpečné snesení vypotřebovaných motorů na mořskou hladinu. Další část elektroniky je umístěna v prostoru kolem expanzní trysky, kde je také umístěno turbočerpadlo hydrauliky pro vychylování trysky motoru. V horním i spodním přístrojovém úseku jsou také umístěny vždy čtveřice malých raketových motorů pro rychlé oddělení SRB od odhazovací nádrže ET.\n\nStupně SRB jsou z boku připojeny k odhazovací nádrži ET prostřednictvím tří trubkových konstrukcí, jedné v přední a dvou v zadní části SRB. \n\nPo dokončení práce SRM ve výši 45 km se výbušnými šrouby oddělí spoje s nádrží ET a zažehnou se dvě čtveřice pomocných raketových motorů které SRB vzdálí do bezpečné vzdálenosti od raketoplánu. SRB setrvačností vystoupají do výše kolem 66 km. Poté se volným pádem vracejí k zemi, Přibližně 225 s po oddělení od ET ve výši 4,8 km na povel barorelé se odhodí přední aerodynamický kryt a vypustí se výtažný a poté i stabilizační padák o průměru 16,6 m. Ve výši 1,8 km se odhodí stabilizační padák a otevřou se tři hlavní padáky, každý o průměru 41,5 m. Ty zajistí přistání SRB rychlostí 25 m/s, přibližně 260 km od místa startu. Vzduch uvnitř spalovací komory zajistí, že se nepotopí. Poté jsou odvlečeny záchrannými loděmi do Port Canaveral a předány k demontáži a opětovnému naplnění tuhými pohonnými látkami. Předpokládá se jejich desetinásobné opakované použití.\n\nZávada na těsnění mezi segmenty SRB byla příčinou havárie raketoplánu Challenger. \n\nSpoje mezi segmenty musí zajistit těsnost proti pronikání rozžhavených spalin. Jsou dvou typů: stálé, které jsou kompletovány už ve výrobním závodě a provozní, kompletované na kosmodromu. Spoj je těsněn nadvakrát: vnitřní tepelná izolace je zalita speciální tmelem a plášť má zvláštní spoj. Dolní část provozního spoje má na řezu tvar písmene U, do něhož zapadá vrchní část ve tvaru I. Uvnitř spoje na straně blíže k palivu jsou obě části těsněny dvojicí o-kroužků o průměru 3,66 m a tloušťce 6,4 mm. Při návrhu konstruktéři předpokládali, že tlakem plynů bude vnitřní rameno spodní části U přitlačováno k zapadající části vrchního segmentu. V praxi se ale ukázalo, že více se rozepíná slabší zapadající vrchní část. Těsnění, původně navržené na zatížení tlakem, muselo tedy vyrovnávat naopak rozpínání. Materiál těsnicích kroužků ale nebyl schopen dostatečně rychle reagovat při nízkých teplotách. To se stalo právě při tragickém startu Challengeru, který proběhl při mrazu −14 °C. Těsnicí kroužky při této teplotě nevyrovnaly rozpínání obalu a nezadržely tlak plynů, které pronikly izolačním tmelem.\n\nV roce 2005 NASA oznámila, že Orion bude na nízkou oběžnou dráhu a později na Měsíc a Mars vynášet nosná raketa Ares I, jejíž první stupeň bude tvořit upravený SRB a ve vyšších stupních budou použity upravené motory Rocketdyne J-2X.\n"}
{"id": "71461", "url": "https://cs.wikipedia.org/wiki?curid=71461", "title": "Gyrokompas", "text": "Gyrokompas\n\nGyrokompas (nazývaný zde také gyroskop) je přístroj, který je využíván pro určení opravdového severu Země v námořní plavbě. Jeho princip vynalezl francouzský fyzik Léon Foucault v roce 1852 v návaznosti na své kyvadlo, jako praktický přístroj pro navigaci se začal používat až na začátku 20. století, kdy si jej nechal patentovat německý průmyslník Hermann Anschütz-Kaempfe, který zamýšlel dosáhnout severního pólu ponorkou.\n\nPouzdro gyroskopu obsahuje dvě koule, které jsou do sebe navzájem vloženy. Setrvačník uvnitř nich je zavěšen v kardanovém závěsu. Tím je zaručena volnost otáčení vzhledem k pohybům lodi. Není tak ovlivňován náklony lodi.\n\nSetrvačník má pracovní otáčky obvykle 20 000 až 50 000 otáček za minutu. V laboratorních podmínkách může mít až 500 000 ot za minutu. Po dosažení pracovních otáček se osa setrvačníku díky úhlové rychlosti otáčení Země (O) a zemské přitažlivosti ustaví rovnoběžně s místním poledníkem. Tím je dán opravdový sever. Gyroskop je obvykle napojený na autopilota lodi, který z opravdového severu „počítá“ kurz lodi. Odchylka gyroskopu od opravdového severu je max 0.5° při stále rychlosti a kurzu lodi. Pokud loď manévruje, nebo mění kurz, dochází k tzv. inerciální deviaci gyroskopu, gyroskop může po dobu v řádech několika minut vykazovat odchylky až 3°. Tím je ovlivněn i autopilot lodi. \n\nStálá odchylka je tzv. rychlostní deviací gyroskopu. Na můstku každé lodi je tabulka stálé deviace gyrokompasu, Stálou odchylku nejvíce ovlivňují tři parametry – rychlost lodi, pouze zeměpisná šířka pozice lodi a kurz lodi. Dle těchto parametrů je možno vyhledat tzv. opravu gyra v tabulce a provést opravu. \n\nOprava se provádí podle vzorce\n\nformula_1\n\nkde:\nZ praxe: \n"}
{"id": "71462", "url": "https://cs.wikipedia.org/wiki?curid=71462", "title": "Koňské šířky", "text": "Koňské šířky\n\nKoňské šířky jsou subtropické zeměpisné šířky mezi 30° a 35° severně i jižně, charakteristické svými mírnými větry a horkým suchým počasím. Tento pás na severní polokouli se někdy nazývá tišiny obratníku Raka a na jižní polokouli tišiny obratníku Kozoroha.\n\nPředpokládá se, že název vznikl při cestách do Nového světa, kdy byly posádky v bezvětří stojících plachetnic donuceny utratit část koní z důvodu ušetření tenčících se zásob vody, nebo pro jejich maso.\n\nV koňských šířkách sestupuje k zemskému povrchu vzduch proudící směrem od rovníku k zemským pólům (tzv. antipasát). Ten se při zemském povrchu rozdělí, část proudí zpět k rovníku ve formě pasátu a část směrem k pólům ve formě západních větrů (anglicky westerlies).\n"}
{"id": "71464", "url": "https://cs.wikipedia.org/wiki?curid=71464", "title": "Veľká Domaša", "text": "Veľká Domaša\n\nVeľká Domaša je víceúčelové vodní dílo, vodní nádrž, přehrada, v okrese Vranov nad Topľou. Nachází se v Ondavské vrchovině v dolině řeky Ondavy. Vodní nádrž Domaša se dvěma třetinami plochy rozkládá na území okresu Vranov nad Topľou, a jen severní část zasahuje do okresu Stropkov. Plocha nádrže je 14,22 km², délka 13,8 km, maximální šířka přibližně 3 km, maximální hloubka 25 m.\n\nPřehrada byla vybudovaná na řece Ondavě v letech 1962 - 1967.\nKvůli ročním srážkovým výkyvům a nerovnoměrným odběrům vody hladina v průběhu roku intenzívně kolísá, což vyvolává podmáčení břehů s následnými sesuvy na přilehlých svazích, výrazně poškozujících hospodářské objekty, především cesty.\n\nCelá nádrž má velký vodohospodářský význam s polyfunkčním charakterem: regulace přítoku vody do Východoslovenské nížiny, zásobárna užitkové vody (výhledově i pitné vody) a využití na rekreační účely.\n\nPod přehradou byla vybudovaná malá vyrovnávací nádrž Malá Domaša.\n\n\n"}
{"id": "71466", "url": "https://cs.wikipedia.org/wiki?curid=71466", "title": "Asociativní pole", "text": "Asociativní pole\n\nAsociativní pole (slangově podle nejčastější implementace, v některých jazycích slovník, , též ) je datová struktura složená z dvojic klíč-hodnota. Klíčem v asociativním poli bývá často textový řetězec, ale klíčem může být i číslo nebo naopak složená datová struktura. Normální pole lze považovat za speciální případ asociativního pole, u něhož klíče tvoří souvislý interval celých čísel. Některé programovací jazyky dovolují použít kombinaci sekvenčního indexování (jako u klasického pole) a asociativního indexování pole.\n\nVýznam asociativního pole spočívá v jednodušším zápisu programu, při kterém odpadají konstrukce pro vyhledávání prvku v poli.\n\nProtože klíč nelze přímo použít jako číslo nebo index prvku v poli, je zapotřebí prvek podle klíče vyhledat. Nejpoužívanější metodou je mechanismus zvaný hašovací funkce ( též ). Některé implementace používají vyhledávací stromy.\n\nvypíše 100101\n\nvypíše 100101\n\nvypíše 100101\n\nvypíše 1 2 b\n\nPole je s určením typů (v příkladu je klíčem datový typ Qstring, hodnotou integer), v Qt je k dispozici i QMultiHash.\n\nvypíše: 137\n\nZnámé programovací jazyky, které mají asociativní pole implementováno jako abstraktní datový typ:\n\n\nNěkteré programovací jazyky, které nemají přímo implementovanou podporu asociativního pole, ale obsahují implementaci tohoto typu pomocí sady funkcí nebo metod třídy v knihovnách:\n\n\n"}
