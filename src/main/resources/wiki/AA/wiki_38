{"id": "18053", "url": "https://cs.wikipedia.org/wiki?curid=18053", "title": "559", "text": "559\n\n"}
{"id": "18054", "url": "https://cs.wikipedia.org/wiki?curid=18054", "title": "560", "text": "560\n\n"}
{"id": "18055", "url": "https://cs.wikipedia.org/wiki?curid=18055", "title": "561", "text": "561\n\n"}
{"id": "18056", "url": "https://cs.wikipedia.org/wiki?curid=18056", "title": "562", "text": "562\n\n"}
{"id": "18057", "url": "https://cs.wikipedia.org/wiki?curid=18057", "title": "563", "text": "563\n\n"}
{"id": "18058", "url": "https://cs.wikipedia.org/wiki?curid=18058", "title": "564", "text": "564\n\n"}
{"id": "18059", "url": "https://cs.wikipedia.org/wiki?curid=18059", "title": "565", "text": "565\n\n"}
{"id": "18060", "url": "https://cs.wikipedia.org/wiki?curid=18060", "title": "566", "text": "566\n\n"}
{"id": "18061", "url": "https://cs.wikipedia.org/wiki?curid=18061", "title": "567", "text": "567\n\n"}
{"id": "18062", "url": "https://cs.wikipedia.org/wiki?curid=18062", "title": "568", "text": "568\n\n\n"}
{"id": "18063", "url": "https://cs.wikipedia.org/wiki?curid=18063", "title": "569", "text": "569\n\n"}
{"id": "18064", "url": "https://cs.wikipedia.org/wiki?curid=18064", "title": "570", "text": "570\n\n\n"}
{"id": "18065", "url": "https://cs.wikipedia.org/wiki?curid=18065", "title": "571", "text": "571\n\n"}
{"id": "18066", "url": "https://cs.wikipedia.org/wiki?curid=18066", "title": "572", "text": "572\n\n\n"}
{"id": "18067", "url": "https://cs.wikipedia.org/wiki?curid=18067", "title": "573", "text": "573\n\n\n"}
{"id": "18068", "url": "https://cs.wikipedia.org/wiki?curid=18068", "title": "Basilejská úmluva", "text": "Basilejská úmluva\n\nBasilejská úmluva je mezinárodní smlouva podepsaná roku 1989 omezující pohyb nebezpečných odpadů přes hranice a jejich zneškodňování. Smlouvu podepsalo 53 zemí. Roku 2018 bylo 187 stran smlouvy. Roku 2019 bylo (až na USA) navrženo, že i plasty budou zahrnuty.\n"}
{"id": "18069", "url": "https://cs.wikipedia.org/wiki?curid=18069", "title": "574", "text": "574\n\n"}
{"id": "18070", "url": "https://cs.wikipedia.org/wiki?curid=18070", "title": "575", "text": "575\n\n\n"}
{"id": "18071", "url": "https://cs.wikipedia.org/wiki?curid=18071", "title": "576", "text": "576\n\n\n"}
{"id": "18072", "url": "https://cs.wikipedia.org/wiki?curid=18072", "title": "577", "text": "577\n\n\n"}
{"id": "18073", "url": "https://cs.wikipedia.org/wiki?curid=18073", "title": "578", "text": "578\n\n5. října – Justinus II.\n\n"}
{"id": "18074", "url": "https://cs.wikipedia.org/wiki?curid=18074", "title": "579", "text": "579\n\n\n"}
{"id": "18075", "url": "https://cs.wikipedia.org/wiki?curid=18075", "title": "580", "text": "580\n\n"}
{"id": "18076", "url": "https://cs.wikipedia.org/wiki?curid=18076", "title": "581", "text": "581\n\n\n"}
{"id": "18077", "url": "https://cs.wikipedia.org/wiki?curid=18077", "title": "582", "text": "582\n\n\n\n"}
{"id": "18078", "url": "https://cs.wikipedia.org/wiki?curid=18078", "title": "583", "text": "583\n\nDuben – požár ničí Konstantinopoli.\n\n"}
{"id": "18079", "url": "https://cs.wikipedia.org/wiki?curid=18079", "title": "584", "text": "584\n\n\n\n"}
{"id": "18080", "url": "https://cs.wikipedia.org/wiki?curid=18080", "title": "585", "text": "585\n\n\n"}
{"id": "18081", "url": "https://cs.wikipedia.org/wiki?curid=18081", "title": "586", "text": "586\n\nPrvní zmínka o Valaších v Byzantské kronice.\n\n\n"}
{"id": "18082", "url": "https://cs.wikipedia.org/wiki?curid=18082", "title": "587", "text": "587\n\n"}
{"id": "18083", "url": "https://cs.wikipedia.org/wiki?curid=18083", "title": "593", "text": "593\n\n\n"}
{"id": "18084", "url": "https://cs.wikipedia.org/wiki?curid=18084", "title": "594", "text": "594\n\n"}
{"id": "18085", "url": "https://cs.wikipedia.org/wiki?curid=18085", "title": "595", "text": "595\n\n"}
{"id": "18086", "url": "https://cs.wikipedia.org/wiki?curid=18086", "title": "596", "text": "596\n\n\n"}
{"id": "18087", "url": "https://cs.wikipedia.org/wiki?curid=18087", "title": "597", "text": "597\n\n\n\n"}
{"id": "18088", "url": "https://cs.wikipedia.org/wiki?curid=18088", "title": "598", "text": "598\n\n"}
{"id": "18089", "url": "https://cs.wikipedia.org/wiki?curid=18089", "title": "599", "text": "599\n\n"}
{"id": "18090", "url": "https://cs.wikipedia.org/wiki?curid=18090", "title": "600", "text": "600\n\n\n\n\n"}
{"id": "18091", "url": "https://cs.wikipedia.org/wiki?curid=18091", "title": "Bat Out of Hell: Live with the Melbourne Symphony Orchestra", "text": "Bat Out of Hell: Live with the Melbourne Symphony Orchestra\n\nBat Out of Hell: Live with the Melbourne Symphony Orchestra je koncertní album amerického hudebníka Meat Loafa. Vydáno bylo 28. září roku 2004 společnostmi Mercury Records a Sanctuary Records a jeho producenty byli Aernout Kerbert, Richard Whitehouse a Peter Mokran. Záznam pochází z koncertů v Melbourne, kde zpěvák vystoupil ve dnech 20.–24. února 2004 za doprovodu Melbourneského symfonického orchestru. Záznam obsahuje všech sedm písní ze zpěvákova alba \"Bat Out of Hell\" (1977), které jsou zde doplněny několika dalšími.\n\n\n\nPísně „You Took the Words…“ a „I Would Do Anything for Love…“ se liší od originálních textů zkrácením, „I Could´t Have Said It Better“ je také zkrácené, ale v hudbě, nikoliv v textech.\n"}
{"id": "18092", "url": "https://cs.wikipedia.org/wiki?curid=18092", "title": "601", "text": "601\n\nByzantský generál Petr poráží Avary.\n\n"}
{"id": "18093", "url": "https://cs.wikipedia.org/wiki?curid=18093", "title": "Nottingham Trophy 1950", "text": "Nottingham Trophy 1950\n\nPremiéru a zároveň derniéru si na trati Gamston odbyla Nottingham Trophy, závod vypsaný pro vozy Formule 1, který se nezapočítával do výsledků oficiálního mistrovství světa. První ročník Nottingham Trophy odstartoval bez většího zájmu mezinárodní motoristické veřejnosti a na startu se prezentovali především domácí jezdci.\n\n\n"}
{"id": "18094", "url": "https://cs.wikipedia.org/wiki?curid=18094", "title": "Ulster Trophy 1950", "text": "Ulster Trophy 1950\n\nIV Ulster Trophy se jela 12. srpna 1950 na okruhu Dundrod na 15 kol po 11.936 km, celkem 179,04 km.\n\n\n\n\n\n\n\n"}
{"id": "18096", "url": "https://cs.wikipedia.org/wiki?curid=18096", "title": "Grand Prix Pescara 1950", "text": "Grand Prix Pescara 1950\n\nGrand Prix Pescara v roce 1950 (XIX Circuito di Pescara) se jela na okruhu Pescara 15. srpna 1950. Závodilo se na 16 kol x po 25.802 km, tedy celkem 412.826 km.\n\n\n\n\n\n\n\n\n"}
{"id": "18097", "url": "https://cs.wikipedia.org/wiki?curid=18097", "title": "Horizont událostí", "text": "Horizont událostí\n\nHorizont událostí je plocha v časoprostoru, která pro daného pozorovatele vymezuje oblast, ze které nemůže uniknout žádné elektromagnetické záření (světlo). Typickým příkladem horizontu událostí je hranice černé díry – úniková rychlost je na ní rovna rychlosti světla, takže tato oblast je nejzazší mez z hlediska pozorovatele vně černé díry, odkud může světlo uniknout. Jinak řečeno, pod horizontem všechny časupodobné a světelné světočáry zůstávají v černé díře (eventuálně směřují do singularity) a nemohou ovlivnit pozorovatele vně černé díry.\n\nVe Schwarzschildově řešení, které popisuje nerotující nenabitou černou díru, má horizont tvar koule o poloměru nazvaném \"Schwarzschildův poloměr\". Závisí pouze na hmotnosti černé díry a je dán\n\nkde \"G\" je gravitační konstanta, \"m\" je hmotnost, a \"c\" rychlost světla. Pro objekt hmotnosti Slunce vychází poloměr přibližně 3 km, při hmotnosti Země by tento poloměr byl necelých 9 mm.\n\nJevy, ke kterým by mohlo docházet v okolí horizontu, jsou v současnosti předmětem intenzivního výzkumu. V roce 1974 Stephen Hawking použitím kvantové teorie pole na křivém časoprostorovém podkladu odvodil, že černá díra vyzařuje jako absolutně černé těleso. Hawkingovo vyzařování si lze názorně představit jako jev v těsném sousedství horizontu. Z vakua neustále vznikají páry částic a antičástic, které za normálních okolností opět velmi rychle anihilují. Těsně nad horizontem se ale může stát, že pár je „roztržen“ a jedna částice pohlcena černou dírou. Druhá částice pak uniká jako reálná částice do vesmíru. Právě tyto reálné částice způsobují vyzařování černých děr. Záření je ve formě gama a rentgenového záření, které je teoreticky možné zachytit, ale je příliš slabé. Abychom ho byli schopni zachytit, musela by být vyzařující černá díra vzdálená od nás asi jen půl miliardy km (vzdálenost Pluta). Černá díra tímto procesem ztrácí hmotnost. O tomto jevu mluvíme jako o Hawkingovu vypařování.\n\nProblémem tohoto výsledku je (možná zdánlivý) rozpor s jedním ze základů kvantové mechaniky. Představme si vesmír s hmotou, která zkolabuje do černé díry. Na počátku je vesmír v čistém kvantovém stavu. Pak projde gravitačním kolapsem, vytvoří se černá díra, a ta se Hawkingovým vyzařováním vypaří. Výsledné tepelné spektrum je ale popsáno stavem smíšeným, v průběhu procesu došlo k „zapomenutí“ téměř veškeré informace. V kvantové teorii je ovšem časový vývoj popsán unitárním operátorem, který uzavřený systém z čistého do smíšeného stavu nikdy nedokáže převést.\n\nVysvětlení tohoto paradoxu se věnuje dosti velká pozornost a bylo navrženo několik řešení. Velkou pozornost vyvolal návrh představený v červenci 2004 Stephenem Hawkingem, podle kterého kolem černých děr skutečný horizont událostí neexistuje a díky kvantovým fluktuacím se mohou informace dostávat ven z černé díry. Podle jeho názoru zveřejněného v roce 2014 pak gravitačním kolapsem nevzniká skutečný horizont událostí, ale pouhý zdánlivý horizont událostí, a tak klasicky vnímaná černá díra neexistuje.\n\n"}
{"id": "18098", "url": "https://cs.wikipedia.org/wiki?curid=18098", "title": "Mustafa Kemal Atatürk", "text": "Mustafa Kemal Atatürk\n\nMustafa Kemal Atatürk, později znám jako Ghazi Mustafa Kemal Paša, Kemal Atatürk a Kamâl Atatürk, (1881, Soluň – 10. listopadu 1938, Istanbul) byl turecký vojevůdce a státník, zakladatel a první prezident Turecké republiky (1923).\n\nKdyž se v tehdy osmanské, dnes řecké, Soluni jako syn celníka narodil, byl pojmenován Ali oğlu Mustafa (Mustafa, syn Alího), druhé jméno Kemal získal až ve škole. Mnohem později (1934) se ještě za svého života dočkal čestného příjmení Atatürk (Otec Turek – většinou nepřesně interpretováno jako Otec Turků).\n\nAli oğlu Mustafa byl synem soluňského celníka Aliho Rhizy a jeho manželky Zubeidy. Rodina patřila svým společenským postavením k rodinám nižšího úřednictva. Jako Turci byli navíc v Soluni vystaveni opovržení ze strany ostatních etnik – především Řeků a arabských a arménských obchodníků. Otec Ali Rhiza opustil nevýnosný úřad a věnoval se obchodu se dřevem. Obchodníkem se měl stát i Mustafa, ale proti se postavila matka, která chtěla, aby jejich syn studoval náboženskou školu s výukou koránu. Mustafa nastoupil do muslimské školy, ale otec ho po pár dnech přihlásil do školy světské. Krátce poté otec zemřel, rodina byla finančně na dně a Zubeida odešla s dětmi na venkov k příbuzným. Mustafa a jeho starší sestra od té doby nechodili do školy, ale pracovali jako pomocná síla na usedlosti svého strýce. Ve dvanácti letech se vrátil do Soluně, kde v roce 1893 uspěl v přijímacích zkouškách na vojenskou školu a posléze pokračoval do vojenských škol v Monastiru (1895) a Istanbulu (1899). O tři roky později byl přijat na istanbulskou vojenskou akademii, kterou v roce 1905 absolvoval s velmi dobrým prospěchem v hodnosti kapitána. Již tehdy se zajímal o politické dění a angažoval se jako mladý důstojník v mladotureckém hnutí, které vyústilo v revoluci, která svrhla sultána Abdulhamida II. Během italsko-turecké války odrazil jako velitel posádky přístavu Tobrúk italský výsadek, což byl jeden z mála úspěchů osmanské armády. Za 1. světové války roku 1915 sehrál jako velitel 19. divize rozhodující úlohu při obraně poloostrova Gallipoli proti dohodovému výsadku. Jako Mustafa Kemal Paša se rázem stal národním hrdinou. To mu později umožnilo postavit se proti sultánovi, vyhlásit zrušení Osmanské říše a postavit se do čela odporu proti západním mocnostem, jež měly v úmyslu Turecko rozdělit dle sèvreské mírové smlouvy se sultánem z roku 1920. Své vojenské nadání osvědčil, když v létě 1922 porazil řecká vojska na řece Sakarya a ubránil tak existenci Turecka v jeho dnešních hranicích. V té době dostal čestné přízvisko Ghazi – turecky Dobyvatel. Jeho armáda mimo jiné zmasakrovala křesťanské obyvatelstvo Izmiru (Smyrny) po jeho dobytí na řeckém vojsku. Povražděni byli hlavně Arméni, ale i Řekové a další křesťané.\n\nPo pádu Osmanské říše se jako generál stal prezidentem a vyhnal ze země sultána Mehmeda VI. Po sultánově odchodu převzal sultánův synovec Abdulmecid II. titul chalífy, čímž se stal duchovním vůdcem sunnitských muslimů. Mustafa Kemal si dovolil neuvěřitelnou věc a vyhostil ze země i Abdula Mešida. Všichni muslimové byli tímto činem pobouřeni a jejich nenávist ještě podporovali hodžové, vesničtí duchovní. Mustafa Kemal se ale nezalekl a radikální změny pokračovaly. Zakázal mužům nosit tradiční fezy a nakázal nahradit je klobouky se širokou krempou. I to byl pro věřící tvrdý zásah do života. Muslim totiž žije tak, aby ho mohl Bůh kdykoliv vidět. Evropský klobouk s krempou považovali muslimové za neuctivý k Bohu, jelikož krempa zastiňuje tvář a skrývá ji před Bohem. Mustafa Kemal dával najevo své opovržení islámem i veřejně, když prohlásil, že: „\"islám je dobrý nanejvýš pro změkčilé Araby, nikoli však pro Turky, kteří jsou dobyvatelé a muži\"“ nebo také: „\"Islám, tato absurdní teologie nemorálního beduína, je mršinou, která otravuje naše životy\"“. Jednalo se o zcela neslýchané a urážlivé výpady proti pravidlům muslimského života, který se řídil islámem a právem šaría. Korán a šaría určovaly do té doby pravidla pro všechny oblasti života a provázely muslima od narození až do hrobu. Reformy Mustafa Kemala samozřejmě neučinily z Turků ateisty, ale duchovní činitelé postupně ztráceli vliv na veřejný život a politiku. Dervišské kláštery jsou uzavřeny, kázání duchovních kontrolovala policie a zákony určoval stát, který se inspiroval evropským právním systémem. Jedním z prvních kroků po vyhnání sultána bylo také přemístění hlavního města Turecka z Istanbulu do Ankary: turecké hlavní město nemělo být vystaveno útokům cizích námořních flotil, zejména však mělo být skoncováno s tradicemi a minulostí Osmanské říše. Z Ankary, která byla do té doby známá jen chovem angorských koček, se tak do roku 1960 stalo velkoměsto. V roce 1923 Mustafa Kemal vyhlásil republiku. I jeho další reformy sloužily k jednoznačné orientaci nové republiky na Evropu. Mustafa Kemal laicizoval a sekularizoval společnost (islám přestal být státním náboženstvím). V roce 1926 Turecko upustilo od islámského kalendáře a symbolicky tak přestoupilo ze 14. století do století dvacátého. Letopočet už nezačínal rokem útěku Mohameda do Medíny, ale narozením Krista. Hodiny se přestaly počítat od východu slunce do západu, ale počítaly se od půlnoci do půlnoci. Orientální systém měr a vah byl nahrazen desítkovým.\n\nRoku 1928 zahájil Atatürk velkou reformu turečtiny. Místo tehdy obvyklého užívání elitní osmanské turečtiny (silně ovlivněné perštinou a arabštinou) zavedl jako státní jazyk lidovou turečtinu; od té doby Turci také používají upravenou latinku s některými přidanými znaky, která nahradila arabské písmo. Celý národ musel znovu chodit do školy, aby se nové písmo naučil. Pro děti byla zavedena všeobecná povinná školní docházka. Tím také výrazně napomohl ke zvýšení gramotnosti obyvatelstva. Nově se zavedla také příjmení (rok 1934), která se dědí po otci, tak jako v Evropě. Ghazi Mustafa Kemal Paša se nechal Velkým národním shromážděním poctít a přijal příjmení Atatürk (Otec Turek – většinou nepřesně interpretováno jako Otec Turků). Arabská jména byla nahrazena tureckými, a to jak jména osob, tak i měst. Sám Kemal Atatürk se přejmenoval z arabského Kemal (Dokonalý) na turecké Kamâl (Pevnost).\n\nMustafa Kemal Atatürk vyhlásil také nový rodinný zákon, v němž prohlásil, že žena patří jen sama sobě a není majetkem svého muže, jak tomu až dosud bylo. Má stejná práva jako muž a muž může nadále mít jen jednu manželku. Atatürk sám projížděl zemí a spolu se svou manželkou Latife osobně vyhlásili tento zákon. Manželství s emancipovanou a ve Francii vystudovanou Latife vydrželo ale Atatürkovi jen jeden rok. V roce 1923 se vzali a 1925 rozvedli.\n\nPro ženy byl zrušen příkaz nosit šátek (jeho nošení bylo původně zakázáno, později byl zákaz zmírněn). Dodnes tento zákaz platí na universitách a pro státní úředníky při výkonu jejich povolání. Bylo doporučeno nosit západní šaty, především pak získaly ženy volební právo stejně jako muži, čímž Turecko o řadu let předběhlo i takové západní země jako Francii či Švýcarsko.\n\nReforem v zemi bylo dosaženo nátlakem a často i násilím. Je překvapivé, že i přes tento fakt většina Turků Atatürka dodnes miluje a jeho reformy jsou stále živé. Přesto ale i v dnešním Turecku sílí snaha islámských fundamentalistů po návratu země do doby před reformou, do doby, kdy byl jediným zákonem v zemi Korán. Atatürk byl příznivcem národního darwinismu a zastával názor, že právo na existenci mají jen silné národy. Také proto ho velmi obdivoval Adolf Hitler. Srovnávání se svým obdivovatelem ale Atatürk odmítal a považoval to za těžkou urážku. Prohlásil: „\"Já jsem zotročený národ přivedl ke svobodě, zatímco Hitler svobodný národ zotročil.\"“\nBěhem doby národního socialismu v Německu pozval do Turecka německé vědce židovského původu, kteří na universitách v Istanbulu a Ankaře našli útočiště před pronásledováním.\n\nMustafa Kemal Atatürk zemřel (na cirhózu jater) roku 1938 a na jeho počest mu bylo roku 1953 vybudováno v Ankaře mauzoleum. Pro Turky je Kemal velkou autoritou a je považován za otce národa (\"Ata-türk\" znamená \"„Otec Turek“\" – většinou nepřesně interpretováno jako \"„Otec Turků“\"). Dnes stojí téměř v každém městě jeho socha, jedno město v zemi se dokonce jmenuje Mustafakemalpaşa a Atatürk je zobrazen na všech bankovkách nových tureckých lir.\n\nKemal Atatürk nepožívá velké autority jen mezi obyvatelstvem, ale jako bývalý voják a generál zejména i v armádě, která se cítí být povinna bránit Atatürkem prosazené principy. To vedlo v minulosti k tomu, že na jedné straně se turecká armáda postavila pokusům o islamizaci státu, na druhé straně – v rámci myšlenky jednotného státu – ale i všemu, co tuto jednotu v jejích očích ohrožovalo (kurdská otázka). Vliv armády na politické dění v Turecku je dodnes neobvykle silný.\n\nVe dnech 30. června – 28. července 1918 pobýval Atatürk jako lázeňský host v Karlových Varech. Ubytoval se v hotelu Rudolfshof, který později dostal jméno Florencie a nyní po rekonstrukci nese jméno Carlsbad Plaza a nachází se proti historickým Císařským lázním. Na fasádě budovy hotelu je dnes pamětní deska s textem \"Zde se léčil v červenci 1918 Kemal Atatürk, významný státník a zakladatel Turecké republiky\". Je po něm pojmenován i hotelový salonek, kde za svého pobytu úřadoval, rekonstruovaný v roce 2005. Malý salonek má rozměry 5,5×5,5 m a je určen pro 8 osob. V roce 2015 požádal karlovarské radní na žádost tureckých občanů žijících v České republice turecký velvyslanec v Praze o povolení k umístění sochy Atatürka poblíž hotelu \"Carlsbad Plaza\" v parku před Císařskými lázněmi. Proti tomu protestovala komunita Arménů v České republice, Arméni po Turcích chtějí uznání arménské genocidy z let 1915–1918.\n\n\n\n"}
{"id": "18102", "url": "https://cs.wikipedia.org/wiki?curid=18102", "title": "Zastava", "text": "Zastava\n\nZastava byla srbská (dříve jugoslávská) automobilka, která vyráběla ve středním Srbsku, ve městě Kragujevac, ležícím zhruba 140 km jihovýchodně od metropole Bělehradu. V roce 2008 technicky zastaralou továrnu odkoupila italská automobilka Fiat.\n\nPočátky výroby automobilů v Kragujevci je možné nalézt ve 30. letech 20. století, když v někdejší zbrojovce specializované na výrobu děl sestavili první licenční nákladní automobily – čtyři stovky licenčních Chevroletů. Druhá světová válka znamenala přerušení automobilové výroby, ke které se továrna rozhodla vrátit až v srpnu 1953. Referendum mezi tehdejšími zaměstnanci továrny \"Zavodi Crvena Zastava\" téměř jednomyslně rozhodlo o tom, že se podnik bude v budoucnosti orientovat na automobilovou výrobu. Do konce roku 1953 vyjely z bran závodu první licenční automobily, které opět měly původ ve Spojených státech – tentokrát to bylo 162 legendárních džípů Willys.\n\nJugoslávská vláda se rozhodla jít v automobilové oblasti cestou nejmenšího odporu a namísto drahého a složitého vývoje vlastních vozů se rozhodla pro licenční výrobu. Za partnera byl podobně jako později v Sovětském svazu zvolen italský Fiat, blízký i geograficky (ve výběru byla vedle něj Alfa Romeo, francouzské továrny Renault a pozapomenutá Delahaye, britští Rover a Austin a nechyběl ani americký Willys). Dohoda o zakoupení licence byla podepsána 12. srpna 1954, tedy rok poté, co se továrna definitivně vydala na cestu k výrobě automobilů. O tři měsíce později začaly výroba, zprvu z pásů sjížděly typy Fiat 1400 a Fiat 1900, doplněné znovu džípem, tentokrát ale italskou variací zvanou Fiat Campagnola. Vedle osobních aut se továrna věnovala a dosud věnuje i výrobě dodávkových a nákladních vozů.\n\nV roce 1955 byly vyrobeny první „fići“ (Фића) – licenční Fiaty 600 D, vyráběné pod označením Zastava 600, které se podstatnou měrou zasloužily o motorizaci Jugoslávie. Vozidlo sjíždělo z výrobních linek až do roku 1985. Postupně se měnil objem motoru i označení „fići“ – v roce 1964 motor povyrostl na 767 cm³ (název se změnil na Zastava 750; poslední vyjely z bran továrny v září 1982), od roku 1980 do listopadu 1985 se vyráběl typ Zastava 850 s motorem o objemu 848 cm³. Na začátku 60. let pak přišel do výroby čtyřdveřový sedan s motorem o objemu 1300 nebo 1500 cm³, který konstrukčně vycházel opět z Fiatu.\n\nMezi lety 1955 a 1970 také rostly počty vyrobených automobilů. Nejprve jen pomalu, z původní tisícovky ročně na 3500 v roce 1958. V roce 1960 začala výstavba dalších provozů pro plánovanou kapacitu 12 000 vyrobených aut ročně a o dva roky později už opustilo brány \"Zavodu Crvena Zastava\" 13 719 vozů všech typů. V roce 1968 se přesáhla výroba 53 000 kusů a další investice rozšířily kapacitu až na 85 000 automobilů ročně. Prvním významným exportním trhem se v roce 1965 stalo Polsko (6000 automobilů), později se Zastavy objevily třeba ve Finsku, Řecku, Nizozemsku, Belgii či Západním Německu.\n\nKoncem 60. let se začalo ukazovat, že je potřeba vyrábět trochu větší automobil. V Itálii se v té době zrodil Fiat 128, auto roku 1969, které se stalo základem dalšího licenčního výrobku z Kragujevce. Už v roce 1968 podepsali jugoslávští představitelé novou smlouvu o technické spolupráci, ve které se dohodli mimo jiné na dalším zvýšení výrobní kapacity, a to na 170 000 automobilů ročně. Velkou část z nich měla tvořit novinka ve výrobním programu, automobil, který nakonec vydržel ve výrobním programu továrny přes třicet let – Zastava 101, neboli „stojadin“. První kus této variace na už zmíněný Fiat 128 (od kterého se Zastava lišila zejména stupňovitou zádí a vyšším podvozkem) spatřil světlo světa 15. října 1971.\n\nUž v roce 1973 vyrobila automobilka 111 725 osobních automobilů (od roku 1954 celková výroba automobilů v Jugoslávii dosáhla téměř milionu kusů). Současně s nárůstem výroby se rozšiřovala i domácí prodejní a servisní síť – v polovině 70. let bylo po celé SFRJ 90 prodejen a 130 značkových servisů Zastavy. V druhé polovině 70. let se Zastavy (pod typovým označením 1100, původní 101 zůstalo kvůli patentním právům Peugeotu na označení s nulou uprostřed vyhrazena domácímu trhu) dovážely i do Československa.\n\nDíky Zastavě se výrazně zvýšila motorizace Titovy Jugoslávie – z pěti vozů na tisíc obyvatel v roce 1962 tento statistický údaj o devět let později vzrostl na téměř 43. Spolupráce s Fiatem (tedy s jeho společností pro nákladní automobily IVECO) se rozvíjela také v oblasti nákladních vozů, v roce 1978 byla ve společnosti \"Zastava Privredna Vozila\" (Zastava hospodářská vozidla) zahájena výroba nákladních automobilů OM 40/35 z italských konstrukčních kanceláří. Ty se úspěšně prodávaly i v zahraničí v prodejní síti IVECO.\n\nKoncem 70. let začala kragujevská automobilka připravovat nový model, který vycházel z Fiatu 127, definitivní podobu ale získal na prknech konstruktérů \"Crvene Zastavy\". Původně nesl označení \"Zastava 102\", na trh se ale tento třídveřový hatchback dostal v roce 1981 pod jménem Yugo 45 (s motorem o objemu 903 cm³ a výkonem 45 koní – odtud číslovka v typovém označení). Časem přibyly i varianty s větším motorem (1116 cm³ a výkonem 55 nebo 60 koní a 1299 cm³ o 65 koních); později k označení tohoto vozu přibylo i jméno \"Koral\". V druhé polovině 80. let se tohle auto dokonce vyváželo do USA.\n\nNového označení se dočkal i stojadin – Yugo Skala 101. Netrvalo dlouho a rodina vozů vyjíždějících z bran továrny v Kragujevci se rozrostla i o původní vzor Zastavy 101, čtyřdveřový sedan pojmenovaný Yugo Skala 128. Stojadin postupně prošel modernizací, která však byla spíše jen logickou evolucí – přibyl například velmi užitečný posilovač brzd. Po faceliftu původního Fiatu 128 se změn dočkal i stojadin – místo kulatých světlometů dostalo auto hranaté, přední blinkry se přesunuly z blatníků do předního nárazníku, ubylo chromu a nové plastové a hranaté trendy se projevily i uvnitř auta.\n\nŠest let po začátku produkce \"Yuga Koral\" přišla automobilka s dalším novým modelem, na svou dobu a místo vzniku velmi moderním automobilem – \"Yugem Florida\", které pocházelo z dílny italského designérského studia Giorgetto Giugiaro. Pětidveřový hatchback ladných tvarů se velmi podobal Fiatu Tipo, ze kterého byly převzaty i motory o objemu 1372 cm³ (71 koní) a 1585 cm³ (84 koní), které se vyráběly i s elektronicky řízeným vstřikováním. Na trh přišla Florida v roce 1988 a podobně jako už dříve \"Koral\" se i ona dovážela do Československa, tam ale ani jedno z aut nezískalo přílišnou oblibu.\n\nBěhem osmdesátých let byla v továrně Kragujevac produkována i licenční Zastava 126 PGL (Fiat 126p) přezdívaná Peglica (žehlička).\n\nVýrazně rostl objem výroby, v roce 1989 vyprodukovala továrna 230 570 automobilů (95 procent byly osobní vozy). Na začátku 90. let se z původních \"Zavodů Crvena Zastava\" stala jen \"ZASTAVA\", výraznější změny však znamenal rozpad Jugoslávie a následné ozbrojené konflikty, v důsledku kterých přišla továrna o velkou část dříve domácího trhu. Sankce uvalené na Miloševićův režim spolu s domácí hospodářskou krizí pak znamenaly výrazný zásah do hospodaření automobilky. Na jaře 1999 byly silně poškozeny výrobní haly během náletů NATO na Jugoslávii, ale už krátce poté z bran závodu znovu vyjela nová auta.\n\nPřed odkoupením společností Fiat byla skupina Zastava největším průmyslovým podnikem Srbska, potýkala se ale s hospodářskými problémy a vláda se ji snažila privatizovat. Přes všechnu snahu také stále více zastarávala produkce automobilky. Nepomáhaly ani pokusy zatraktivnit dodnes vyráběné \"Koraly\" a \"Floridy\" facelifty či novými motory.\n\nV září 2005 podepsala továrna další dohodu s italským Fiatem, podle které se bude na jejích linkách pod označením Zastava 10 montovat licenční model Punto předposlední generace (předchůdce typu Grande Punto). Plánována je výroba zhruba 16 000 vozů ročně.\n\n\n"}
{"id": "18105", "url": "https://cs.wikipedia.org/wiki?curid=18105", "title": "602", "text": "602\n\n\n\n"}
{"id": "18106", "url": "https://cs.wikipedia.org/wiki?curid=18106", "title": "603", "text": "603\n\n"}
{"id": "18107", "url": "https://cs.wikipedia.org/wiki?curid=18107", "title": "604", "text": "604\n\n"}
{"id": "18108", "url": "https://cs.wikipedia.org/wiki?curid=18108", "title": "605", "text": "605\n\n"}
{"id": "18110", "url": "https://cs.wikipedia.org/wiki?curid=18110", "title": "606", "text": "606\n\n"}
{"id": "18111", "url": "https://cs.wikipedia.org/wiki?curid=18111", "title": "607", "text": "607\n\n\n"}
{"id": "18113", "url": "https://cs.wikipedia.org/wiki?curid=18113", "title": "608", "text": "608\n\n"}
{"id": "18114", "url": "https://cs.wikipedia.org/wiki?curid=18114", "title": "609", "text": "609\n\n"}
{"id": "18115", "url": "https://cs.wikipedia.org/wiki?curid=18115", "title": "610", "text": "610\n\n\n\n"}
{"id": "18116", "url": "https://cs.wikipedia.org/wiki?curid=18116", "title": "611", "text": "611\n\n611. Letecká operační skupina (založena 1994 zanikla 2007) údajně její činnost pokračuje v přísném utajení. Nyní by měla mít ve znaku vačici s vyceněnými zuby.\n\n"}
{"id": "18117", "url": "https://cs.wikipedia.org/wiki?curid=18117", "title": "612", "text": "612\n\n"}
{"id": "18118", "url": "https://cs.wikipedia.org/wiki?curid=18118", "title": "613", "text": "613\n\n"}
{"id": "18119", "url": "https://cs.wikipedia.org/wiki?curid=18119", "title": "614", "text": "614\n\n\n"}
{"id": "18120", "url": "https://cs.wikipedia.org/wiki?curid=18120", "title": "615", "text": "615\n\n"}
{"id": "18121", "url": "https://cs.wikipedia.org/wiki?curid=18121", "title": "616", "text": "616\n\n"}
{"id": "18122", "url": "https://cs.wikipedia.org/wiki?curid=18122", "title": "617", "text": "617\n\n"}
{"id": "18123", "url": "https://cs.wikipedia.org/wiki?curid=18123", "title": "618", "text": "618\n\n"}
{"id": "18124", "url": "https://cs.wikipedia.org/wiki?curid=18124", "title": "619", "text": "619\n\n\n"}
{"id": "18125", "url": "https://cs.wikipedia.org/wiki?curid=18125", "title": "620", "text": "620\n\n\n\n"}
{"id": "18126", "url": "https://cs.wikipedia.org/wiki?curid=18126", "title": "621", "text": "621\n\n"}
{"id": "18127", "url": "https://cs.wikipedia.org/wiki?curid=18127", "title": "622", "text": "622\n\n\n"}
{"id": "18128", "url": "https://cs.wikipedia.org/wiki?curid=18128", "title": "623", "text": "623\n\n\n"}
{"id": "18129", "url": "https://cs.wikipedia.org/wiki?curid=18129", "title": "624", "text": "624\n\n\n\n"}
{"id": "18130", "url": "https://cs.wikipedia.org/wiki?curid=18130", "title": "625", "text": "625\n\n"}
{"id": "18131", "url": "https://cs.wikipedia.org/wiki?curid=18131", "title": "626", "text": "626\n\n\n\n"}
{"id": "18132", "url": "https://cs.wikipedia.org/wiki?curid=18132", "title": "627", "text": "627\n\n\n\n"}
{"id": "18133", "url": "https://cs.wikipedia.org/wiki?curid=18133", "title": "628", "text": "628\n\n"}
{"id": "18134", "url": "https://cs.wikipedia.org/wiki?curid=18134", "title": "629", "text": "629\n\n\n"}
{"id": "18135", "url": "https://cs.wikipedia.org/wiki?curid=18135", "title": "630", "text": "630\n\n\n"}
{"id": "18137", "url": "https://cs.wikipedia.org/wiki?curid=18137", "title": "2006", "text": "2006\n\n2006 (MMVI) byl rok, který dle gregoriánského kalendáře započal nedělí.\n\n\n\n\n\n\n"}
{"id": "18138", "url": "https://cs.wikipedia.org/wiki?curid=18138", "title": "2008", "text": "2008\n\n2008 (MMVIII) byl přestupný rok, který dle gregoriánského kalendáře započal úterým.\n\n\n\" Probíhá Světová ekonomická krize\"\n\n\n\n\n\n\n"}
{"id": "18139", "url": "https://cs.wikipedia.org/wiki?curid=18139", "title": "2009", "text": "2009\n\n2009 (MMIX) byl rok, který dle gregoriánského kalendáře započal čtvrtkem.\n\n\n\"Probíhala Světová ekonomická krize\"\n\n\n\n\nRok 2009 je Mezinárodním rokem goril, Mezinárodním rokem usmíření, Mezinárodním rokem přírodních vláken a Mezinárodním rokem astronomie.\nDo roku 2009 je zasazen děj z filmu \"Freejack\" (1992).\n\n"}
{"id": "18140", "url": "https://cs.wikipedia.org/wiki?curid=18140", "title": "2010", "text": "2010\n\n2010 (MMX) byl rok, který dle gregoriánského kalendáře započal pátkem.\n\n\n\n\n\n\na další významné osobnosti, viz Havárie Tu-154 u Smolenska\n\n"}
{"id": "18141", "url": "https://cs.wikipedia.org/wiki?curid=18141", "title": "2012", "text": "2012\n\n2012 (MMXII) byl přestupný rok, který podle gregoriánského kalendáře začal nedělí.\n\n\n\n\n\n\n\n\n\nV tomto seznamu jsou uvedeni pouze představitelé nejvýznamnějších států.\n"}
{"id": "18142", "url": "https://cs.wikipedia.org/wiki?curid=18142", "title": "2013", "text": "2013\n\n2013 (MMXIII) byl rok, který podle gregoriánského kalendáře začal v úterý 1. ledna 2013 a skončil v úterý 31. prosince 2013.\n\n\n\n\n\n\n\n\"V tomto seznamu jsou uvedeni pouze představitelé nejvýznamnějších států.\"\n\n"}
{"id": "18143", "url": "https://cs.wikipedia.org/wiki?curid=18143", "title": "Mikrofon", "text": "Mikrofon\n\nMikrofon je zařízení pro přeměnu akustického (zvukového) signálu na signál elektrický.\nPrvní mikrofon vynalezl tvůrce gramofonu Emile Berliner 4. března 1877.\n\nKondenzátorový mikrofon pracuje tak, že akustické kmity rozechvívají membránu, která je jednou z elektrod kondenzátoru, připojeného do elektrického obvodu. V rytmu změny polohy membrány se mění kapacita kondenzátoru. Tato změna se převádí na elektrický signál buď tak, že je vlastní mikrofonní vložka napájena z velmi měkkého zdroje polarizačního napětí a napětí na ní je snímáno předzesilovačem s velkou vstupní impedancí, nebo je kapacita vložky použita jako součást vysokofrekvenčního oscilátoru, rozlaďovaného změnou kapacity, a v následujících obvodech je demodulován nízkofrekvenční signál.\n\nKondenzátorové mikrofony obou provedení vyžadují napájení. Při vhodné konstrukci mikrofonní vložky je možné polarizačním napětím měnit směrové charakteristiky mikrofonu, což umožňují některé studiové mikrofony.\n\nKondenzátorové mikrofony jsou pokládány za nejkvalitnější a používají se často pro profesionální záznam. Také se vyrábějí pro měřící účely.\n\nElektretový mikrofon je typem kondenzátorového mikrofonu, u něhož je elektrické pole, nezbytné pro funkci, vytvářeno elektretem, tedy nevodivou hmotou, která je permanentně elektricky nabitá (srovnej s „permanentním magnetem“). V rytmu pohybu membrány se opět mění kapacita kondenzátoru a tím i napětí mezi deskami. Změny napětí musejí být zpracovávány předzesilovačem s vysokou vstupní impedancí (zpr. s tranzistory FET), který je proto součástí mikrofonu. Elektretové mikrofony vyžadují napájení pro vestavěný předzesilovač. Vyrábějí se jak pro nejnáročnější profesionální účely (např. měření), tak pro nenáročné aplikace – u počítačů, v telefonech, diktafonech apod. Poměrně jednoduchá konstrukce umožňuje snadno miniaturizovat rozměry. Citlivost na 1kHz nebo napětí je 1 - 10 mV/Pa.\n\nMembrána pohybuje cívkou v magnetickém poli, vytvořeném permanentním magnetem, čímž je vytvářen elektrický proud (viz Zákon elektromagnetické indukce). Dynamické mikrofony jsou méně citlivé než kondenzátorové mikrofony, lépe proto zpracují například hlasitý zpěv při živých vystoupeních, ozvučení veřejných shromáždění apod. Bývají poměrně odolné proti mechanickému poškození. Nevyžadují napájení. Citlivost na 1 kHz nebo napětí je u Dynamického středoohmového 3 - 5 mV/Pa a u Dynamického vysokoohmového je 10 mV/Pa.\n\nZvláštním případem dynamického mikrofonu je mikrofon páskový. Membránou je kovový pásek, nejčastěji proužek tenké hliníkové fólie, umístěný v magnetickém poli. Konstrukce je velmi jednoduchá. Vzhledem k jeho mechanické konstrukci je náchylný k mechanickému poškození a je proto používán výhradně ve studiových podmínkách. Vzhledem k velmi malému napětí bývá obvykle vybaven převodním transformátorem. Citlivost na 1 kHz nebo napětí je 0,1 mV/Pa.\n\nUhlíkový mikrofon byl prvním prakticky použitelným mikrofonem, hojně se využíval do 30. – 40. let 20. století, v telefonech až do 80. let 20. století. Membrána stlačuje uhlíková zrnka, čímž mění jejich odpor. Mikrofon umožňuje přímo modulovat procházející signál, čehož se využívalo na počátku 20. století, kdy ještě nebyly k dispozici zesilovací prvky. V začátcích rozhlasového vysílání uhlíkovými mikrofony přímo procházel signál vysílače s vysokým výkonem, mikrofony proto vyžadovaly chlazení. Uhlíkové mikrofony jsou velmi nekvalitní, při nežádoucím pohybu vydávají intenzivní chrastivé zvuky, a proto byly umísťovány do těžkých pouzder upevněných do soustavy pružin. Uhlíkové mikrofonní vložky se dlouhá léta používaly v telefonních přístrojích.\n\nPiezoelektrický mikrofon se používal převážně v 50. letech 20. století. Pracuje na principu piezoelektrického jevu: stlačováním či ohybem některých materiálů (solí některých minerálů) vzniká elektrické napětí. Tyto mikrofony však nikdy nebyly příliš kvalitní. Používaly se převážně v systémech veřejného ozvučení a i tam se od jejich užívání záhy upustilo s nástupem dynamického mikrofonu. Piezoelektrického jevu se však dlouhou dobu využívalo v zařízení podobnému mikrofonu – gramofonové přenosce, kde se u levných výrobků využívá doposud, a dále v některých typech snímačů hudebních nástrojů nebo kontaktních snímačů chvění.\n\nV závislosti na velikosti a konstrukci pouzdra mikrofonu může tento přijímat zvuk z různých směrů v různé intenzitě. Konstruktéři mikrofony záměrně navrhují s různými charakteristikami v závislosti na předpokládaném použití. Směrová charakteristika je frekvenčně závislá – projevuje se zpravidla u vysokých tónů, zatímco hluboké zůstávají nepoznamenány.\n\n\n\n\n\n\nFyzikálním ideálem by byl mikrofon, který by akustický podnět přeměnil vždy na odpovídající elektrický signál bez ohledu na jeho frekvenci. Tak tomu však není a nejen proto, že by takový mikrofon byl mj. současně i barometrem. Dosažení vyrovnané charakteristiky alespoň ve slyšitelné oblasti vyžaduje nákladná opatření, např. velmi malé rozměry mikrofonu.\nZ nedostatku se však časem stala ctnost a frekvenční nevyrovnanosti jednotlivých výrobků začaly být využívány tak, aby pomohly vyzdvihnout či potlačit některé charakteristické zvukové odstíny snímaných objektů. Např. všechny mikrofony kromě kulových pracují jako převodníky gradientu tlaku, s přibližováním ke zdroji signálu zesilují hluboké kmitočty – tzv. proximity efekt. Toho využívají někteří zpěváci k dosažení teplé barvy hlasu v některých pasážích zpěvu přibližováním a oddalováním mikrofonu.\n\nPro speciálnější účely se vyrábějí mikrofony s potlačenou částí kmitočtové charakteristiky (např. pro reportážní snímání řeči nebo pro komunikační zařízení v hlučném prostředí), v některých případech jsou vybaveny i přepínatelnými korekcemi přímo ve vlastním tělese mikrofonu, nebo mají zdůrazněnu určitou část spektra, a jsou určeny třeba ke snímání určitých hudebních nástrojů.\n\nDržák nemá obecně žargónovité označení. Obvykle stačí pouze říct jeho název, aby si odborník vybavil, o jaký přístroj se jedná. Například evropští státníci minulí i současní nejčastěji využívají \"Sennheiser MD441\". Gustáv Husák jich na sjezdech KSČ míval na stojáncích současně osm (bez ohledu na to, že byly vyráběny v NSR) a posměšně se jim říkalo „dýchací přístroj“; dnes jsou u řečnických pultů Parlamentu ČR pouze dva. Jde o dynamický mikrofon s ledvinovou charakteristikou a se zdvihem vysokých frekvencí, což zlepšuje srozumitelnost. Spíše nečekaně jej použila i skupina Sugababes ve videoklipu \"Round Round\". Německý \"Neumann U47\" s tlustým válcovitým tělem a rakouský \"AKG C12\" jsou příklady mikrofonů, pokládaných za vrchol pro studiový záznam hlasu. Technickým vrcholem jsou však mikrofony s vyrovnanou frekvenční charakteristikou v celém slyšitelném pásmu od dánské firmy na laboratorní přístroje \"Brüel & Kjær\", které začaly být prodávány zvukařům divizí této firmy \"DPA\". Soukromá rádia používají pro moderátory, kteří zároveň obsluhují odbavovací zařízení, s oblibou americký dynamický kardioidní mikrofon \"Electrovoice RE20\", do kterého lze mluvit zblízka, čímž se pro posluchače relativně zeslabí hluky ovládání zařízení a akustika vysílacího studia, aniž by se zdůrazňovaly basy a retnice.\n\n„Klopák” je běžné české označení pro mikrofon velikosti cca 1 cm spojený se sponkou nebo magnetem, který se připevňuje na klopu saka. Jde ovšem o nesprávné umisťování, výrobci zpravidla udávají, že mikrofon má být níže a uprostřed (například na kravatě). Vyrábějí se z kondenzátorových (levnější z elektretových) mikrofonů. Standardní mezinárodní označení takového mikrofonu je \"lavalier\". Nejznámějším klopákem využívaným bez rozdílu všemi českými a mnoha evropskými televizními stanicemi ve zpravodajských pořadech je německý \"Sennheiser MKE 40\" s ledvinovou směrovou charakteristikou. Bývá používán zpravidla s černým nebo bílým protivětrným krytem, který mu dodává charakteristický válcový tvar. Pokud má být klopák použit neviditelným způsobem k zamikrofonování herců ve filmu nebo v televizi, je zpravidla používán japonský mikrofon \"Sanken Cos\", dánský \"DPA 4061\", nebo americký \"TRAM\" (pro své rozměry s kulovou směrovou charakteristikou). K takovým mikrofonům jsou přidávány různé kryty, obaly, držátka, tmely, lepicí pásky, oboustranně lepicí štítky a jiná vylepšení, kterými lze mikrofon pevně přilepit k oděvu nebo tělu, aniž by bylo slyšet šustění textilu.\n\n\n\n\n\n\nNaráží-li na membránu mikrofonu proud vzduchu (například vítr, je-li mikrofon používán venku, ale stačí i proud vzduchu při vyslovování retnic (hlásky „p“, „t“, „b“, …) vznikají nepříjemné silné hluboké pazvuky, které zpravidla zcela znehodnotí sejmutý záznam. Mikrofon lze proto často umístit do dodatečného obalu, který za cenu zhoršení přenosu vysokých frekvencí soustředěný proud vzduchu láme. Existuje více druhů ochran, ale nejzákladnější jsou:\nV závislosti na ceně jsou tyto kryty konstruovány z levných umělých hmot nebo z pravé kožešiny sibiřské lišky. Nejznámějším (nejdražším) výrobcem profesionálních krytů je firma Rycote. Velcí výrobci mikrofonů rovněž vyrábějí protivětrné kryty.\n\nPro použití ve studiích se u některých mikrofonů používají takzvané POP filtry. Slouží k potlačení extrémních změn akustických tlaků při explozivních hláskách a slabikách (\"p\", \"b\", \"t\", \"ř\", sykavky aj.), přičemž využívají principu rozptýlení akustické energie mimo hlavní směr šíření zvuku. Obvykle to jsou rámečky, na které je napnuta různá průzvučná tkanina, síťka a podobné materiály. Upevňují se různými držáky ke stojanům mikrofonů, nebo samostatně, mezi mikrofon a zpěváka či řečníka. Účelem je kromě odstranění problémů při snímání retnic i ochrana mikrofonu před dechem a ev. i slinami. Vlhko dechu některým mikrofonům značně škodí.\n\nPokud není mikrofon držen v ruce nebo není v provedení PZM, bývá zpravidla upevněn v nějakém držáku. Držák může být jako jednoduchá objímka, do které se tělo mikrofonu zasune, nebo odpružovací mechanismus, zvaný \"pavouk\". Držák je spojen s některým z těchto zařízení:\n\n\nLevnější mikrofony bývají zapojeny nesymetricky pomocí dvou vodičů z nichž jedním je veden signál a druhý slouží jako zemní vodič a stínění. Kvalitnější mikrofony používají symetrického zapojení. Signál je veden dvěma vodiči v protifázi, třetí vodič slouží jako stínění.\n\nJak již bylo uvedeno, některé typy mikrofonů vyžadují napájení. Existuje několik standardů, které jsou obecně podporovány výrobci zařízení, do kterých se mikrofony připojují (mixážní pult, videokamera, počítač atd. – dále „spotřebič“), takže při správné kombinaci mikrofonu a zařízení není potřeba k mikrofonu připojovat zvláštní napáječ, neboť zařízení samo funguje jako zdroj elektřiny.\n\n\n\n\n\n"}
{"id": "18145", "url": "https://cs.wikipedia.org/wiki?curid=18145", "title": "Logos", "text": "Logos\n\nŘecké slovo logos (λόγος od \"legein\", sbírat, mluvit, počítat) má velmi široký význam, navazující na patrně nejstarší význam něčeho sebraného či shromážděného. Může znamenat (mluvenou) „řeč“, „slovo“, „příběh“, „význam“, „poměr“, „číslo“, někdy také „rozum“ a \"smysl\", i když pro některé z nich měla řečtina zvláštní výrazy. Slovo \"logos\" naproti tomu neznamená jazyk, ani v anatomickém, ani ve filologickém významu. Jako odborný pojem se logos užívá ve filosofii a v křesťanské teologii.\n\nŠiroké spektrum významů slova \"logos\" patrně spojuje představa něčeho, co lidská mysl „sbírá“ a shromažďuje, co sice není hmatatelné, ale co všechny skutečnosti – včetně těch hmotných – označuje a tak i do jisté míry ovládá. Každé slovo označuje množství rozmanitých skutečností či „jednotlivin“ a řeč dovoluje o nich mluvit a uvažovat právě proto, že nese významy. Také číslo, počet a poměr se vyskytují jen v lidské mysli, „počítají“ čili shrnují věci podobné povahy a umožňují o nich uvažovat jako o celku „pěti švestek“ nebo „sto a jedné noci“. Je to tedy pokaždé lidský rozum, který takto shrnuje jednotlivé zkušenosti a hledá jejich společný smysl. \n\nSlovo, které je pro filosofické uvažování jako stvořené, uvedl do filosofie Hérakleitos z Efesu, který jím patrně mínil společný řád vesmíru, jejž člověk myšlením pouze odhaluje a odkrývá. Všechno se děje podle tohoto logu (zlomek B 1), všechno konáme a myslíme díky účasti na tomto společném logu (B 2). Logos jako společný rozum se tak může postavit proti mýtu, který původně znamenal také vyprávění, a Sókratés staví logos, založený na skutečném poznání, proti účelové řeči (logu) sofistů. Pro Platóna je logos v úzkém vztahu k matematice, která se také nemění, na ničem nezávisí a nepomíjí. Také pro stoiky je logos sjednocující rozumový princip celého Vesmíru, z něhož každá činnost vychází. Jako „semínko“ (\"logos spermatikos\") je přítomen ve všech živých bytostech.\n\nPro Aristotela znamená \"logos\" rozumnou řeč, argument nebo důkaz a v tomto smyslu předmět logiky. Logos je tak také hlavní charakteristika člověka, což je „živočich, mající logos“. Tuto důležitou definici přeložil Cicero do latiny jako \"animal rationale\" („živočich vybavený rozumem“), čímž podstatně ovlivnil celou tradici západního racionalismu. Novověká přírodověda pak místo \"rationalis\" začala člověka označovat přívlastkem \"sapiens\" („moudrý“).\n\nV alchymii hraje logos důležitou roli zejména v souvislosti se stoicismem a u novopythagorejců.\n\nV původním širokém smyslu chápali slovo logos někteří novoplatónici, kteří mu ale připisovali božskou povahu zosobněné Moudrosti. V této podobě přišlo slovo logos do helénistického židovství (Filón Alexandrijský), do řeckého překladu Bible a do Nového zákona:\n\nJežíš jako Boží Syn je jediným sdělením, „slovem“ i moudrostí, jehož prostřednictvím Bůh tvoří svět a skrze něž se světu dává poznat. Na tento specifický význam Božího Slova jako druhé božské osoby a vtěleného Slova, které se účastnilo Stvoření i spásy, navazuje teologický význam slova \"logos\", živý zejména ve východních církvích. Některé proudy současné teologie zdůrazňují i zde význam „slovo“, „řeč“, zejména tak zvaná dialektická teologie. \n\n\n"}
{"id": "18146", "url": "https://cs.wikipedia.org/wiki?curid=18146", "title": "Christologie", "text": "Christologie\n\nChristologie (z řeckého χριστός \"christos\" pomazaný + λόγος \"logos\" slovo, řeč, nauka) je jedno z odvětví křesťanské teologie, která se zabývá osobou Ježíše Krista a jejím teologickým významem. Christologie zkoumá především vztahy božství a lidství v jeho osobě, dále pak vztah Ježíše a Boha, církve a jednotlivého křesťana.\n\nV historii se vlivem paradigmatu své kultury tyto zkoumané vztahy interpretovaly rozličným způsobem. Církev formou koncilních setkání určovala, jaké učení je mylné, a tedy je třeba od něj upustit. Takto v dějinách vykrystalizovaly christologické bludy - tedy nesprávné výklady vztahů Ježíše Krista a Otce, popřípadě jiných (vztahů). Prvními problematickými se ukázaly vztahy k lidství a k božství, vzhledem ke kultuře, z níž vycházel věřící (interpret těchto vztahů): tedy pro Žida vyznávajícího monoteismus bylo (přinejmenším) problematické přijmout Ježíše (člověka) jako božího syna. Naopak pro Řeka vyznávajícího dualismus - dokonalost boha v oddělenosti od světa (zla a nedokonalosti) – bylo problematické přijmout Ježíše (Božího syna) jako člověka (lidství).\n\n\n\n\n"}
{"id": "18151", "url": "https://cs.wikipedia.org/wiki?curid=18151", "title": "Karlovci", "text": "Karlovci\n\nKarlovská dynastie (Karlovci) byla šlechtická a později i panovnická dynastie, která vládla ve Franské říši v letech 751—987 a stala se obnovitelkou říšské ideje v západní Evropě. Svůj název odvozuje od Karla Martela. S dynastií se setkáváme již od dob Pipina Staršího († 640) pod jménem Pipinovci, \"Karlovci\" se obvykle nazývají počínaje prvním králem Pipinem Krátkým až do dob posledních vévody dolnotrinského Oty (zemřel roku 1012) a nelegitimního syna krále Lothara arcibiskupa remešského Arnulfa (zemřel roku 1021).\n\nDynastie Karlovců založila první bohatou a mocnou evropskou říši. Její obyvatelé pocházeli z germánských „barbarů“, Franků. Frankové se usadili na území dnešní Belgie a severní Francie. Jejich vůdce Chlodvík I. z dynastie Merovejců (481-511) si za své sídlo vybral město Paříž. Chlodvík přijal křesťanství a získal tak římskou podporu. Sjednotil franské kmeny, porazil Galy i Alamany (tj. spojené germánské kmeny) a Vizigóty. Založil novou říši, která se rozkládala zhruba na území dnešní Francie. Dynastie Merovejců panovala nad Franskou říší celkem 263 let. Jen 72 roků stál v jejím čele pouze jediný král.\n\nOd 7. století přecházela stále podstatněji moc z krále na „správce paláce“ (maior domus), majordomy. Od roku 700 měla celá Franská říše jen jediného, neustrijského vládce. Za Austrasii a Burgundsko zodpovídal úřad majordoma. V obou případech ho vykonávaly stále stejné rody, protože nástupnictví bylo dědičné. A jestliže král, který vládl a používal svou autoritu tzv. auctoritas, představoval mystickou sílu, pak majordomus nebo princeps spravující říši vykonával skutečnou moc, potestas.\n\nTakovým majordomem-principem byl i Pipin II. Byl to majordomus Austrasie, který převzal moc po bojích s Frísy a Sasy na konci 7. století. Jeho nemanželský syn Karel – anglosasky Cearl, ve staré němčině Charal nebo Karal, francouzsky Charles, porazil v roce 719 Neustrijce, zajistil si vládu nad celou Austrasií, pronásledoval Sasy až k Veseře a také dobyl na Frísech Utrecht. Karlovi se dostalo přezdívky Martel, Kladivo. Aby vybudoval silné vojsko, rozděloval urozeným i svobodným mužům církevní statky. Toto rozhodnutí vyvolalo odpor mnohých duchovních. Jako protislužbu za tato beneficia stavěl vazal nebo družiník krále namísto placení daně jednoho bojovníka se zbraní a koněm. Tímto způsobem si zřídili Karel a jeho nástupci skutečné profesionální vojsko. Syn Karla Martela Pipin III. Krátký a vnuk Karel, který byl později zvaný Veliký, přivedli tento systém k dokonalosti a dosáhli vyrovnání s církví tak, že každý uživatel takového statku jí musel odvádět desátek. Karel Martel nakonec od roku 732 vládl pouze sám, bez krále. Byl to velmi úspěšný vládce, který nechával zřizovat opevněná místa a podle římského vzoru stavěl také po celém Německu silnice se stanicemi pro přepřahání koní. Ty poskytovali kolonisté, které usazoval na dobytých územích. Do tohoto systému byli zařazeni Hesenci, Frankové a Durynkové, dále Alemani a obyvatelé severu Bavorska. Tam Karel Martel podporoval misii vedenou sv. Bonifácem. Vedl také i velké boje, drancoval Akvitánii. V roce 732 se Karel a Abd al-Rahmán, který se zmocnil Španělska, střetli u Poitiers na jihu Francie. Arabové byli poraženi a jejich velitel zabit. Tím byl jejich postup zastaven a Karel tak získal přezdívku Martel (kladivo). O dva roky později připravil krvavé boje proti Frísům. Byl tak úspěšný, že s pomocí Langobardů ovládl Provence.\n\nNejvýznamnější majordomové z dynastie Pipinovců (Karlovců):\n\nPodle Karla Martela byla pojmenována dynastie Karlovců. Jeho syn Pipin III., zvaný Krátký, poté postupně vytlačil svého bratra Karlomana a pokračoval v otcově politice. Hledal přitom podporu u papeže, kterého chránil proti Langobardům. Přineslo mu to dva veliké úspěchy – obnovil jednotu Austrasie a Neustrie a roku 751 dosáhl sesazení posledního merovejského krále. Založil tak dynastii Karlovců. Poté přišli další triumfy – nejprve prohlásil papež, že Pipinovi náleží královský titul, poté s ním spojená volba velmoži říše, pomazání sv. Bonifácem a nakonec ho čekala roku 754 korunovace samotným papežem, který mu ještě nadto propůjčil titul „ochránce Římanů“ (patricius Romanus). Jako protislužbu předal Pipin ve stejném roce papeži dar: město Řím s velkými částmi Itálie. Jako první vládce Karlovské dynastie měl tak veliké úspěchy. Pipin Krátký zemřel roku 768 a byl pochován v bazilice Saint-Denis. Svým synům Karlovi (pozdější král Karel I. Veliký) a Karlomanovi, druhému toho jména v dynastii Karlovců, přikázal, aby tu vybudovali větší a krásnější kostel.\n\nPrvní franští králové z dynastie Karlovců:\n\nObecně se má za to, že říše Karla Velikého je první tzv. opravdovou konstrukcí a že Karel Veliký je otcem Evropy. Někteří historikové to však vidí jinak. Třeba významný historik Jacques Le Goff s tímto tvrzením nesouhlasí, protože si nemyslí, že by měl ideu Evropy. Myslí si, že Karel Veliký měl v podstatě dva cíle: restaurovat římské impérium (takže místo toho, aby hleděl do budoucnosti, zůstal svázán s minulostí) a snažil se také prosadit franský nacionalismus. Je potřeba se zmínit také i o tom, že Karel I. Veliký podporoval nový rozmach vzdělanosti v éře známé jako karolinská renesance.\n\nKarel zvaný Veliký (latinsky \"Carolus magnus\", francouzsky \"Charlemagne\", italsky \"Carlomagno\") se narodil pravděpodobně v Cáchách v dnešním Německu v roce 742 nebo v roce 747. Byl to nejstarší syn franského krále Pipina Krátkého a Bertrady. V roce 768 začíná vládnout společně se svým bratrem Karlomanem. Ten však již tři roky nato zemřel a Karel se stal jediným vládcem.\n\nDá se říci, že to byl z mnoha hledisek neobyčejný muž. Měl vlastnosti velkého válečníka a současně to byl chytrý a nápaditý diplomat. I Karel Veliký měl podporu u papeže, stejně jako jeho otec. Pro Francouze byl bojovníkem za víru, pro Němce zákonodárcem. Někteří ho považovali téměř za svatého. Karel Veliký byl především úspěšným dobyvatelem. Překročil např. Galii, zdržoval se v Římě, pohyboval se po Francii a za Pyrenejemi, o něco málo později se ocitl také v italské Capui. Vyskytl se také u břehu Severního moře. Někdy v roce 800 ho můžeme zastihnout na atlantském pobřeží, v Cáchách, kde si postavil rozlehlý palác. Osoba Karla Velikého se dala zastihnout také ve Spoletu, v Salcburku. Často pobýval v Sasku. Čtyři výboje byly obzvláště významné – do Itálie, Německa, východní marky a Španělska.\n\nV Itálii Karel ochránil papeže před Langobardy, kteří útočili na Ravennu a směřovali k Římu. Ovládl Lombardii, roku 774 donutil Langobardy kapitulovat a prohlásil se jejich králem, zatímco celou střední Itálii přenechal papeži.\n\nPo tomto úspěchu se Karel obrátil na sever proti franské Austrasii. Především Sasko, země mezi Emží a Labem, mu bylo osudným, zůstalo ovšem zcela pohanským územím – stejně jako oblast dnešního Hesenska. Tato dobyvačná a krutá tažení do těchto oblastí trvala třicet let. Sasům a Hesencům nezbývalo než volit mezi křtem a katovým mečem. Teprve v roce 804 byli Sasové definitivně poraženi. Karlova říše se tak nyní rozšířila až k Dánsku.\n\nV Bavorsku, tehdy již christianizovaném, musel roku 788 odstoupit vévoda Tassilo III. Protože se spojil s Avary, odsoudil ho Karel k smrti. Nakonec ho Karel omilostnil a trest změnil na doživotní pobyt v klášteře. To samé platilo i pro Tassilovu rodinu.\n\nSvé nové zisky jistil Karel pomocí tzv. pohraničních marek. Marky měly tlumit první nápor nepřátel. Vznikly na jižní hranici proti španělským muslimům a na východním pomezí proti různým germánským kmenům. Marky střežily ozbrojené jízdní jednotky, které bránily dlouhé hranice říše proti nájezdům nepřátel. Tak zdolal na jihovýchodě Avary a zatlačil je zpět za Dunaj. Poté vpadl do dnešních Uher a učinil si z avarského náčelníka svého vazala, jenž musel přijmout křest. Svým vlivem zasáhl Karel Veliký i oblasti východně od Labe, kde si zavázal slovanské obyvatelstvo povinností platit mu tribut a stát se jeho spojencem.\n\nČtvrtý směr Karlových válečných výbojů mířil do Španělska. Hodlal i tuto zemi připojit ke své říši. Útok na Pamplonu a Zaragozu však roku 778 ztroskotal. Během ústupu pobili Baskové u průsmyku Roncesvalles franský zadní voj, vedený bretaňským markrabětem Rolandem. Legenda pak učinila z Rolanda králova synovce. Karlovi se podařilo vytvořit v Katalánii pohraniční marku, pevně se uchytit v Barceloně a Tortose a hrát tak na Iberském poloostrově aktivní politickou roli. V Galicii a Asturii podporoval křesťanského krále, který se roku 798 zmocnil Lisabonu. V Cáchách Karla dokonce vyhledal jeden maurský uchazeč o córdobský trůn, aby získal jeho podporu.\n\nNa konci dobyvačných tažení obklopovaly Karlovu říši pohraniční marky: bretaňská na severozápadě s městy Vannes, Nantes a Rennes, španělská na druhé straně Pyrenejí, marka Friaulská v Itálii a východní marky avarská, svébská, vendská (slovanská) a dánská. V pohraničních markách vládl vévoda nebo markrabě, jenž současně velel místnímu vojsku. Hrabata a ostatní reprezentanti krále ve všech částech říše se scházeli jednou ročně před Karlem Velikým na říšském shromáždění či na dvorském sněmu. Královští poslové (tzv. Missi dominici), projížděli všechny části říše a předávali králova nařízení. Biskupové se stali, stejně jako opati, součástí Karlovy správy říše. V Karlově říši se vyskytoval pojem potentes, hodnostáře říše. Tento pojem je znám mnohem lépe, než pauperes, svobodné či dokonce rolníky. Ti byli pevně připoutáni k půdě. V říši Karla Velikého žili i otroci. Označovali se jako sclavi nebo sclavoni, protože to často bývali slovanští zajatci.\n\nZa dobyvačnými úspěchy stálo kvalitní Karlovo vojsko. Dlouhou dobu se soudilo, že jeho vojsko nemělo více než pět tisíc mužů. Tak tomu ale být nemohlo. Vedle pravidelných válečných houfů musely být k dispozici i jednotky pro obsazování posádek na dobytých územích. Celá říše byla rozdělena na církevní obvody: arcibiskupství, biskupství a opatství, v nichž působil jako vojenský velitel hrabě coby zástupce krále. Jakmile hrabě obdržel královo nařízení, mobilizoval své vazaly a jejich rytíře. Biskup nebo opat poskytli koně, potravu a velké povozy kryté koženými celtami. Každý hrabě – bylo jich asi 500 – sebral mezi dvaceti až třiceti ozbrojenci. Početnější vazalové zase stavěli pro krále až dvanáct bojovníků. Tak by se mělo dojít k číslu asi až 50 000 rytířů a ještě většímu počtu pěších. Ve vojsku se velice přísně hlídalo dodržování kázně. Ne proto, že by byl Karel Veliký osobně krutý, ale považoval za svou povinnost starat se o to, aby mu byla prokazována poslušnost. Tak nechal například roku 782 po jednom povstání Sasů, kteří zničili franské vojsko, popravit u Verdenu na řece Aller čtyři tisíce Sasů a získal si tímto krvavým činem přezdívku „saský řezník“.\n\nI toto vojsko mělo však své slabiny. Vojsko bylo vynikající pro dobyvačné války, bylo však naprosto nepoužitelné pro obranné účely. Když šlo o útok, tak stála při sobě franská říše jako jeden muž. Útočilo se ve jménu „křesťanského lidu“ (populus christianus). Neexistovalo však žádné stálé vojsko, žádné opravdové opevnění, chyběly finanční prostředky, vládci scházela dokonce i široká podpora mezi lidmi.\n\nNedostatečnost celkové obranné politiky vedla nakonec k budování soukromých hradů ze dřeva a hlíny. V Itálii, která mohla být bráněna lépe, žili obyvatelé uvnitř speciálních hradebních systémů.\n\nRoku 800, po třiceti dvou letech vlády, se nechal Karel Veliký korunovat císařem. Ještě roku 792 se Karel označoval jako rex Francorum et Langobardorum atgue patricius Romanorum, král Franků a Langobardů, ochránce Římanů. Naproti tomu v Konstantinopoli sídlil Basileus, východořímský císař. Když papež Lev III. nabídl franskému králi císařskou korunu, chtěl tím pro sebe získat ochránce, který bude všechny ostatní převyšovat, současně ale bude dostatečně daleko, aby se nestal pro papeže nebezpečnou zátěží. Karel chtěl být císařem celého křesťanstva. Papež proto doufal, že bude moci obnovit svou nadřazenost nad Východem. Karel si naproti tomu přál dosáhnout s byzantským císařem rovnosti.\n\nV dubnu roku 799 zmítal Římem neklid, vypukly nepokoje a papež byl obviněn římskou šlechtou, že se na nich podílí. Byl přepaden a utrpěl přitom zranění. Došlo i k pokusu oslepit ho. Jakmile se papež uzdravil, vyhledal v Paderbornu Karla Velikého a žádal ho, aby se odebral do Říma. Franský král se na svou cestu pečlivě připravoval, vyslal do Říma své vyslance, kteří tam uspořádali jakýsi soud, jenž měl především očistit papeže Lva III. Krátce před Vánoci roku 800 se Karel objevil v Římě. Papež před králem vysvětloval svou nevinu. Na Boží hod však Karla Velikého korunoval císařem. Karel chtěl být především císařem křesťanstva, kterého Bůh vyvolil, aby vládl nad lidmi. Na mincích se nechal zobrazit s vavřínovým věncem a pláštěm římských imperátorů, sepnutým na ramenou sponou. Měl ale také veliké zásluhy na rozšiřování pěstování vína.\n\nNyní šlo o to dosáhnout uznání císařského titulu v Byzanci. Basileus však tento požadavek odmítl a Karel mu vypověděl válku. Na Jadranu dosáhli Byzantinci nad Franky velké převahy, ale na pevnině vítězil Karel. Obsadil Friaulsko, Istrii a především Benátky, které chtěly zachovat neutralitu, aby si ochránily svůj rozvíjející se obchod. Teprve roku 812 bylo dosaženo dohody z Byzancí. Řekové uznali císařský titul Karla Velikého a jako vstřícné gesto získali Benátky. Karel Veliký si ovšem uchoval Friaulsko a další oblasti na severu Jadranu. Jeho synovi a nástupci byl přiznán titul „imperátor augustus“, který si nárokovali Byzantinci jen pro sebe.\n\nPo zániku Západořímské říše v roce 476 vymizela ve značné míře i antická vzdělanost. Hrozilo nebezpečí, že myšlenkové dědictví evropského starověku zanikne. Nepočítá-li se samotný Řím, přežilo jen v Británii a v Irsku. Karel Veliký založil při svém paláci školu a sezval do ní učence z celé Evropy. Palácový kroužek psal básně a pyšnil se znalostmi antických děl, neoplýval však původními myšlenkami. Ve snaze šířit gramotnost Karel Veliký nařídil, aby se ve všech církevních institucích vyučovalo čtení a psaní. Podporoval opisování knih a v jeho době se vyvinulo nové, dobře čitelné písmo, karolínská minuskula. Rozkvět prožívala i knižní malba nebo iluminace. Karlův palác v Cáchách (Aachen), které se staly hlavním císařským sídlem, dokládá nový rozmach klasické architektury. Poprvé od římských dob vznikaly mohutné a vznešené stavby, například kláštery v pikardském St.-Ricguieru, v saském Corvey a v Sankt Gallenu v dnešním Švýcarsku.\n\nKarel Veliký si zajistil na dlouhá staletí pověst otce-zakladatele evropského školství. Studium zahrnovalo sedm svobodných umění, artes liberales:trivium – gramatiku, rétoriku a dialektiku, a guadrivium s aritmetikou, astronomií, hudbou a geometrií. Vrcholem těchto oborů byla teologie – paní věd.\n\nKarel Veliký se snažil získat pro svůj dvůr nejlepší učence Západu. Z Itálie přivedl gramatiky Petra z Pisy a Pavla z Aguileje, stejně jako dějepisce Pavla Diakona, z Anglie Alkuina, jednoho z mnoha žáků Bedy Ctihodného. Beda Ctihodný byl mimořádný učenec. Alkuin osobně navštívil Řím a vedl školu při katedrále v Yorku. Stal se Karlovým přítelem a učitelem.Ten mu mimo jiné svěřil opatství sv. Martina v Toursu a sv. Lupuse v Troyes. Podobně jako Beda představoval Alkuin učence s encyklopedickými znalostmi a znamenitého teologa. Inspiroval franské školství.\n\nDalšími významnými představiteli karolínské renesance byli Hrabanus Maurus z Mohuče (narozený v roce 780), Alkuinův žák, opat ve Fuldě a budoucí mohučský arcibiskup, přezdívaný Praeceptor Germaniae, dále Vizigót Theodulf, jenž přišel za Karlem ze Španělska, spoluautor Libri Carolini, biskup v Orléansu a královský vyslanec, a také pomohanský Frank Einhard důvěrník a rádce Karla Velikého a autor prvního panovnického životopisu ve středověku \"Vita Karoli Magni\" (okolo roku 830).\n\nVe franském stavitelství a výtvarném umění té doby lze zaznamenat byzantský vliv. Karel nechal zřídit mnoho kostelů a chrámů, například v Kolíně nad Rýnem, Paderbornu a Saint-Denis. Mnoho z nich bylo později přestavěno nebo zničeno. Skvostný dóm v Cáchách a kostel Germigmy-des-Prés v Orleánsu. Skutečnou vzácností jsou karlovské miniatury, rozeseté po celé Evropě.\n\nZ evropského hlediska si zaslouží zvláštní ocenění reforma písma, zavádějící tzv. karolínskou minuskulu, rozvíjenou zejména ve francouzských skriptoriích. Ta se nakonec prosadila v celé Evropě, včetně Španělska, Anglie a jižní Itálie, když už žádní Karlovci nebyli. Naše malá písmena pocházejí z tohoto písma, „majuskule“, mají původ v římských nápisech. Karel Veliký ostatně uměl jen číst a psát neuměl vůbec.\n\nKdyž Karel Veliký roku 814 zemřel, zdálo se, že vše je dokončeno. Dokonce i Byzantinci uznali jeho říši. Neuplynulo však ani třicet let, a toto obrovské dílo se ocitlo v troskách. Karel Veliký byl pochován v Cáchách. Po celý středověk byl uctíván jako dokonalý a úspěšný panovník. Byl nejslavnějším Karlovcem.\n\nLudvík Pobožný, korunovaný již na císaře, se nacházel poblíž Saumuru, když ho zastihla zpráva o otcově smrti. Odebral se do Cách, kde nahradil otcovy rádce a služebníky. Jako nejdůležitější tzv. ideový inspirátor mu stál po boku sv. Benedikt z Anianu. Ludvík se silně vyznačoval úctou ke kněžím a mnichům. Později mu přezdívali Dobromyslný. V této době se všude ve franské říši rozvíjel lenní systém. Velmožové na špici lenní pyramidy, duchovní i světští hodnostáři, si počínali stále nezávisleji na králi. Karel Veliký je dokázal donutit k poslušnosti, Ludvík Pobožný však toho již schopen nebyl.\n\nLudvík měl tři syny. V důsledku toho došlo k rozdělení říše: Lothar, nejstarší Ludvíkův syn, získal císařský titul, další dva synové se stali králi: Pipin v Akvitánii a Ludvík – budoucí Ludvík Němec – v Bavorsku, Rakousku, Panonii a Korutanech. Současně však vydal císař Ludvík Pobožný řadu opatření, aby zajistil jednotu říše. Proces dělení vyvrcholil, když se Ludvíkovi, který se podruhé oženil, narodil z bavorské manželky ještě jeden syn, Karel. I jemu tak musel Ludvík zajistit dědický díl, pozice říše se navíc zhoršovala. Situaci totiž zhoršovaly nepokoje na severu při hranici s Dány, invaze Bulharů na východě a povstání ve španělské marce na jihu, jehož se snažili využít Arabové. Podle všeho za to mohlo chybování rádců císaře.\n\nKdyž sedmiletý Karel dostal roku 829 Alemanii s Alsaskem, Raetii a část Burgundska jako dědictví, postavili se proti tomu jeho tři starší nevlastní bratři a zahájili odboj proti otci, Ludvíkovi Pobožnému. Ten sice zpočátku vítězil, ale vzpoura se šířila dále. Když se Ludvík nedaleko Kolmaru setkal se silným vojskem svých synů, nechal se přesvědčit k jednání. Lothar nechal Ludvíka Pobožného a jeho syna Karla zajmout. S císařem pak jednal, jako by byl sesazen. Zanedlouho se ze tří synů-spojenců stali rivalové. Pipinova smrt roku 838 a skon císaře Ludvíka roku 840 ukončily tyto spory, vznikl však nový problém: nástupnictví v čele říše. Lothar se prohlásil císařem a získal podporu biskupů, přesto ale oba jeho mladší bratři Karel a Ludvík, stejně jako velké množství šlechty vůči němu zaujali nepřátelský postoj.\n\n14. února roku 842 si přísahali Karel Holý a Ludvík Němec ve Štrasburku vzájemné spojenectví. O rok později donutili Karel Holý a Ludvík Němec nejstaršího bratra, aby byla říše rozdělena. Stalo se to v srpnu roku 843 u Verdunu. Podle verdunské smlouvy připadla Západní Francia, země západně od Saony a Rhony, Karlu Holému. Východní Francia se Saskem, bývalou Austrasií, Alemanií a Bavorskem přešla na Ludvíka Němce. Mezi oběma královstvími se od Fríska k Provenci a Lombardii rozprostírala oblast vlády císaře Lothara, Lotharingie – nejbohatší, ale obtížně hájitelná území franské říše. Střední Itálie s Ravennou a Římem patřila papeži, zatímco jih Apeninského poloostrova zůstal pod byzantskou mocí.\n\nPo Lotharově smrti byla jeho říše rozdělena mezi jeho tři syny. Jeden z nich Ludvík II. se stal císařem, jenže Karel Holý se spojil s Ludvíkem Němcem proti němu. Když pak Ludvík II. roku 875 zemřel bez mužského potomka, proklamoval papež Jan VIII. císařem Karla. Ludvík Němec toto rozhodnutí neuznal a zahájil proti bratrovi válku – a to byl konec evropské říše.\n\nFranští panovníci po Karlu Velikém:\n\nPo abdikaci Karla III. Tlustého (syna Ludvíka Němce) roku 887 a oslabení rodu se na dílčí královské trůny dostávají příslušníci franské aristokracie, obvykle s Karlovci spříznění Bosovci, Robertovci, Welfové. Posledním císařem z dynastie Karlovců byl vnuk Ludvíka Němce Arnulf Korutanský.\n\nVe východofranské říši vymřeli Karlovci v roce 911 úmrtím Ludvíka IV. Dítěte, syna císaře Arnulfa.\n\nV říši západofranské se Karlovci v domácích bojích a rozvoji feudálních řádů nebyli schopni prosadit tak obratně jako Robertovci (pozdější Kapetovci). Po Karlu III. se vlády dočasně zmocnili Robertovci a po nich Bosovci. Protože moc Kapetovců nebyla ještě dost autoritativní, obnovili sami Kapetovci (Hugo Veliký) vládu Karlovců povoláním Ludvíka IV. Zámořského z Anglie. Ten upevnil svou moc sňatkem s Gerbergou, sestrou Oty I. Velikého. Jejich starší syn Lothar se stal králem a mladší Karel vévodou dolnotrinským. Po smrti krále Lothara záhy zemřel bez potomků jeho syn Ludvík V. (roku 987). Na trůn byl povznesen Hugo Kapet, který odrazil nároky posledních Karlovců. Ti vymřeli po meči synem vévody Karla vévodou dolnotrinským Otou (roku 1012) a nelegitimním synem krále Lothara arcibiskupem remešským Arnulfem (roku 1021).\n\nStředofranská říše po úmrtí Lotharova syna Lothara II. († 869) byla roku 870 rozdělena mezi západofranskou a východofranskou říši.\n\n"}
{"id": "18152", "url": "https://cs.wikipedia.org/wiki?curid=18152", "title": "Nemoc", "text": "Nemoc\n\nNemoc neboli choroba či onemocnění je patologický stav těla nebo mysli, který je projevem změny funkcí buněk a v důsledku i morfologickým poškozením těchto buněk, tkání a orgánů. Podle \"normativní definice zdraví a nemoci\" je nemocí pouze takový stav, který nemocnému jedinci způsobuje subjektivní potíže, tato definice ale z lékařského hlediska nepokrývá všechny nemoci – příkladem je vysoký krevní tlak nebo některá nádorová onemocnění. Tato definice je tedy vhodná jen pro rozvinutá stadia nemoci.\n\n\"Funkcionalistická definice zdraví a nemoci\" definuje některé funkce organismu jako správné a jiné už jako patologické, bez ohledu na to, jestli ty patologické způsobují nějaké subjektivní potíže. Problémem tohoto přístupu je ale stanovení „normálnosti“ funkcí, protože u většiny nemocí je přesun od fyziologických hodnot k patologickým plynulý.\n\nTermín \"onemocnění\" je někdy používáno jako synonymum nemoci, jindy pro označení počátku nemoci nebo pro zdůraznění toho, že stav není konstituční, trvalou vlastností organismu.\n\n\"Infekční\" neboli \"nakažlivá nemoc\" je infekční onemocnění, jehož původce je schopný přenosu z organismu na organismus (např. chřipka, mor).\n\nStudiem nemocí, metod a vědomostí o nemocech a jejich léčbě se zabývá lékařství, nemocemi postihující zvířata pak veterinární lékařství, u nemocí rostlin pak rostlinolékařství.\n\nPodobory medicíny, které se zaměřují na zkoumání nemoci:\n\nNozologická jednotka je termín, který zobecňuje určitou patologickou situaci v organismu jako stav, který je svou patogenezí, etiologií, projevem a výskytem vyhraněn oproti jiným nozologickým jednotkám. V praxi se dá definovat jenom tehdy, je-li daná nemoc způsobena jedinou velkou příčinou (infekce); při multifaktoriálních nemocích jsou pouhým zjednodušením situace.\n\nPříznak nemoci, tedy symptom, je klinický projev nemoci. Soubor těsně spjatých, společně se vyskytujících symptomů se pak označují jako syndrom.\n\nToto rozlišování nicméně je historicky problematické, protože pojem nemoci existoval podstatně dříve než medicínské znalosti dnešního typu. Existuje mnoho stavů, které se stále označují jako „syndromy“. A naopak, mnoho stavů s neznámou etiologií je označováno jako „nemoci“ v mnoha kontextech.\n\n\nPřesnou klasifikaci nemocí komplikuje fakt, že etiologicky různé nemoci mohou způsobovat stejné nebo téměř stejné potíže (či vůbec projevy), a naopak že tatáž nemoc (etiologická příčina) se může v konkrétních případech projevovat různými způsoby a působit různé potíže. Mezinárodní zdravotnická organizace (WHO) se snaží tento pohled zohlednit tím, že kromě \"Mezinárodní statistická klasifikace nemocí a souvisejících zdravotních problémů\" (MKN, anglicky ICD, \"The International Statistical Classification of Diseases and Related Health Problems\") v roce 2001 vydala i novou klasifikaci ICF (obtížně přeložitelný název \"The International Classification of Functioning, Disability and Health\" v češtině bývá uváděn jako \"Mezinárodní klasifikace funkčních schopností, disability a zdraví\", \"Mezinárodní klasifikace funkční zdatnosti\" atd.) Ta se však zaměřuje především na tělesné problémy spadající do oblasti fyzioterapie. Psychiatrie v analýze spíše stagnuje. Třetí, navazující klasifikace se týká léčebných a adaptačních intervencí (\"International Classification of Health Interventions, ICHI\")\n\nMezinárodní klasifikace nemocí od roku 1900, kdy poprvé vyšla, byla převážně pouze číselníkem kódů pro vyhodnocování příčin smrti (vznikla přijetím klasifikace, kterou zavedl Francouz Jacques Bertillon). Teprve v druhé polovině dvacátého století (6. revize, 1949), kdy si ji vzala za svou WHO, byla rozšířena tak, že je možno ji použít i jako pomůcku k určení diagnózy a k řízení provozu systému zdravotního pojištění. Kódy příčin smrti se staly jen jednou z málo známých závěrečných kapitol klasifikace. Zatím poslední revizí je ICD-10 (1992).\n\nVe Spojených státech amerických Americká psychiatrická společnost vydává od roku 1952 klasifikaci DSM, (\"Diagnostic and Statistical Manual of Mental Disorders\", Diagnostický a statistický manuál duševních poruch). Ten je významnou a v mnohém určující předlohou pro V. díl (diagnózy F) mezinárodní klasifikace ICD. Poslední, v pořadí již pátá revize manuálu DSM vyšla roku 2013.\n\nExistují i další klasifikační systémy zaměřené na konkrétní oblast medicíny, například TNM klasifikace zhoubných novotvarů nebo Mezinárodní klasifikace nemocí pro onkologii (MKN-O-3).\n\nNěkteré medicínské nomenklaturní systémy obsahují mimo jiné i jednotlivá onemocnění, například SNOMED CT nebo tezaurus Medical Subject Headings (MeSH).\n\nMezinárodní klasifikace nemocí (MKN) používá pro vyjádření celé skupiny klasifikovaných stavů sousloví „poruchy, nemoci a stavy“.\n\nNejproblematičtější z hlediska zařazení pod pojem nemoc jsou stavy, jimž se věnuje psychiatrie. MKN pro ně používá souhrnného označení „duševní poruchy a poruchy chování“.\n\nMKN-10 v úvodu V. kapitoly (diagnózy skupiny F) píše: „Porucha není přesný termín, ale užíváme ho zde pro označení existence klinicky rozpoznatelného souboru příznaků nebo chování, který je ve většině případů spojený s pocitem tísně a narušením funkce. Sociální deviace nebo samotný konflikt bez narušení osobního fungování zde nejsou zahrnuty, protože neodpovídají definici duševní poruchy.“\n\nProblematické jsou jak klasifikace osobnostních poruch (které plynule splývají s nepatologizující psychologickou typologií osobnosti), tak některých forem psychóz (poruch vnímání a myšlení) a neuróz (afektivních poruch), jejichž chorobné projevy jsou ve značné míře podmíněny schopností kultury integrovat a využít různé psychické i tělesné vlastnosti a projevy (šamanismus a psychospirituální krize versus schizofrenie, dále například masturbace, leváctví, homosexualita, parafilie).\n\nRozdíly jsou také v hodnocení, zda některé psychické stavy jsou přiměřenou, popřípadě účelnou reakcí na skutečnou situaci. Psychiatrizace a medicinalizace některých problémů může být vnímána jako odvádění pozornosti od „nemocí společnosti“ nebo jako komerční nebo mocenské zneužití medicíny (deprese, poruchy erekce, syndrom hyperaktivity, kverulantní paranoia atd.).\n\nOznačení nějakého stavu za nemoc (nebo podobným pojmem) mívalo a má ve společnosti různé příčiny i následky. Obvykle, v různém poměru, k nim patří například tyto:\nOznačení nějakého stavu za nemoc s sebou obvykle nese například tyto konotace:\n\nNávštěva lékaře, určení diagnózy a standardní postupy léčby (klid na lůžku nebo doma, podávání léků atd.) jsou spojovány s nemocí často bez ohledu na účelnost. Například i v případě neschopenky na depresi se kontroluje, zda se nemocný řádně „léčí“ pobytem doma, ačkoliv pro vývoj stavu je „domácí vězení“ velmi nepříznivým faktorem.\n\nPovažuje-li někdo některý stav za nežádoucí nebo naopak se chce domoci pro postižené zvláštního zacházení nebo ochrany, může mít tendenci účelově vyhledávat i ostatní obecné „znaky“ (ale spíše obvyklé konotace) nemoci.\n\nAčkoliv uvedené faktory („znaky nemoci“) jsou na sobě do značné míry nezávislé, v běžných úvahách typu zda ten či onen stav (leváctví, homosexualita, pedofilie, tendence k sebevraždě, deprese, projevy stáří) je nemocí, často splývají do jednorozměrné dichotomie, do shluku konotací (George Orwell tuto ideologicko-mocenskou deformaci jazyka nazývá crimestop, blackwhite, doublethink). Stanislav Komárek nazývá tuto dichotomickou tendenci západní vědy a kultury polárním myšlením. Komárek zavedl i související pojem medicínsko-průmyslový komplex. Sociologie i takzvané antipsychiatrické hnutí v souvislosti s „přidělením“ podobných statusů, jako je pozice nemocného, zavedly pojmy labelling (v odborných textech překládáno jako \"nálepkování\", zhruba odpovídá výrazu obecné češtiny škatulkování) a stigmatizace. Psychodynamické teorie (např. Bent Rosenbaum a David Garfield) píší v podobné souvislosti o kontejnerových pojmech (containers, container concepts). U Sigmunda Freuda, jednoho z otců psychodynamického přístupu, kontejnerovým pojmem nebyla nemoc, ale sex, což se pokoušeli reflektovat a korigovat jeho následníci. Polární myšlení a užívání kontejnerových pojmů je typickým příznakem fanatismu i manipulativních ideologií všeho druhu (politické i komerční) a jeho aplikace v medicíně otevírá možnost zneužití různých problémů cestou jejich medicinalizace.\n\n\n\n\n"}
{"id": "18156", "url": "https://cs.wikipedia.org/wiki?curid=18156", "title": "631", "text": "631\n\n\n"}
{"id": "18157", "url": "https://cs.wikipedia.org/wiki?curid=18157", "title": "632", "text": "632\n\n\n"}
{"id": "18158", "url": "https://cs.wikipedia.org/wiki?curid=18158", "title": "633", "text": "633\n\n\n\n"}
{"id": "18159", "url": "https://cs.wikipedia.org/wiki?curid=18159", "title": "634", "text": "634\n\n\n\n"}
{"id": "18160", "url": "https://cs.wikipedia.org/wiki?curid=18160", "title": "635", "text": "635\n\n\n"}
{"id": "18161", "url": "https://cs.wikipedia.org/wiki?curid=18161", "title": "Vittorio De Sica", "text": "Vittorio De Sica\n\nVittorio De Sica [de ˈsiːka] (7. července 1901 Sora – 13. listopadu 1974 Neuilly-sur-Seine) byl italský kritikou uznávaný herec a režisér, představitel italského neorealismu.\n\nNarodil se v chudé rodině v italské Soře blízko Frosinone. Svoji kariéru započal jako divadelní herec ve 20. letech 20. století a v roce 1923 stal se členem \"Divadla Tatiana Pavlova\".\n\nO deset let později založil se svojí ženou Giudittou Rissone a Sergiem Tofanem svoji vlastní divadelní společnost. Uváděli především komedie, ale například i hry Beaumarchaise a spolupracovali se slavnými režiséry, například Luchinem Viscontim.\n\nSetkání s Cesarem Zavattinim bylo velkou událostí - společně vytvořili několik z nejvýznamnějších filmů neorealistického období, například \"Shoeshine\" a \"Zloději kol\", oba dva De Sica režíroval.\n\nJedním z nejlépe přijatých filmů byla \"Horalka\" (1960), natočena podle románu italského spisovatele Alberta Moravia. Sophia Lorenová za hlavní roli v tomto filmu získala Oscara.\n\nZemřel 13. listopadu 1974 poblíž Paříže v Neuilly-sur-Seine.\n\n\n\nJako herec vystupoval ve filmech:\n\n\n"}
{"id": "18162", "url": "https://cs.wikipedia.org/wiki?curid=18162", "title": "636", "text": "636\n\n\n\n"}
{"id": "18163", "url": "https://cs.wikipedia.org/wiki?curid=18163", "title": "637", "text": "637\n\n\n"}
{"id": "18164", "url": "https://cs.wikipedia.org/wiki?curid=18164", "title": "638", "text": "638\n\n\n"}
{"id": "18165", "url": "https://cs.wikipedia.org/wiki?curid=18165", "title": "639", "text": "639\n\n\n"}
{"id": "18166", "url": "https://cs.wikipedia.org/wiki?curid=18166", "title": "640", "text": "640\n\n\n"}
{"id": "18167", "url": "https://cs.wikipedia.org/wiki?curid=18167", "title": "641", "text": "641\n\n\n\n"}
{"id": "18169", "url": "https://cs.wikipedia.org/wiki?curid=18169", "title": "642", "text": "642\n\n\n"}
{"id": "18170", "url": "https://cs.wikipedia.org/wiki?curid=18170", "title": "643", "text": "643\n\nAlexandrie dobyta Araby.\n\n"}
{"id": "18171", "url": "https://cs.wikipedia.org/wiki?curid=18171", "title": "644", "text": "644\n\n\n\n"}
{"id": "18172", "url": "https://cs.wikipedia.org/wiki?curid=18172", "title": "645", "text": "645\n\n"}
{"id": "18173", "url": "https://cs.wikipedia.org/wiki?curid=18173", "title": "646", "text": "646\n\n\n"}
{"id": "18174", "url": "https://cs.wikipedia.org/wiki?curid=18174", "title": "647", "text": "647\n\n"}
{"id": "18175", "url": "https://cs.wikipedia.org/wiki?curid=18175", "title": "648", "text": "648\n\n\n"}
{"id": "18176", "url": "https://cs.wikipedia.org/wiki?curid=18176", "title": "649", "text": "649\n\n\n\n"}
{"id": "18177", "url": "https://cs.wikipedia.org/wiki?curid=18177", "title": "650", "text": "650\n\n"}
{"id": "18178", "url": "https://cs.wikipedia.org/wiki?curid=18178", "title": "651", "text": "651\n\n\n\n"}
{"id": "18179", "url": "https://cs.wikipedia.org/wiki?curid=18179", "title": "652", "text": "652\n\n"}
{"id": "18180", "url": "https://cs.wikipedia.org/wiki?curid=18180", "title": "653", "text": "653\n\n\n\n\n\n\n\n"}
{"id": "18181", "url": "https://cs.wikipedia.org/wiki?curid=18181", "title": "654", "text": "654\n\n\n\n\n\n\n"}
{"id": "18182", "url": "https://cs.wikipedia.org/wiki?curid=18182", "title": "655", "text": "655\n\n\n\n\n\n"}
{"id": "18183", "url": "https://cs.wikipedia.org/wiki?curid=18183", "title": "656", "text": "656\n\n\n\n\n\n\n"}
{"id": "18186", "url": "https://cs.wikipedia.org/wiki?curid=18186", "title": "Pegas (rozcestník)", "text": "Pegas (rozcestník)\n\nPegas, Pegasus, Pegasos nebo Paegas může být:\n"}
{"id": "18187", "url": "https://cs.wikipedia.org/wiki?curid=18187", "title": "Souhvězdí Pegase", "text": "Souhvězdí Pegase\n\nPegas je souhvězdí na severní obloze, které je pojmenováno podle legendárního Pegasa, okřídleného koně, syna boha moří Poseidóna a Medúsy. Jde o jedno z 88 moderních souhvězdí a jedno ze 48 starověkých souhvězdí uváděných Ptolemaiem.\n\nO vzniku tohoto souhvězdí hovoří stará řecká báj. Když Perseus odsekl hlavu Medúse, řinula se z otevřené rány krev do moře. Na příkaz boha Poseidóna se z ní zrodil sněhobílý okřídlený kůň Pegas, který potom vyletěl na horu Helikon v Korintském zálivu, kde sídlily ochráňkyně umění múzy. Dodnes se o Pegasovi hovoří v souvislosti s uměním, hlavně básnickým. V helikónském háji žil Pegas dlouhý čas a údajně vytvořil i pramen Hippokrénu. Jednou ho chytil hrdina Bellerofontes, aby s jeho pomocí zahubil strašnou obludu Chiméru. Po porážce Chiméry však Bellerofontes zpyšněl a chtěl se na Pegasovi dostat na Olymp mezi bohy. To rozhněvalo boha Dia a tak seslal na Pegasa zuřivost. Pegas se zplašil a shodil svého jezdce. Bellerofontův osud potvrzuje starou moudrost, že pýcha předchází pád. Pegas se později dostal na oblohu jako souhvězdí tak jako i Perseus. Název bájného koně pochází od Féničanů, starověkých mořeplavců. Jejich lodě měly na čele lodi polovinu okřídleného koně s uzdou, tzv. Pega Sus. Tím se vysvětluje nejen název, ale i to, že na obloze je jen přední polovina koně a navíc obrácená. Tak totiž námořníci viděli čelo své lodě z paluby.\n\nPegas je rozsáhlé souhvězdí, které však leží v oblasti chudé na hvězdy. Všechny hvězdy jeho obrazce jsou slabé, ale v poměrně prázdné oblasti, v níž se nacházejí, vynikají. Nejjasnější hvězda je epsilon, Enif, v arabštině „nos“ anebo „nozdry“, která má jen 2,39 hvězdné velikosti. Nachází se skutečně na nose smyšleného koně. Alfa se nazývá Markab, stejně jako hvězda kappa Velorum, netřeba si je proto plést. Znamená to „sedlo“ a tento název odpovídá poloze, kterou má Markab v obrazci koně. Beta Pegasi se nazývá Scheat a Gama Pegasi Algenib – i tato hvězda má svou jmenovkyně, tentokrát v souhvězdí Persea. Znamená to \"křídlo koně\". Delta Pegasi neexistuje, původně jí byla hvězda Sirrah, ale potom byla přeřazena do souhvězdí Andromeda jako alfa Andromedae. 1 Pegasi je dvojhvězda, kterou můžeme rozlišit i s 6cm dalekohledem.\n\nPegas není příliš bohatý na zajímavé hvězdy a objekty. Výjimku tvoří M15, známá kulová hvězdokupa 6. magnitudy. V obrazci se nachází před tlamou koně, zhruba na prodloužené spojnici hvězd theta a epsilon. V Pegasovi se nachází i několik galaxií, z nichž je nejjasnější spriálová galaxie NGC 7331. Jen půl stupně jihojihozápadně od NGC 7331 se nachází známá skupina vzdálených galaxií nazývaná Stephanův kvintet. Je tvořen skupinou čtyř sobě blízkých gravitačně vázaných galaxií NGC 7317, NGC 7318A, NGC 7318B, NGC 7319 a galaxií NGC 7320, které leží blíže Zemi než ostatní čtyři . V souhvězdí Pegase se nachází i nejbližší pravidelná kupa galaxií označovaná jako Kupa Pegasus. Tato kupa má sférickou strukturu rozložení galaxií se silnou koncentrací ve středu.\n\nPegas je rozsáhlé podzimní souhvězdí, které na 50° severní šířky celé zapadá pod obzor. Heliaktický západ má ve večerních hodinách v březnu, opět vychází nad ránem už koncem dubna. Jeho hvězdy jsou velmi nevýrazné, ale jako orientační obrazec slouží Pegasův čtverec – velký asterismus tvořený hvězdami Algenib, Markab, Scheat a Sirrah. Od něho si už snadno odvodíme obrazec koně. Pegas je možné najít i pomocí cirkumpolárních souhvězdí. Nachází se přesně na opačné straně Polárky, než Velký vůz, přímo pod souhvězdími Cefeus a Kasiopeja.\n\n"}
{"id": "18189", "url": "https://cs.wikipedia.org/wiki?curid=18189", "title": "Pegas", "text": "Pegas\n\nPegas (řecky Pégasos z původního πηγή \"pégé\" pramen, latinsky Pegasus) je v řecké mytologii okřídlený kůň, syn boha moří Poseidóna a Medúsy.\n\nMýtus pravděpodobně pochází z chetitské mytologie (\"Pihassassi\").\n\nVyprávění o jeho původu se liší. Podle jednoho z nich vyskočil Pegas z těla své matky Gorgony Medúsy poté, co jí Perseus uťal hlavu. Jiná verze vypráví, že vyskočil ze země, na niž dopadla Medúsina krev.\n\nPrý uměl létat rychle jako vítr, žil na vysokých horách, zejména na Parnasu ve Fókidě nebo na Helikónu v Bojótii. Celý život pomáhal nemocným dětem a chránil všechno živé. Sám se pojmenoval Pegas a od té doby se všichni okřídlení koně nazývají pegasové. Žil na hoře Olymp.\n\nPegas pomohl Bellerofontovi v boji s Chimérou a Amazonkami. Existuje mnoho příběhů, v nichž se spolu nacházejí Pegas a Bellerofontés. Když však chtěl Bellerofontés vzlétnout na Pegasovi na Olymp, nejvyšší bůh Zeus v tom viděl opovážlivost a rozhněval se. Stihl Pegase náhlou zuřivostí, Bellerofón se na něm neudržel a pádem na zem ztratil rozum.\n\nPodle mýtického příběhu byl Pegas proměněn v souhvězdí Pegas, ale pera jeho křídel dopadla na zem blízko Tarsu a dala tak pojmenování tomuto městu. V umění bývá zobrazován jako symbol básníkovy fantazie.\n\nZeus Pegase daroval Hérakleovi, aby mu pomohl na jeho cestě.\n\n\n\n"}
{"id": "18192", "url": "https://cs.wikipedia.org/wiki?curid=18192", "title": "Heterodoxie", "text": "Heterodoxie\n\nHeterodoxie (z řeckého ἕτερος \"heteros\" jiný + δόξα \"doxa\" názor) označuje souhrn všech názorů či vyznání víry, které jsou „jiné“ než ortodoxní či pravověrné. V pravoslaví označuje tento pojem církve, které nepatří do společenství pravoslavných církví a zastávají nauku odlišnou od pravoslavné nauky, avšak nikoli tak odlišnou, aby je bylo možné označit za herezi.\n\nHeterodoxie označuje v křesťanství obecně nesprávnou náboženskou nauku.\n\nV širším smyslu může heterodoxie označovat jakýkoli názor anebo školu, která není obecně přijímána (např. \"heterodoxní ekonomie\" – ekonomie, jak se o ní nepíše v učebnicích, \"heterodoxní medicína\" atd.).\n\n"}
{"id": "18194", "url": "https://cs.wikipedia.org/wiki?curid=18194", "title": "Atomové jádro", "text": "Atomové jádro\n\nAtomové jádro je vnitřní kladně nabitá část atomu a tvoří jeho hmotnostní i prostorové centrum. Atomové jádro představuje 99,9 % hmotnosti atomu. Průměr jádra činí přibližně 10 m, což je přibližně 100 000× méně než průměr celého atomu.\n\nExistence atomového jádra byla poprvé pozorována v Rutherfordově experimentu, na jehož základě vznikl tzv. planetární model atomu.\n\nVěci kolem nás jsou složeny z látek, látka z molekul, molekuly z atomů. Samotný atom je složen z atomového obalu a atomového jádra. Jádro se skládá z nukleonů, těmi jsou neutrony a kladně nabité protony. Ty se pak dále skládají z kvarků a gluonů. Nukleony uvnitř jádra jsou navzájem k sobě poutány silami, které v zásadě vznikají mezi jejich podsložkami tedy mezi kvarky a gluony. Tato síla se nazývá silná interakce.\n\nPočet protonů v jádře je pro lehké prvky zhruba roven počtu neutronů. S rostoucím protonovým číslem roste počet neutronů rychleji než protonů.\n\nNukleony však nejsou v jádře nehybné. Čtvrtina z nich v jádře překračuje čtvrtinu rychlosti světla\n\nVlastnosti jádra se vystihují prostřednictvím atomového (protonového) čísla formula_1, které určuje počet protonů v jádře, a nukleonového čísla (hmotnostního) formula_2, které udává celkový počet nukleonů v jádře. Někdy se také používá tzv. neutronové číslo formula_3, udávající počet neutronů v jádře, zpravidla rovné formula_4. V přírodě se vyskytují atomy s jádry, jejichž nukleonové číslo se pohybuje od 1 do 238 a atomovými čísly od 1 do 92. Laboratorně se podařilo vytvořit i atomy s většími jádry, která však nejsou stabilní a rychle se rozpadají.\n\nVzhledem k tomu, že náboj protonu je kladný a neutron je elektricky neutrální, pak pokud má být atom neutrální, musí být počet elektronů v elektronovém obalu roven počtu protonů v atomovém jádře. Počet protonů však určuje polohu atomu v periodické tabulce prvků. Lze tedy tvrdit, že vlastnosti atomů jsou velkou měrou určovány vlastnostmi jejich jader, proto jsou kvantová čísla charakterizující jádro používána ke schematickému označovaní vlastností atomů pomocí zápisu\nkde formula_6 představuje značku chemického prvku, formula_1 je atomové číslo a formula_2 je nukleonové číslo. Např. H\n, He, U atd\n\nZa poloměr jádra lze označit vzdálenost, ve které ještě na nukleon působí jaderné síly.\nU velkých jader (např. uran, thorium apod.) se poloměry pohybují kolem 10 m.\n\nExperimentálně bylo zjištěno, že objem atomového jádra je přibližně přímo úměrný počtu nukleonů, které jádro obsahuje. Počet nukleonů v jádře určuje nukleonové číslo (hmotnostní číslo) formula_2.\n\nPokud předpokládáme kulový tvar jádra, potom jeho objem formula_10 je úměrný nukleonovému číslu formula_2. Poloměr atomového jádra se pak určuje ze vztahu\nkde \"R\" = 1,3×10 m.\n\nZ této úměry však existují četné výjimky - některé izotopy mají jádra výrazně větší. Například jádra deuteria a tricia jsou větší, než jádro helia. Podobně jádra olova Pb a Pb jsou větší, než izotopy Pb,Pb Pb-Pb.\n\nZvláštním případem jsou pak halo-jádra, kde jsou některé nukleony vytlačeny výrazně dále od středu jádra. Například jádro lithia 11 je stejně velké jako mnohonásobně těžší jádro olova (poloměr přibližně 3,5 femtometru).\n\nObvykle se jádro považuje za kouli. Ve skutečnosti se však tvar jádra od ideální koule často mírně odlišuje. Jádra tak mohou mít nejen tvar koule, ale i zploštělého elipsoidu (uhlík), protáhlého elipsoidu (mnoho dalších jader) nebo i složitějších těles. Některá jádra mohou existovat ve více tvarových modifikacích. Jádro Pb může mít kulový, protáhlý i zploštělý tvar.\n\nHmotnost jádra se často vyjadřuje pomocí atomové hmotnostní jednotky formula_13, pro kterou platí\nAtomová hmotnostní jednotka je přibližně rovna hmotnosti jednoho nukleonu.\n\nHmotnost jádra dobře charakterizuje počet jeho nukleonů daný nukleonovým číslem formula_2. Protože vyjadřuje hmotnost atomu daného nuklidu v jednotkách formula_13, která je zaokrouhlena na celé číslo (např. atomová hmotnost olova Pb je 207,9767 u ≅ 208 u), říká se mu též \"hmotnostní\" či \"hmotové\" číslo (hmotnost atomového obalu i hmotnostní schodek jádra jsou vzhledem k hmotnosti jednoho nukleonu zanedbatelné).\n\nBylo by možné očekávat, že celková hmotnost atomového jádra formula_17 je rovna součtu hmotností všech protonů a neutronů, z nichž se jádro skládá. Z měření však vyplývá, že celková hmotnost jádra je vždy menší. Rozdíl mezi očekávanou a skutečnou hmotností lze zapsat jako\nkde formula_1 je atomové číslo, formula_2 je nukleonové číslo, formula_21 je hmotnost protonu a formula_22 je hmotnost neutronu. Hodnotu formula_23, která představuje hmotnostní rozdíl, označujeme jako hmotnostní schodek (defekt). Hmotnostní schodek je vždy kladný, tzn. formula_24.\nAby došlo ke vzniku jádra, musí jaderné síly (silná interakce), které způsobují vzájemné přitahování nukleonů, vykonat určitou práci. K vykonání této práce se spotřebuje určitá část celkové energie soustavy nukleonů. Tím dojde ke snížení celkové energie soustavy nukleonů (neboli jádra). Podle Einsteinova vztahu je však celková energie soustavy nukleonů úměrná její celkové hmotnosti. Zmenšení energie tedy znamená zmenšení hmotnosti (a naopak). Pro hmotnostní schodek pak platí\nHmotnostní schodek formula_23 tedy odpovídá určité energii formula_27, která se označuje jako vazebná (vazební) energie. Důvod takového označení plyne z toho, že formula_27 představuje energii, která se uvolní při vzniku jádra z volných nukleonů. Je to také energie, kterou je nutno jádru dodat, aby došlo k jeho rozdělení na jednotlivé nukleony. Tato energie tedy určuje velikost vazby nukleonů v jádře.\n\nVazebné energie (a tedy i hmotnostní schodky) jsou u různých atomů různé. Vzhledem k rozdílnému počtu nukleonů v různých jádrech je výhodné uvádět vazebnou energii na jeden nukleon. Hodnoty vazebné energie jsou velmi vysoké. Např. vazebná energie deuteronu je přibližně 2,23 MeV ≈ 10 J·kg, což je ve srovnání např. s teplem uvolněným při spalování benzínu, které činí asi 5×10 J·kg, obrovská hodnota.\n\nVazebná energie úzce souvisí se stabilitou atomového jádra.\n\nAtomová jádra se skládají z protonů a neutronů. Stabilní lehká jádra, tzn. jádra s nukleonovým číslem formula_29, obsahují přibližně stejný počet protonů a neutronů. V těžších (stabilních) jádrech je počet neutronů větší než počet protonů.\n\nZ diagramu je vidět, že pro formula_30 nebo formula_31 neexistují stabilní nuklidy. Podobně neexistují stabilní nuklidy pro formula_32. Také neexistují stabilní nuklidy pro nukleonová čísla formula_33.\n\nJádra, jejichž počet protonů nebo neutronů je roven 2, 8, 20, 28, 50, 82, 126, se vyznačují vysokou stabilitou. V souvislosti s touto stabilitou označujeme tato čísla jako \"magická\".\n\nJaderné síly, které působí mezi nukleony v jádrech, mají velmi malý dosah. V těžších jádrech, která obsahují větší počet nukleonů, interaguje každý nukleon pouze s nukleony, které se nachází v jeho těsné blízkosti. Tato skutečnost se označuje jako \"nasycení jaderných sil\". U elektrostatické odpudivé síly, kterou na sebe působí protony to však neplatí. Elektrostatická síla nepůsobí pouze na krátkou vzdálenost, což znamená, že u protonů, které se v jádře nachází v dostatečné vzdálenosti, může elektrostatické odpuzování převažovat. Elektrostatické odpuzování je vyrovnáváno přebytkem neutronů, které působí pouze přitažlivými jadernými silami. Počet neutronů však nemůže být neomezený. Energie nukleonu v jádře je závislá na jeho umístění v dané jaderné energetické hladině. Pokud bychom přidali příliš mnoho neutronů, budou tyto neutrony nuceny obsadit vyšší energetické hladiny, což znamená, že budou slaběji vázány a celé jádro tedy bude náchylnější k rozpadu.\n\nU velkých jader je tedy k zajištění stability jádra nutné nalézt určitý kompromis mezi počtem protonů a neutronů. Ukazuje se však, že existuje určitá hranice, za kterou již neutrony nejsou schopny zajistit existenci stabilního jádra. Touto hranicí je izotop Bi, který představuje nejtěžší stabilní nuklid. Všechna jádra, pro jejichž atomové číslo platí formula_34, nebo jejichž nukleonové číslo splňuje podmínku formula_35, podléhají samovolnému, tzv. radioaktivnímu, rozpadu na jádra lehčích prvků.\n\nJádra, která mají podstatně více neutronů nebo protonů, jsou nestabilní a rozpadají se. Při velkém počtu neutronů dochází k rozpadu β-, při kterém se nadbytečný neutron změní na proton za vzniku elektronu (záření β) a antineutrina.\nPříkladem může být reakce:\nPři nadbytku protonů dochází k rozpadu β, při kterém se naopak proton přemění na neutron za vzniku antielektronu a neutrina.\n\nU velmi těžkých jader dochází k rozpadu α, při kterém opustí jádro částice alfa (což je jádro hélia)\n\njako např.:\n\nNejlehčí atomová jádra mají jakožto částice časté v přirozených rozpadech nebo jaderných reakcích speciální názvy a značky, umožňující zjednodušit zápis reakcí:\n\nV atomovém jádře mohou být jeden či dva nukleony nahrazeny hyperonem (zpravidla Λ, výjimečně Σ). Takové jádro se pak označuje jako hyperjádro.\n\n\n"}
{"id": "18195", "url": "https://cs.wikipedia.org/wiki?curid=18195", "title": "Vlajka", "text": "Vlajka\n\nVlajka je zpravidla různobarevný kus látky, obdélníkového, čtvercového či jinak pevně stanoveného tvaru a poměru stran, který symbolizuje organizaci (typicky zejména stát či jinou územní správní korporaci jako zemi, kraj, obec a podobně), případně slouží k signalizaci. Státní vlajky se často označují též jako národní. Nauka o vlajkách se nazývá vexilologie. Vlajek se tradičně užívá i jako praporů, prapor se od vlajky liší zejména způsobem vyvěšení. Grafická podoba vlajky se jako symbol používá i v jiných podobách, například tištěné na papíře či zobrazené na obrazovce (monitoru), například k označení státu, národa, jazyku atd.\n\nAčkoli laická veřejnost mezi pojmy \"prapor\" a \"vlajka\" nijak nerozlišuje, u symbolů státních a jiných podobně významných je třeba \"prapor\" a \"vlajku\" rozlišovat. Pro \"vlajku\" je charakteristická vodorovná poloha a upevnění k vlajkové tyči či stožáru pomocí lanka, \"prapor\" je k žerdi přichycen napevno. \"Prapor\" nemá oproti \"vlajce\" předepsaný poměr stran a používá se ve vodorovné, šikmé i svislé poloze. Prapory (řidčeji vlajky) existující pouze v jediném exempláři, například jako symbol konkrétní vojenské jednotky či cechu, se někdy označují slovem zástava.\n\nLaická veřejnost mezi \"praporem\" a \"vlajkou\" obyčejně nerozlišuje. V literární a filmové tvorbě dokonce někdy převládá užívání slova \"vlajka\". Např. románový klub Rychlé šípy má svou \"vlajku\", která je formálně vzato spíše \"praporem\".\n\nJestliže se vlajky (tedy vytahované na stožár lankem) vyvinuly až počátkem novověku na námořních lodích, původ jejich předchůdců sahá až do starověku. Existence na žerdi upevněných předmětů či vyobrazení, označovaných odborným výrazem vexilloid, je doložena už na počátku 3. tisíciletí př. n. l. v Egyptě a v následujících stoletích na celém Blízkém východě. První zprávy o látkovém praporu máme z počátků dynastie Čou v Číně (12. století př. n. l.), v čínském Ma-wang-tuej byl objeven i nejstarší dochovaný prapor – rozměrný hedvábný praporec byl uložen do výbavy šlechtického hrobu za dynastie Chan ve 2. století př. n. l.. Ve starém Římě zavedl roku 105 př. n. l. Gaius Marius symboly legií zvaná \"vexilla\". \"Vexillum\" (zdrobnělina z latinského \"velum\" = \"plachta\") mělo podobu čtvercového kusu látky, uchyceného na tyči v podobě písmene T. S nástupem křesťanství za Konstantina I. počátkem 4. století se \"vexillum\" proměnilo v \"labarum\" – dosavadní „pohanské“ symboly byly vystřídány křesťanskými, zejména Kristovým monogramem \"XP\" [chí ró]. Prapory dnešního vzhledu, to jest upevněné k žerdi ne horním, ale bočním okrajem, se do Evropy dostaly pravděpodobně z východu od Hunů, Peršanů a Arabů.\n\nV raném středověku byl obzvlášť rozšířeným typem praporů \"gonfanon\", obdélník, jehož vlající část je rozdělena do několika protáhlých pruhů. S rozvojem heraldiky ve 12. století se symbolika šlechtických znaků přenášela i na prapory, takovéto vlající zpodobnění znaku, typické na výšku protáhlým obdélným tvarem, se nazývá \"banderium\". Ve 14. a 15. století byly velmi běžné \"korouhve\", prapory, uchycené k žerdi bokem a ještě napnuté tyčkou u horního okraje, často s protaženým horním vlajícím cípem. Prapory hrály důležitou úlohu při rozlišení bojujících stran ve válkách (ve feudálním Japonsku tak za bojů v 16. století nosili jednotliví vojáci prapor se symbolem svého pána), sloužily k orientaci v bitevní vřavě. Plukovní zástavy byly ceněnou trofejí a životnost praporečníků v boji zpravidla mizivá. Tato funkce však pozbyla s přelomem 19. a 20. století významu, armády již nebojovaly v sevřených formacích pod prapory a k předávání rozkazů posloužil v zákopech polní telefon. Od 1. světové války jsou tak prapory pozemních vojsk už jen symbolickými zástavami.\n\nNa vývoj státních vlajek měla významný vliv i francouzská revoluce. Trikolora se svislými pruhy v barvě modré, červené, která se v té době zrodila, se stala symbolem svobody a ovlivnila podobu státních vlajek.\n\nNa moři bylo označování státní příslušnosti lodi vlajkou běžné již v 17. století, tento zvyk rozšířili zejména Holanďané. Postupně se vyvinuly zvláštní civilní a válečné námořní varianty státních vlajek. Vlajky mají i v současnosti zásadní význam pro určení státní příslušnosti lodi. (Častá praxe však je, asi od 50. let 20. století, že se nákladní lodě registrují pod vlajkou cizího státu, tzv. „flag of convenience“.)\n\nPrimitivní námořní vlajková signalizace se používala už ve starověku (v bitvě u Salamíny roku 480 př. n. l. prý Themistoklés dal signál k útoku rudým kusem látky). Dnes existuje mezinárodní námořní vlajková abeceda, užívající kombinaci 40 signálních vlajek.\n\nDnešní vlajky, zvláště pak státní, jsou v naprosté většině pravoúhlé, obdélníkové. Čtvercový tvar mají pouze vlajky Vatikánu a Švýcarska, nepravoúhlými výjimkami jsou cípaté vlajky Nepálu, státu Ohio v USA nebo různé lodní, vojenské či lokální vlajky. Nejčastější poměr šířky a délky stran je 2:3 (česká vlajka) či 1:2, ale mnohé vlajky mají poměr šířky a délky osobitý, např. polská vlajka 5:8, vlajka USA 10:19 aj.\n\nPřísně vzato by se za státní vlajku měla označovat pouze taková, která je vyhrazena pro použití státními orgány, zatímco vlajky, vyvěšované soukromými osobami a institucemi, jsou pouze vlajky národní. V běžném projevu se však oba pojmy zaměňují. Ačkoliv v mnoha zemích (včetně ČR) se státní a národní vlajka vzhledově nijak neliší, jsou země, kde mají oba druhy vlajek rozdílnou podobu – na státní vlajce je například znak, který na národní vlajce chybí (rakouská vlajka, finská vlajka).\n\nNejstarší dnes užívané státní vlajky sahají svými kořeny až do středověku. Rakouská, anglická a dánská vlajka pocházejí již ze 13. století. Dánská vlajka je s téměř 800letou tradicí zřejmě nejstarší setrvale užívanou státní vlajkou světa. Jen o málo mladší je švýcarská vlajka, ze 16. století pocházejí švédská a nizozemská vlajka. Vlajky některých zemí měly na utváření nových vlajek velký vliv a to jak po stránce barevné symboliky, tak z hlediska tvarového uspořádání.\n\n\n\n\n\n\n\n\nPoužívání vlajek a praporů obcí a zemí má tradici sahající do historie.\n\nZákon o obcích 367/1990 Sb. v § 5 umožnil obcím užívat znak a prapor obce, přičemž pokud nemají historický znak a prapor, mohly jim být na jejich návrh předsednictvem České národní rady uděleny. Zákon o obcích 128/2000 Sb. původně zmiňoval prapory obcí, městských obvodů a městských částí v § 5 (další novelizace přesunula ustanovení do § 34a).\n\nZákon č. 418/1990 Sb., o hlavním městě Praze, v § 5 předpokládal existenci praporu hlavního města Prahy a nezmiňoval způsob jeho udělení ani případné změny jeho podoby, upravoval však udělení praporu městské části předsednictvem České národní rady po vyjádření zastupitelstva města, pokud městská část nemá historický prapor. Zákon o hlavním městě Praze 131/2000 Sb. v § 15 rovněž předpokládal existenci praporu hlavního města Prahy a vůbec nezmiňoval způsob jeho udělení ani případné změny jeho podoby, prapory městských částí však podle tohoto zákona uděloval předseda Poslanecké sněmovny na návrh hlavního města Prahy podaný na základě žádosti městské části.\n\nObdobná ustanovení, o praporu kraje a jeho ochraně, obsahoval zákon o krajském zřízení. Novelou účinnou od 1. ledna 2001 však tato ustanovení, zřejmě omylem, ze zákona vypadla.\n\nHistorii používání slova prapor shrnula\nposlankyně Ivana Levá (členka Podvýboru pro heraldiku a vexilologii Poslanecké sněmovny) ve svém vystoupení k návrhu nahrazení \"nevhodného výrazu „prapor“ správným pojmem „vlajka“, jak to odpovídá odborné vexilologické terminologii,\" následovně:\n\nZákon 216/2004 Sb., účinný ode dne vyhlášení 28. dubna 2004, nahradil v ustanoveních o praporech územních samosprávných celků (krajů a obcí včetně hlavního města Prahy, městských obvodů a městských částí) slovo „prapor“ slovem „vlajka“. Neobsahuje však žádná přechodná ustanovení, která by upravovala nahrazení obecních praporů obecními vlajkami. Navrhovatelem zákona bylo zastupitelstvo Ústeckého kraje a původní návrh se vztahoval jen na kraje a měl původně pouze krajům pouze vrátit právo užívat prapor, které bylo k roku 2001 nedopatřením zrušeno. K rozšíření působnosti zákona na všechny úrovně územně samosprávných celků a nahrazení slova prapor slovem vlajka došlo schválením pozměňovacího návrhu, který podala poslankyně za KSČM Ivana Levá na podnět expertní skupiny podvýboru pro heraldiku a vexilologii Poslanecké sněmovny, zástupce předkladatele novely hejtman Jiří Šulc (ODS) připomínky pochválil a vyjádřil jim plnou podporu. Ze 164 hlasujících bylo pro pozměňovací návrh 158, nikdo nebyl proti, podobně (160 hlasy ze 164, nikdo proti) byl schválen i celý novelizační zákon.\n\nZákladní pravidla o používání státních symbolů a vyvěšování státní vlajky stanoví zákon č. 352/2001 Sb., vyvěšování státních vlajek se věnují paragrafy 7–9. Principy zákonem stanovené jsou následující:\n\n\n\n\n\n\n"}
{"id": "18197", "url": "https://cs.wikipedia.org/wiki?curid=18197", "title": "657", "text": "657\n\n\n\n\n\n\n\n"}
{"id": "18198", "url": "https://cs.wikipedia.org/wiki?curid=18198", "title": "658", "text": "658\n\n\n\n\n\n\n"}
{"id": "18199", "url": "https://cs.wikipedia.org/wiki?curid=18199", "title": "659", "text": "659\n\n\n\n\n\n\n\n"}
{"id": "18200", "url": "https://cs.wikipedia.org/wiki?curid=18200", "title": "660", "text": "660\n\n\n\n\n"}
{"id": "18201", "url": "https://cs.wikipedia.org/wiki?curid=18201", "title": "661", "text": "661\n\n\n\n\n\n\n"}
{"id": "18202", "url": "https://cs.wikipedia.org/wiki?curid=18202", "title": "Seznam východofranských králů", "text": "Seznam východofranských králů\n\nSeznam východofranských králů zahrnuje všechny vladaře východní části franské říše od uzavření verdunské smlouvy roku 843. Horní hranice je v případě východofranské říše velmi nezřetelná, tvoří ji však nejspíš vláda Jindřicha Ptáčníka (919 – 936), zakladatele saské dynastie. Od nástupu jeho syna Oty I. Velikého, který roku 962 získal císařský titul (\"renovatio imperii\"), došlo totiž ve východofranské říši k takovým změnám, že již lze mluvit o Svaté říši římské, třebaže sám název je doložen až později. Zmíněné dělení je jen pomocné, periodizační, protože Ota Veliký náležel k téže saské dynastii jako jeho otec Jindřich Ptáčník. Na druhé straně je takové členění nutné, neboť Jindřicha, jehož mocenskou základnou bylo v podstatě jen Sasko (odtud označení „saský král“), nelze pokládat za panovníka Svaté říše římské. \n\nDva vladaři východofranské říše – Karel III. Tlustý a Arnulf Korutanský – měli současně s královskou hodností titul císaře, Karel Tlustý pak nakrátko ovládl prakticky celou franskou říši v hranicích před rokem 843. Pokud jde o krále Konráda I., ten byl původně franským vévodou (tj. vládcem historické země Franky v Německu) a na trůn se dostal volbou po vymření východofranské linie Karlovců.\n\n"}
{"id": "18203", "url": "https://cs.wikipedia.org/wiki?curid=18203", "title": "662", "text": "662\n\n\n\n\n"}
{"id": "18204", "url": "https://cs.wikipedia.org/wiki?curid=18204", "title": "663", "text": "663\n\n\n\n\n\n\n"}
{"id": "18205", "url": "https://cs.wikipedia.org/wiki?curid=18205", "title": "665", "text": "665\n\n\n\n\n\n"}
{"id": "18206", "url": "https://cs.wikipedia.org/wiki?curid=18206", "title": "664", "text": "664\n\n\n\n\n"}
{"id": "18207", "url": "https://cs.wikipedia.org/wiki?curid=18207", "title": "666", "text": "666\n\n\n\n\n\n"}
{"id": "18208", "url": "https://cs.wikipedia.org/wiki?curid=18208", "title": "667", "text": "667\n\n\n\n\n\n"}
{"id": "18209", "url": "https://cs.wikipedia.org/wiki?curid=18209", "title": "668", "text": "668\n\n\n\n\n"}
{"id": "18210", "url": "https://cs.wikipedia.org/wiki?curid=18210", "title": "669", "text": "669\n\n\n\n\n\n"}
{"id": "18211", "url": "https://cs.wikipedia.org/wiki?curid=18211", "title": "670", "text": "670\n\n\n\n\n"}
{"id": "18214", "url": "https://cs.wikipedia.org/wiki?curid=18214", "title": "671", "text": "671\n\n\n\n\n"}
{"id": "18215", "url": "https://cs.wikipedia.org/wiki?curid=18215", "title": "672", "text": "672\n\n\n\n\n\n"}
{"id": "18216", "url": "https://cs.wikipedia.org/wiki?curid=18216", "title": "673", "text": "673\n\nHlothhere se stává králem Kentu.\n\n\n\n\n"}
{"id": "18217", "url": "https://cs.wikipedia.org/wiki?curid=18217", "title": "674", "text": "674\n\n\n\n\n\n"}
{"id": "18218", "url": "https://cs.wikipedia.org/wiki?curid=18218", "title": "675", "text": "675\n\n\n\n\n\n\n"}
{"id": "18219", "url": "https://cs.wikipedia.org/wiki?curid=18219", "title": "Protohvězda", "text": "Protohvězda\n\nProtohvězda, prahvězda nebo globule je vývojové stadium hvězdy poté, co se mateřská mlhovina z vodíku, hélia a prachu začne smršťovat, ale předtím než se výsledná hvězda ocitne na hlavní posloupnosti Hertzsprungova-Russellova diagramu. Zrod protohvězd popisuje tzv. mlhovinová hypotéza.\nProtohvězdy samy se na HR-diagramu nachází vpravo, ale nad hlavní posloupností.\n\nProtohvězdám o hmotnosti Slunce typicky trvá vývin z kondenzujícího se mračna do hvězdy hlavní posloupnosti asi 10 miliónů let. Protohvězda o hmotnosti 15 Sluncí se vyvíjí mnohem rychleji, dosáhnout hlavní posloupnosti se jí obvykle podaří už za 100 000 let.\nProtohvězdy se formují kontrakcí jader obřích molekulových mračen mezihvězdné hmoty. Pozorování odhalilo, že se obří molekulová mračna nacházejí přibližně ve stavu virální rovnováhy – celková gravitační vazebná energie mračna je vyrovnána s kinetickou energií jeho molekul.\n\nJakákoliv porucha v mračně však může stav rovnováhy narušit. Příkladem takové poruchy jsou rázové vlny ze supernovy, změny hustoty poblíž spirálních ramen galaxie nebo těsné setkání či kolize s jiným mračnem. Nezávisí na zdroji poruchy, pokud je dostatečně rozsáhlá, může způsobit, že v části mračna převládne gravitační síla nad tepelnou kinetickou energií.\n\nBritský fyzik Sir James Jeans se zabýval detaily tohoto jevu. Prokázal, že při jistých podmínkách by se mračno nebo jeho část vskutku mělo začít smršťovat podle tohoto scénáře. Odvodil vzorce pro výpočet hmotnosti a velikosti, jichž by mračno mělo v závislosti na své hustotě a teplotě dosáhnout, aby mohlo gravitační smršťování začít. Tato kritická hmotnost je známa jako Jeansova hmotnost. Je dána následujícím vztahem:\n\nkde \"n\" je koncentrace částic (počet částic v jednotce objemu), \"m\" je hmotnost 'průměrné' plynové částice v mračnu a \"T\" je teplota plynu.\n\nHvězdy se často nacházejí ve skupinách nazývaných kupy, jejichž složky se začaly tvořit přibližně ve stejnou dobu. Drobné rozdíly lze vysvětlit, uvážíme-li, že se jednotlivé části mračna nesmršťují stejnou rychlostí. Vskutku, jak poprvé upozornil Richard Larson, v obřích molekulových mračnech, v nichž se formují hvězdy, jsou vesměs pozorovány v různých měřítkách turbulentní proudy. Tyto proudy stlačují plyn ve vlnách, což uvnitř mračna vytváří vlákna a neforemné struktury v široké škále velikostí a hustot. Tento proces je nazýván turbulentní fragmentací. Některé ze struktur překročí Jeansovu hmotnost a stanou se gravitačně nestabilními. Mohou pak podlehnout další fragmentaci a dát vznik jednomu nebo několika hvězdným systémům.\n\nAť už z jakýchkoliv příčin, mračna se dělí na menší hustší oblasti, které se mohou dále dělit na ještě menší oblasti, takže výsledkem je kupa protohvězd. To dobře souhlasí s pozorováním, neboť hvězdokupy jsou běžné.\n\nJak mračno pokračuje ve smršťování, jeho teplota se zvyšuje.\nPříčinou nejsou nukleární reakce, ale přeměna gravitační energie na tepelnou kinetickou energii. Když se u částice (atomu či molekuly) zmenší jeho vzdálenost od středu smršťující se části mračna, je výsledkem snížení jeho gravitační energie. Celková energie částice však musí zůstat konstantní, takže snížení gravitační energie je vyrovnáno zvýšením energie kinetické. To lze prezentovat jako zvýšení tepelné energie, a tedy teploty mračna. Čím více se mračno smrští, tím více se zvýší teplota.\n\nSrážky mezi molekulami je často zanechávají v excitovaném stavu, při návratu na nižší hladinu energie pak dochází k emisi záření často charakteristických frekvencí. Při teplotách, o nichž mluvíme (10 až 20 kelvinů) je to záření v mikrovlnné nebo infračervené oblasti spektra. Únik většiny záření brání prudkému nárůstu teploty mračna.\n\nJak se však mračno smršťuje, koncentrace molekul roste a postupem času začne bránit unikání záření. Plyn se stane pro záření neprůhledný a teplota uvnitř mračna tak může narůstat mnohem rychleji.\n\nFakt, že se mračno stane neprůhledné pro infračervené záření, činí přímé pozorování obtížným. Je nezbytné sledovat alespoň dlouhé rádiové vlny, které unikají i z nejhustších mračen. K pochopení dějů je nutno využívat rovněž teorie a počítačových modelů vytvořených na jejím základě.\n\n"}
{"id": "18220", "url": "https://cs.wikipedia.org/wiki?curid=18220", "title": "676", "text": "676\n\n\n\n\n\n"}
{"id": "18221", "url": "https://cs.wikipedia.org/wiki?curid=18221", "title": "677", "text": "677\n\n\n\n\n\n"}
{"id": "18222", "url": "https://cs.wikipedia.org/wiki?curid=18222", "title": "678", "text": "678\n\n\n\n\n\n"}
{"id": "18223", "url": "https://cs.wikipedia.org/wiki?curid=18223", "title": "679", "text": "679\n\n\n\n\n\n"}
{"id": "18224", "url": "https://cs.wikipedia.org/wiki?curid=18224", "title": "680", "text": "680\n\n\n\n\n\n\n"}
{"id": "18225", "url": "https://cs.wikipedia.org/wiki?curid=18225", "title": "681", "text": "681\n\n\n\n\n\n\n"}
{"id": "18226", "url": "https://cs.wikipedia.org/wiki?curid=18226", "title": "Strana zelených", "text": "Strana zelených\n\nStrana zelených (Zelení, dříve též SZ) je česká parlamentní politická strana prosazující zelenou politiku – k základním programovým dokumentům patří mj. Charta globálních zelených a Charta Evropských zelených.\n\nStrana zelených vznikla krátce po listopadové revoluci na podzim 1989, poprvé získala poslanecká křesla v roce 1992. Většího významu a výraznějšího vlivu na veřejnou debatu v ČR se dočkala až kolem roku 2002, kdy do ní masově vstoupili lidé z prostředí ekologických občanských iniciativ, kteří ji do té doby ignorovali. Na podzim 2004 získala podruhé parlamentní zastoupení, když byl do Senátu PČR v Praze 10 za SZ zvolen nestraník Jaromír Štětina.\n\nVe sněmovních volbách v roce 2006 zelení poprvé přesáhli 5% hranici, která je potřebná pro vstup strany do Poslanecké sněmovny, kde nakonec zasedlo 6 poslanců. SZ se stala součástí pravostředové vládní koalice, ve které zastávala čtyři ministerské posty. V následujících volbách 2010 zelení své zastoupení v Poslanecké sněmovně neobhájili, avšak již ve volbách do Senátu v roce 2012 byli zvoleni dva senátoři, a zelení se tak opět stali parlamentní stranou.\n\nV létě 2013 měla Strana zelených zhruba 1 300 členů, z toho přibližně čtvrtinu v Praze, kde také bývá v posledních letech nejúspěšnější. Strana má ve vrcholných orgánech i na kandidátních listinách vysoký podíl žen.\n\nSZ je řádným členem Evropské strany zelených a Global Greens.\n\nNěkteré ekonomické názory Strany zelených lze chápat jako liberální (mírné snížení celkové daňové kvóty prostřednictvím snížení přímých daní a vedlejších nákladů práce jako sociální pojištění, zjednodušení a zefektivnění úřadů), další jako levicové (podpora progresivního zdanění, úloha státu v regulaci aktivit poškozujících životní prostředí a prosazování trvale udržitelného rozvoje). Martin Bursík před volbami 2006 odmítal uvést preferovaného koaličního partnera se slovy „nejsme pravicoví ani levicoví, ale zelení“; po vstupu SZ do pravicové vlády ODS se však zařazení strany na pravolevém spektru stalo předmětem rostoucích sporů, vrcholících sjezdem v září 2008. Od zvolení Ondřeje Lišky do vedení strany v prosinci 2009 a zejména od zvolení Matěje Stropnického v lednu 2016 se strana zřetelně posouvá ke středolevicové politice typické pro evropské zelené strany.\n\nStrana zelených si dle svých stanov (schválených v roce 2003) zejména klade za cíl svou politikou prosazovat:\n\nHlavní programové body SZ ve volbách 2006 byly:\nZákladním ekonomickým nástrojem, kterým chce SZ dosáhnout zlepšení životního prostředí, je ekologická daňová reforma spočívající v přesunu od zdanění lidské práce ke zdanění surovin a energií a užití motorových vozidel. Do reformy veřejných financí platné od roku 2008 začlenilo ministerstvo financí tzv. první etapu zavedení ekologických daní (ze zemního plynu, pevných paliv a elektřiny) v minimální výši požadované EU.\n\nStrana je provázána s neziskovými organizacemi (především orientovanými na ochranu přírody, lidských práv, odpor proti jaderné energii a na ochranu spotřebitele), řada členů pochází z neziskového sektoru a někteří nestraníci na kandidátkách jsou aktivními členy neziskových organizací. Strana s neziskovými organizacemi také aktivně spolupracuje na přípravě volebního programu. Tento fakt někdy vede zejména u odpůrců zelených k připisování všech aktivit konaných neziskovými environmentálními organizacemi také přímo Straně zelených, nezávisle na tom, zda se SZ s takovýmito aktivitami ztotožňuje nebo ne.\n\nStrukturu Strany zelených určují Stanovy přijaté sjezdem konaným dne 27. září 2003 v Táboře. Novelizovány byly na sjezdech v Praze-Vršovicích 11. prosince 2004, v Pardubicích 25. září 2005, v Brně-Štýřicích 6. prosince 2009, v Pardubicích 11. prosince 2011, v Brně-Pisárkách 26. ledna 2015, v České Třebové 28. listopadu 2015, v Praze 24. ledna 2016 a v Hradci Králové dne 21. a 22. ledna 2017.\n\nOrganizační jednotkou na místní úrovni je základní organizace (ZO), která je tvořena minimálně třemi členy SZ. Zakládá se v obci, resp. v případě územně členěných statutárních měst a hlavního města Prahy v jejich samosprávném městském obvodu či městské části. V daném místě smí působit jen jedna ZO. Plenárním orgánem ZO je \"členská schůze\", jíž se mohou účastnit všichni členové dané ZO a jež volí \"radu ZO\" (včetně předsedy a případně místopředsedy ZO), \"pokladníka ZO\" a \"revizora ZO\". Členská schůze dále volí delegáty na městskou konferenci, krajskou konferenci a sjezd. V neposlední řadě schvaluje rozpočet ZO na daný rok, kandidátní listinu a případnou koalici pro volby do zastupitelstva obce, resp. městského obvodu či části.\n\nOd roku 2012 je možno ustavovat oblastní základní organizace, které mohou působit:\n\nMěstská organizace (MO) se ustavuje v územně členěném statutárním městě, pokud na jeho území (v jednotlivých městských obvodech či městských částech) působí více základních organizací, a sjednocuje činnost těchto ZO na území města. Plenárním orgánem MO je \"městská konference\", kterou tvoří delegáti zvolení základními organizacemi a která volí \"radu MO\" (včetně předsedy a místopředsedů MO), \"pokladníka MO\" a \"revizora MO\". V neposlední řadě schvaluje rozpočet MO na daný rok, kandidátní listinu a případně koalici pro volby do zastupitelstva statutárního města.\n\nNa krajské úrovni je organizační jednotkou krajská organizace (KO), kterou tvoří všechny ZO na území daného samosprávného kraje, resp. na území hlavního města Prahy. Plenárním orgánem KO je \"krajská konference\", kterou tvoří delegáti zvolení základními organizacemi a která volí \"radu KO\" (včetně předsedy a místopředsedů KO), \"pokladníka KO\" a \"krajskou revizní komisi\". V neposlední řadě schvaluje rozpočet KO na daný rok, kandidátní listinu a případně koalici pro volby do krajského zastupitelstva.\n\nMimo tuto strukturu umožňují stanovy základním organizacím vytvářet lokální sdružení. Ta nejsou součástí organizační struktury SZ a jejich vnitřní uspořádání je věcí jejich vzájemné dohody. Možnost ustavovat lokální sdružení je náhradou za okresní organizace zrušené v roce 2003, umožňuje však sdružování ZO i na jiném než územním principu.\n\nNejvyšším orgánem strany je celostátní sjezd tvořený nejméně 250 delegáty zvolenými v základních organizacích. Sjezd je svoláván alespoň jednou ročně rozhodnutím předsednictva SZ. Mimořádný sjezd lze svolat na základě požadavku organizačních jednotek SZ.\n\nNejvyšším výkonným orgánem SZ mezi sjezdy je republiková rada (RR). Je tvořena předsedy a dalšími volenými zástupci krajských organizací, předsednictvem SZ a poslanci a senátory zvolenými za SZ, pokud jsou členy SZ. Republiková rada odpovídá sjezdu za plnění jeho usnesení, cílů a hlavních úkolů SZ a politického programu SZ, pověřuje předsednictvo realizací svých usnesení a schvaluje s pověřením sjezdu některé vnitřní předpisy strany. Dále schvaluje rozpočet, volební programy, uzavření republikových předvolebních či povolebních koalic, společnou strategii voleb do zastupitelstev krajů, v závažných a odůvodněných případech úpravy krajských a komunálních kandidátek, strategii voleb a kandidáty do parlamentu a zastupitelských orgánů ČR v EU.\nUžším výkonným orgánem Strany zelených v období mezi sjezdy a zasedáními republikové rady je sedmičlenné předsednictvo Strany zelených (PSZ), které je voleno sjezdem. Tvoří je předseda strany, tři místopředsedové strany a tři další členové. Mezi jeho pravomoci patří zajišťovat vedení a chod strany v organizačních záležitostech a přijímat neodkladná rozhodnutí, svolávat jednání sjezdu, připravovat program a materiály pro jednání sjezdu a RR, navrhovat a realizovat plán činnosti strany, zaujímat stanoviska k aktuální politické situaci, průběžně kontrolovat dodržování rozpočtu a navrhovat jeho změny, v případě nefunkčnosti některých funkcionářů na nižších organizačních stupních řešit situaci, případně dát návrh na jejich zbavení funkce, zajišťovat informační servis všem nižším organizačním jednotkám, vydávat souhlas ke kandidatuře člena SZ za jiný politický subjekt nebo jako nezávislého. Předsednictvo dále může vytvářet poradní útvary (\"pracovní skupiny\").\n\nStranu zelených navenek reprezentuje sjezdem volený předseda strany, který zároveň rozhoduje v neodkladných záležitostech a provádí neodkladné úkony, nevyžadují-li souhlas jiného orgánu. Místopředsedové zastupují předsedu v době jeho nepřítomnosti nebo v době, kdy nemůže vykonávat svoji funkci zejména ze zdravotních, pracovních či jiných závažných důvodů.\n\nDohled nad dodržováním zákonů, stanov a dalších vnitrostranických předpisů zabezpečuje nejméně sedmičlenná ústřední revizní komise (ÚRK), která je volena sjezdem. Její pravomocí je mj. v případě porušení stanov navrhovat pořádková opatření včetně vyloučení členů a zrušení organizačních jednotek. Kontrolu hospodaření strany zajišťuje finanční kontrolní komise (FKK) volená republikovou radou.\n\nK řešení sporů mezi členy SZ, orgány a organizačními jednotkami strany a dále k rozhodování o odvolání proti uložení pořádkových opatření (včetně vyloučení ze strany) se zřizují rozhodčí a smírčí orgány. Těmi jsou jednak \"ad hoc\" rozhodčí senáty, zřizované na návrh jedné strany k řešení konkrétních sporů, a dále nově zavedený stálý ombudsman, poprvé zvolený na sjezdu v listopadu 2012.\n\nKaždodenní provoz strany zabezpečuje hlavní manažer jmenovaný předsednictvem SZ. Odpovídá za nakládání s majetkem SZ, řídí činnost hlavní kanceláře (HK), po schválení PSZ uzavírá a po vyjádření PSZ ukončuje pracovní poměr se zaměstnanci HK, na návrh RKO uzavírá a ukončuje pracovní poměr se zaměstnanci působícími v krajských kancelářích, jedná jménem SZ v majetkových, hospodářských, pracovních a právních vztazích v rozsahu pověření předsednictvem SZ.\n\nPro hlubší diskuzi nad konkrétními programovými body zřizuje předsednictvo strany odborné sekce jako poradní orgán, na jehož činnosti se mohou podílet i nečlenové SZ. Odborné sekce připravují podklady pro stanoviska a programové dokumenty SZ, vymezují a diskutují konkrétní i obecná odborná témata, projednávají plnění volebního programu v dané oblasti, zpracovávají expertní stanoviska nebo předkládají náměty, ke kterým by SZ měla zaujmout stanovisko, připravují rešerše a podklady podle zadání PSZ, sledují legislativní změny a komunikují s parlamentními stranami, připomínkují právní předpisy, vyhledávají a vyzývají k diskusi odborníky v dané oblasti; pořádají odborné semináře nebo jinak prezentují politiku SZ v dané oblasti směrem ke členům i veřejnosti ve spolupráci s PSZ a v souladu s programovými cíli, programem a vnitřními předpisy strany, a vyjadřují se k dalším otázkám, které jim předloží příslušný orgán strany.\n\nNa začátku léta 1989 se ve Vimperku uskutečnilo setkání ekologických aktivistů, kde promluvili mj. poslanec Bundestagu za německé zelené Milan Horáček nebo ekolog a signatář Charty 77 Ivan Dejmal. Dříve rozdrobené ekologické spolky a uskupení se zde sjednotily do Ekologického sdružení, které se mělo postupně transformovat na Československou stranu zelených. Podle některých zdrojů zhatila vznik strany před listopadem 1989 Státní bezpečnost.\nStrana zelených byla založena 9. prosince 1989, zaregistrována byla 3. února 1990 a ustavující sjezd se konal 17. února 1990 v Brně. Na sjezdu byly zřízeny tři zemské bloky (český, moravský a slovenský), později byl vytvořen blok pražský.\n\nV prvních svobodných parlamentních volbách v červnu 1990 SZ kandidovala samostatně, pětiprocentní hranici pro vstup do parlamentu těsně nepřekonala. Neuspěla ani v komunálních volbách na podzim. Nicméně například v Ústí nad Labem SZ výrazně uspěla. Její kandidáti kandidující společně s OF v tzv. Chartě demokratické dohody obdrželi až 45 % hlasů, SZ zde získala posty náměstka primátora (Leopold Kukačka), starosty obvodu Neštěmice (Václav Pucherna) a zástupce starosty obvodu Ústí nad Labem - město (Marian Páleník). V Praze skončila třetí nejúspěšnější a získala více mandátů (9) než např. lidovci nebo ČSSD.\n\nO dva roky později Strana zelených kandidovala v koalici se Zemědělskou stranou a Československou stranou socialistickou v seskupení nazvaném Liberálně sociální unie. V jejím rámci získala SZ po třech poslancích ve Federálním shromáždění i v České národní radě. 22. listopadu 1993 rozhodl celostátní výbor strany o vystoupení z LSU, poslanecký klub unie zelení poslanci opustili o rok později.\n\nNa sjezdu v Černé v Pošumaví v prosinci 1994 byl předsedou znovuzvolen Jaroslav Vlček. V říjnu 1995 Vlček odešel ze SZ do České strany sociálně demokratické (odešli s ním i dva místopředsedové a nemalá část členské základny); na jeho místo výkonný výbor strany zvolil Emila Zemana.\n\nVe sněmovních volbách v roce 1996 strana nekandidovala, v roce 1998 získala 1,1 % a v roce 2002 2,4 %. Od voleb do Evropského parlamentu v roce 2004 (zisk 3,2 %) měla SZ status nejsilnější mimoparlamentní strany.\n\nVe volbách 2002 Strana zelených získala i díky podpoře Brandýského fóra nevládních organizací 2,36 % a vyšlo najevo, že vedení hodlá velkou část státního příspěvku za hlasy vyplatit hlavnímu manažerovi strany, který financoval velkou část volební kampaně ze svých zdrojů. Nato přední člen BF, ekologický aktivista a šéfredaktor \"Literárních novin\" Jakub Patočka vyhlásil akci \"Zelená padesátka\", později známou též jako \"tmavozelená výzva\", kdy do SZ hromadně vstoupili lidé z prostředí ekologických občanských iniciativ s cílem přečíslit původní členy („starozelené“) a změnit politický styl a směřování strany. Počet členů se během roku ztrojnásobil z 250 na 750 s řadou známých osobností jako Ivan Dejmal, Karel Jech, Dalibor Stráský, Eva Vavroušková, Jan Wünsch, Dušan Lužný, Petr Uhl, Fedor Gál, Lumír Kolíbal či Jana Strunecká. Na mimořádném brněnském sjezdu v dubnu 2003 tak byl předsedou zvolen jeden z iniciátorů „revoluce“ Jan Beránek. Nové vedení jednalo s bývalým ministrem životního prostředí v Tošovského vládě Martinem Bursíkem o možnosti, že by vedl kandidátku SZ ve volbách do Evropského parlamentu v červnu 2004. K dohodě však nedošlo, lídr kandidátky nebyl zvolen ani na sjezdu konaném v září 2003 v Táboře. Republiková rada nakonec z trojice Jakub Patočka, Jan Jařab, Bursík vybrala Beránkova přítele Patočku. Strana získala 3,16 % hlasů a do EP se tak nedostala.\n\nVe Straně zelených se postupně vytvořily dvě znepřátelené frakce: příznivci Beránkova vedení a jeho odpůrci, kteří vedení strany obviňovali z autoritářských a sektářských praktik a kritizovali radikalismus Patočkou prosazeného politického programu Vize ekologické demokracie (včetně „nové demokracie“, resp. „neodemokracie“). Na konci listopadu 2003 protiberánkovská skupina vydala \"Prohlášení demokratů v SZ\" a \"Přehled některých porušení stanov a demokratických postupů v SZ\". I tuto kritiku poměrů ve straně vedení odmítlo jako neopodstatněnou. Na začátku roku 2004 někteří signatáři \"Prohlášení demokratů\" založili \"Otevřenou platformu Strany zelených\", jejímž cílem měla být demokratizace vnitrostranického života; před sjezdem ji formálně rozpustili.\n\nNa sjezdu v září 2004 Beránek předsednictví těsně obhájil v souboji s Petrem Štěpánkem. Vnitrostranická opozice se nakonec sjednotila kolem Martina Bursíka a postupně získala převahu.\n\nNa mimořádném sjezdu v Pardubicích 24. až 25. září 2005 tak už Beránek znovu nekandidoval a novým předsedou se stal Bursík. Několik desítek Beránkových a Patočkových příznivců nato vystoupilo ze strany a koncem roku 2005 vytvořili politické hnutí Zelení, které však vyvíjí jen minimální aktivitu. Sjezd také rozhodl, že SZ půjde do parlamentních voleb 2006 samostatně a ne v koalici s menšími liberálními stranami, jak prosazoval Beránek. Bursík následně zmírnil vymezování SZ proti ODS, které bylo charakteristické pro Patočkovo vystupování.\n\nV polovině února 2006 překročily volební preference SZ 5 %, potřebných pro vstup do Poslanecké sněmovny; to vyvolalo značný zájem médií o stranu a zjevně další růst preferencí od nerozhodnutých voličů. V dubnu se většina agentur pro výzkum veřejného mínění shodla na 10–11 % preferencích (v Praze až 17 %). Bursík se vyjádřil, že cílem strany by měl být dvouciferný výsledek ve volbách.\n\n16. května podpořil SZ a jmenovitě středočeské kandidáty Matěje Stropnického a Danielu Matějkovou, blízké Patočkovi a vedoucí osobní kampaň z nevolitelných míst, Václav Havel; následně podpořil i pražské lídry Bursíka a Kateřinu Jacques.\n\nNecelý týden před volbami byla z 2. místa kandidátky Moravskoslezského kraje vyškrtnuta předsedkyně republikové rady Eva Holubová za to, že vyhlásila utvoření tzv. levé frakce (dle vedení strany a některých členů SZ, popřevších tvrzení Holubové o jejich příslušnosti ke frakci, fiktivní) a vedla stranou neschválená jednání s předsedou ČSSD Jiřím Paroubkem. Republiková rada ji po volbách vyloučila ze strany.\n\nVe volbách do Poslanecké sněmovny SZ získala 6,29 % hlasů a šest poslaneckých křesel (3 % mandátů). Nejlepšího výsledku dosáhla v Libereckém kraji (9,58 %) patrně díky silné podpoře Petra Pávka (získal největší podíl preferenčních hlasů mezi kandidáty SZ, 17 % a v Jindřichovicích pod Smrkem, kde je starostou, byla SZ se ziskem 32,95 % absolutním vítězem), paradoxně tam mandát o 266 hlasů nezískala. V Královéhradeckém kraji unikl mandát Stanislavu Pencovi o 75 hlasů. V Praze získala SZ 9,19 % hlasů a dva poslance. Nepoměr mezi počtem hlasů a mandátů byl zapříčiněn některými prvky volebního systému, především počtem a velikostí 14 volebních krajů, které zvyšují tzv. přirozenou klauzuli pro získání mandátu v menších krajích nad 10 %. Částečný vliv měla též použitá d'Hondtova metoda přepočítávání hlasů, která zvyšuje zisk větších stran na úkor menších. Systém je nevýhodný pro menší strany s vyrovnanou podporou po celé zemi bez silné regionální základny.\n\nPo vstupu Strany zelených do pravicové vlády s ODS a KDU-ČSL se ve straně zformovaly dvě frakce – příznivci této spolupráce (zelení liberálové) a její odpůrci (levicovější frakce). Ti, kteří byli spokojeni s účastí strany v pravicové vládě, argumentovali výrazným uplatněním programu SZ ve vládním programu, který převyšoval sílu šesti zelených poslanců – 3 % v poslanecké sněmovně. Naproti tomu kritici tvrdili, že prosazení programu při jednání o koalici s ČSSD by bylo ještě výraznější a že účast v pravicové koalici byla jejími zastánci udržována i na úkor některých programových priorit (např. radar v Brdech). Konflikt se vyhrotil v poslaneckém klubu SZ, kde skupinu příznivců aktivní spolupráce s ODS tvořili vedle předsedy strany ještě Kateřina Jacques, Přemysl Rabas a částečně též Ondřej Liška. Opoziční křídlo, jež vedla bývalá ministryně a 1. místopředsedkyně Dana Kuchtová podporovaná „mladým rebelem“ Matějem Stropnickým, zahrnovala mj. poslankyně Olgu Zubovou (bývalou předsedkyni republikové rady) a Věru Jakubkovou.\n\nSkupiny rozděloval i spor o rozdělení vnitřní moci ve straně. Bursíkovo křídlo usilovalo o omezení pravomocí širšího vedení SZ – republikové rady s tím, že rada dlouhodobě fungovala vedle předsednictva jako druhé mocenské centrum (tzv. „dvojkolejnost vedení strany“). Navrhli přetvořit radu na obdobný typ širšího vedení strany, jakým je výkonná rada ODS nebo ústřední výkonný výbor ČSSD, a zrušit přímou volbu části členů sjezdem, takže měli zůstat jen zástupci krajských organizací. Protistrana naopak požadovala zachování stávajícího rozsah vnitrostranické demokracie a případně její posílení o kolektivní předsednictví strany.\n\nMartin Bursík se rozhodl vyřešit konflikt ještě před podzimními krajskými volbami a 9. července 2008 prosadil v předsednictvu poměrem hlasů 4:3 svolání sjezdu SZ na první zářijový víkend. Dana Kuchtová 18. července oznámila, že bude kandidovat na předsedkyni proti němu. Stranická opozice poté stoupence předsedy Bursíka obvinila, že před svoláním sjezdu navyšovali počet členů (z něhož se odvozuje počet delegátů sjezdu) účelovým zakládáním nových základních organizací. Bursík obvinění popřel s tím, že nové organizace nesouvisejí se sjezdem, ale s pokračováním boje proti stavbě dálnice D3, a tempo růstu členské základny a počtu základních organizací v předsjezdovém období se neliší od dřívějška.\n\nNa sjezdu SZ konaném v Teplicích ve dnech 5.–7. září 2008 byl předsedou SZ znovu zvolen Martin Bursík, místopředsedy Ondřej Liška, Kateřina Jacques a Martin Ander, dalšími členy PSZ se stali také „Bursíkovi lidé“. Nepodařilo se prosadit projednání změn stanov, avšak v závěru jednání byli z republikové rady odvoláni všichni členové volení sjezdem, mezi kterými měla většinu opozice a čímž se stoupencům předsedy Bursíka podařilo ovládnout i tento orgán.\n\nPo teplickém sjezdu zformovala skupina kolem Dany Kuchtové a Martina Čáslavky vnitrostranickou iniciativu \"Výzva předsednictvu Strany zelených\", ve které kritizovala vedení strany v čele s Martinem Bursíkem za odklon reálné politiky od politického a volebního programu strany a potlačování vnitrostranické demokracie. Vedení kritiku nadále odmítalo a tak 31. 1. 2009 vznikla v Pardubicích vnitrostranická frakce Strany zelených \"Demokratická výzva\". Do čela byli zvoleni Dana Kuchtová a Martin Čáslavka. Ústřední revizní komise strany o několik týdnů později obdržela podnět Jihomoravské krajské organizace obviňující členy frakce z porušování stanov strany. Komise navrhla Republikové radě vyloučit Danu Kuchtovou, Martina Čáslavku, Olgu Zubovou a Věru Jakubkovou ze strany, což Republiková rada 8. 3. 2009 schválila.\n8. června 2009 předseda Martin Bursík rezignoval na svůj post. Důvodem byla prohra SZ v eurovolbách. Řízení strany převzal 1. místopředseda Ondřej Liška, který měl zelené vést do říjnových předčasných voleb do poslanecké sněmovny, ty však byly nakonec zrušeny. Od května 2009 nebyli zelení přímo zastoupeni ve vládě, protože vládla tzv. úřednická vláda Jana Fischera. Do té SZ nominovala ministra životního prostředí Ladislava Mika (později Jana Dusíka) a ministra pro lidská práva a menšiny Michaela Kocába. Od března 2010 zelení vládu nepodporovali.\n\nV prosinci 2009 byl Liška na sjezdu konaném v Brně zvolen řádným předsedou strany, 1. místopředsedou byl zvolen František Pelc.\n\nVe volbách do poslanecké sněmovny v roce 2010 utrpěla strana drtivou porážku, když získala jen 2,44 % hlasů. Dne 29. května 2010 dal Ondřej Liška spolu s celým vedením SZ k dispozici své funkce.\n\nVe dnech 15. a 16. října 2010 proběhly komunální volby, ve kterých SZ získala celkem 323 zastupitelských křesel.\n\nKvůli volebnímu inženýrství ODS – rozdělení města na 7 volebních obvodů (tzv. gerrymandering) – se koalice SZ a SNK-ED nedostala do pražského zastupitelstva, přestože získala 5,9 % hlasů a překonala tak pětiprocentní hranici. Zelení, SNK-ED a Věci veřejné podali ústavnímu soudu společnou žalobu s požadavkem výsledek voleb v Praze anulovat. Soud však tento požadavek 29. března 2011 poměrem hlasů 7:5 odmítnul.\n\nPředvolební kampaň Strany zelených v Ústeckém kraji tehdy mimo jiné využila slogan „A co děti? Mají si kde hrát?“, známý z písně „Až“ hudební skupiny Katapult. Ačkoli strana měla souhlas frontmana kapely Oldřicha Říhy, následně ji žaloval autor písně Ladislav Vostárek. Argumentoval tím, že jako advokát zastupoval průmyslové klienty, tedy opačnou zájmovou skupinu nežli SZ, a proto jej použití sloganu mělo poškodit na pověsti. Soud mu přiznal omluvu v celostátním deníku \"Blesk\" a v dubnu 2019 také finanční odškodnění ve výši 350 tisíc korun.\n\nNa žižkovském sjezdu konaném 12.–14. listopadu 2010 v Praze byl Liška zvolen řádným předsedou strany. Do užšího vedení strany se dostali mj. bývalá pražská zastupitelka Petra Kolínská, Přemysl Rabas nebo Matěj Stropnický.\n\nV průběhu Liškova předsednictví SZ zaznamenala znatelný posun k levé části politického spektra. Zelení vyzvali ke zprůhlednění financování politických stran, podpořili odborovou stávku proti reformám vlády, zesílili protijadernou rétoriku, aktivní účastí členů předsednictva na blokádě se zúčastnili odporu proti kůrovcovému kácení v národním parku Šumava, kritizovali z jejich pohledu asociální reformu DPH, představili svůj pohled na řešení sociální situace na Šluknovsku, prosazovali zásady moderního urbanismu a nesouhlas s tvorbou sídelní kaše. Byli hlavní silou boje za odchod Ladislava Bátory z vysoké manažerské pozice na ministerstvu školství. Byli součástí říjnové protivládní demonstrace hnutí ProAlt. Kritický k vládní reformě byl i Liškův projev, který přednesl na sjezdu TOP 09 v říjnu 2011.\n\nV říjnu 2011 na pražské regionální konferenci SZ přišel Martin Bursík o poslední stranickou funkci, když neobhájil mandát člena republikové rady. Na konferenci konané v březnu 2012 byl však do republikové rady znovu zvolen. V květnu 2012 Martin Bursík oznámil zvažování opětovné kandidatury na předsedu strany. Vyjádřil nespokojenost s přílišným směřováním Strany zelených doleva.\n\nNa českotřebovském sjezdu v listopadu 2012 byl Ondřej Liška znovu zvolen předsedou strany, když v přímém duelu o tento post porazil Martina Bursíka. První místopředsedkyní se stala Pavla Brady, dalšími místopředsedy Martin Bursík a Matěj Stropnický. Na řadová místa v předsednictvu delegáti sjezdu vybrali Evu Tylovou, Tomáše Průšu a Danu Kuchtovou, jejíž vyloučení ze strany bylo v létě zrušeno. Byl také zvolen první vnitrostranický ombudsman, jímž se stal Milan Mátl.\n\nNa sjezdu strany v Praze ve dnech 25. 1. až 26. 1. 2014 byl již po čtvrté zvolen předsedou Ondřej Liška, který získal 125 ze 198 odevzdaných hlasů, tj. 63 %, čímž porazil svého protikandidáta Petra Štěpánka. Post 1. místopředsedkyně strany obsadila Jana Drápalová, která jakožto jediná kandidátka získala 150 hlasů ve veřejné volbě v plénu. Dalšími místopředsedy se stali Pavla Brady (2. místopředsedkyně SZ) a Tomáš Průša (3. místopředseda SZ). Řadovými členy Předsednictva strany byli zvoleni Matěj Stropnický, Martin Ander a Petr Štěpánek.\n\nV roce 2015 byla předsedkyní zvolena Jana Drápalová, proti níž kandidoval Petr Štěpánek a dnes již bývalý člen Tomáš Schejbal, jehož kandidátský projev donutil spoustu delegátů odejít ze sálu. V témže roce se konal v České Třebové programový sjezd.\n\nNa sjezdu v Karlíně v lednu 2016 byl předsedou zvolen Matěj Stropnický. Získal těsnou většinu hlasů. Protikandidáty byli Petr Štěpánek a Jan Šlechta. Dalšími členy předsednictva byli zvoleni Irena Moudrá Wunschová (1. místopředsedkyně), Michal Berg (2. místopředseda), Petr Kutílek (3. místopředseda), Matouš Vencálek, Monika Horáková a Daniel Pitek. V listopadu 2016 na své místo v předsednictvu rezignoval Daniel Pitek, v lednu 2017 jej nahradila Hana Veronika Konvalinková. Po neočekávaně nízkém volebním výsledku ve sněmovních volbách v říjnu 2017 rezignoval na funkci předsedy i Matěj Stropnický, v předsednictvu jej nahradil Jakub Kutílek.\n\nNa sjezdu strany v České Třebové ve dnech 20. a 21. ledna 2018 byl novým předsedou strany zvolen Petr Štěpánek a novou 1. místopředsedkyní Magdalena Davis. Pozici 2. místopředsedkyně obsadila Petra Jelínková, 3. místopředsedkyní se stala Karolína Žákovská. Dalšími členy předsednictva strany byli zvoleni Jenda Perla, František Vosecký a Vít Masare. V říjnu 2018 na funkci člena předsednictva rezignoval František Vosecký, nahradila jej Zdeňka Perglová. V únoru 2019 na funkci místopředsedkyně rezignovala Petra Jelínková, nahradil ji Michal Kudrnáč.\n\nVoleb do evropského parlamentu v roce 2019 se Zelení účastní na společné kandidátce TOP 09, STAN a dalších subjektů pod heslem \"Evropa jsme my\". Tento krok kritizovali někteří členové TOP 09 (např. Miroslav Kalousek nebo Dominik Feri) i Zelených, nakonec však předsednictva obou stran společnou kandidátku odsouhlasila.\n\nNa dalším sjezdu strany, tentokrát v Ústí nad Labem ve dnech 25. a 26. ledna 2020, byla poprvé v historii strany zvolena spolupředsednická dvojice (muž a žena). Jedná se o první politický subjekt v ČR, který spolupředsednictví zavedl. První spolupředsednickou dvojicí se stali vsetínský zastupitel Michal Berg a starostka Mníšku pod Brdy Magdalena Davis. Na sjezdu si členové též připomněli 30 let od vzniku Strany zelených v České republice. Místopředsedkyněmi strany byly zvoleny Anna Gümplová a Zdeňka Perglová, řadovými členy předsednictva se pak stali Petr Globočník, Petr Kučera a Jiří Kulich. Podle nového předsednictva musí být tématem sněmovních voleb v roce 2021 klimatická krize, která je nejdůležitějším problémem dneška.\n\nJako první politická strana v ČR použila 17. října 2013 hudební videoklip, který se jmenoval „Můj hlas je zelenej“, kde si hlavního rapera zahrál tehdejší předseda SZ Ondřej Liška. Za doby Ondřeje Lišky v předvolebním boji jako první ve svých volebních spotech užívala překladatele do znakové řeči. Spolu s Českou pirátskou stranou začali v rámci předvolebního boje čistit tlakovými pistolemi špinavé ulice a zanechávali tím na špinavých zdích své loga a předvolební texty. V roce 2014 zvolili jako první netradiční kontaktní kampaň slaňováním ze střech panelových domů. V předvolební kampani v roce 2013 do voleb o mandát v poslanecké sněmovně zvolila Strana zelených kontaktní kampaň skrze, vození lidí rikšou a možnost si promluvit s politiky ze strany. Ve volbách v roce 2013 mnoho marketingových expertů pozitivně překvapila závěrečná kampaň Zelených, kteří užili 24h službu telefonních operátorů pro dotazy voličů k programu a voleb samotných (telefonními operátory byli jak kandidáti za SZ, tak i proškolení dobrovolníci a spolupracovníci SZ). V roce 2017, při kampani do poslanecké sněmovny, využili Zelení obytné vozy s připojenými solárními panely. Solární systém poskytoval dostatek energie pro zázemí posádky nebo např. pro napájení soustavy při projevech kandidátů a hostů při setkání s občany.\n\nV rámci SZ působí od února 2015 také levicová programová platforma . Od roku 2015 zavádějí Zelení na několika úrovních praxi spolupředsednictví jako model vedení organizace, kde není moc soustředěna v rukou jednoho lídra, ale je rozdělena mezi dva předsedy/předsedkyně se stejnými právy a podílem na moci (např. vedení krajské organizace Zelených v Jihomoravském kraji, Plzeňském kraji nebo organizace v Praze 3).\n\n\n<nowiki>*</nowiki> V roce 1992 kandidovala Strana zelených společně s Československou stranou socialistickou, Zemědělskou stranou a Hnutím zemědělců a nezávislých osobností pod názvem Liberálně sociální unie.\n\n<nowiki>*</nowiki> \n\nZ regionálního hlediska byla Strana zelených ve volbách roku 2006 nejúspěšnější v okrese Liberec (11,60 %, v celém kraji 9,58 %), hlavním městě Praze (9,19 %) a okrese Brno-město (8,74 %). V roce 2010 nepřesáhla pětiprocentní hranici nutnou ke vstupu do Poslanecké sněmovny (nejúspěšnější byla v Praze se ziskem 4,78 % hlasů). V předčasných volbách do Poslanecké sněmovny 2013 mírně posílila, více než pět procent hlasů získala v hlavním městě Praze (6,45 %) a v okresech Praha-západ (5,18 %) a Brno-město (5,29 %). Ve volbách do Poslanecké sněmovny 2017 se však propadla na 1,46 % a poprvé od roku 2002 tak nedosáhla na státní příspěvek.\n\nV roce 2004 byl zvolen za obvod 25 \"Praha 10\" nezávislý kandidát SZ Jaromír Štětina. Ten však byl v dalších senátních volbách 2010 znovu zvolen už za TOP 09.\n\nV doplňovacích volbách za obvod č. 30 \"Kladno\" v roce 2011 Strana zelených podporovala kandidáta sociální demokracie Jiřího Dienstbiera ml., který mandát skutečně získal.\n\nV senátních volbách 2012 byla za samostatně kandidující Stranu zelených do Senátu ve volebním obvodu č. 59 \"Brno-město\" zvolena Eliška Wagnerová, za koalici KDU-ČSL, SZ a Pirátů byl ve volebním obvodu č. 26 \"Praha 2\" zvolen Libor Michálek (oba nestraníci).\n\nV doplňovacích volbách ve volebním obvodu č. 22 \"Praha 10\", které se konaly v září 2014, byla na uprázdněné místo po Jaromíru Štětinovi zvolena za koalici SZ a ČSSD Ivana Cabrnochová (členka SZ). V řádných volbách do třetiny Senátu, které se konaly o měsíc později, byli zvoleni Václav Hampl, Václav Láska a Jitka Seitlová, všichni tři nestraníci za koalici KDU-ČSL a SZ.\n\nV senátních volbách 2016 kandidovaly za Stranu zelených nebo koalice s její účastí osobnosti ve 14 z 27 volebních obvodů. Zvoleni byli Petr Orel v obvodu č. 67 \"Nový Jičín\" a Ladislav Kos v obvodu č. 19 \"Praha 11\". Ve volebním obvodu č. 22 \"Praha 10\" však Ivana Cabrnochová neobhájila mandát získaný přede dvěma roky v doplňovacích volbách, počet zástupců Strany zelených v horní parlamentní komoře se tak oproti stavu před volbami zvedl o jeden mandát.\n\nVe volbách do evropského parlamentu v roce 2014 vedl Zelené Ondřej Liška coby předseda strany. Hlavním mottem Zelených bylo \"Česko dopředu\". Body tehdejšího programu bylo např. postupné uskutečnění vize jednotné a energeticky soběstačné Evropy, strana chtěla v EP mj. podpořit evropské programy na zateplování budov a další energetické úspory a v programu pro evropské volby odmítla možnost dotací pro nové jaderné reaktory.\nV roce 2004 kandidovala SZ v Jihomoravském kraji, kde postavila s Liberální reformní stranou společnou kandidátku \"Zelená pro Moravu\". Ta získala 5,08 % hlasů a tři křesla. Podle počtu preferenčních hlasů byli zvoleni: nestraník Mojmír Vlašín navržený SZ z 16. místa kandidátky, členka SZ a starostka MČ Brno-Nový Lískovec Jana Drápalová z 22. a volební lídr Jiří Löw, nestraník navržený LiRA.\n\nV krajských volbách 17. a 18. října 2008 utrpěla strana porážku, navzdory optimistickým očekáváním předsedy Bursíka, který předpokládal nárůst počtu zastupitelů o stovky procent. Jeho názor podporovala i většina průzkumů veřejného mínění, které přisuzovaly zeleným zisk od 7 do 9 %. Ve skutečnosti strana zcela propadla a nezískala zastoupení v žádném kraji.\n\nVe volbách 12. a 13. října 2012 Strana zelených postavila kandidátní listiny ve všech krajích. V pěti krajích kandidovala v koalicích: v Karlovarském jako \"KOALICE PRO KARLOVARSKÝ KRAJ\" (KDU-ČSL + SZ + O co jim jde?), v Ústeckém jako \"Hnutí PRO!kraj\" (KDU-ČSL + SZ + HRM), v Libereckém jako \"Změna pro Liberecký kraj\" (SZ + Změna), v Královéhradeckém jako \"Změna pro Královéhradecký kraj\" (SZ + Změna), v Olomouckém kraji jako \"Koalice pro Olomoucký kraj společně se starosty\" (KDU-ČSL + SZ). Ve zbývajících osmi krajích kandidovala Strana zelených samostatně pod svým názvem.\n\nNejlepšího výsledku dosáhla strana v Libereckém kraji, kde koalice získala 16,85 % hlasů a celkem 10 křesel v krajském zastupitelstvu (z toho 5 členové nominovaní SZ). Druhého nejlepšího výsledku dosáhla v Olomouckém kraji, kde koalici volilo 11 % voličů, avšak zde všech 8 mandátů připadlo KDU-ČSL, neboť její silná voličská základna „vykroužkovala“ křesťanskodemokratické kandidáty před kandidáty SZ. Třetí nejlepší výsledek zelení zaznamenali v rámci Hnutí PRO!kraj na Labskoústecku, kde je volilo 8,15 % voličů. Koalice zde získala 6 mandátů, z toho 4 pro kandidáty nominované Stranou zelených. Tuto kandidátku vedl bývalý poslanec za Stranu zelených Přemysl Rabas. Jen těsně nedosáhli zelení na křesla zastupitelů v Karlovarském kraji, kde jejich koalice získala 4,66 % hlasů. (I v případě překonání 5 % klauzule by však zřejmě kvůli preferenčním hlasům SZ žádný mandát nezískala - její nejúspěšnější kandidát Petr Němec by skončil až na 6. místě.) Podobně dopadla strana v Královéhradeckém kraji, kde koaliční uskupení získalo 4,09 % platných hlasů. Nejlepšího výsledku jako samostatně kandidující strana dosáhla SZ v Jihomoravském kraji, kde získala 3,68 % platných hlasů, následována kraji Moravskoslezským (2,79 %), Středočeským (2,59 %), Plzeňským (2,09 %), Vysočinou (2,04 %), Jihočeským (1,67 %), Pardubickým (1,66 %) a Zlínským (1,57 %).\n\nV roce 2016 kandidovala Strana zelených většinou v koalicích, pouze v Karlovarském a Jihočeském kraji samostatně. Ve Zlínském, Královéhradeckém, Ústeckém a Jihomoravském šlo o dvojkoalice s Českou pirátskou stranou, v Pardubickém kraji kandidovala SZ v trojkoalici s Piráty a hnutím Změna (\"Pro otevřený kraj - Piráti, Zelení, Změna\"), v Libereckém kraji v dvojkoalici s hnutím Změna (\"Změna pro Liberecký kraj\"), v Olomouckém (\"Koalice pro Olomoucký kraj společně se starosty\") a Plzeňském kraji v dvojkoalici s KDU-ČSL (\"Koalice pro Plzeňský kraj\"), v kraji Vysočina v dvojkoalici s TOP 09 (\"Žijeme Vysočinou - TOP 09 a Zelení\"), ve Středočeském kraji usilovala o krajské mandáty v trojkoalici s KDU-ČSL a SNK ED (\"Spolu pro kraj\") a v Moravskoslezském kraji v dvojkoalici s SNK ED (\"Koalice pro Region\"). Krajské zastupitele mají \"Zelení\" po volbách 2016 v Jihomoravském kraji, Libereckém kraji a Královehradeckém kraji.\n\n\nPůvodním logem SZ z 90. let byl čtyřlístek vytvořený ze čtyř srdcí, z nichž tři byla zelená a jedno rudé. Po tmavozelené revoluci (nejvýrazněji ve volební kampani do Evropského parlamentu na jaře 2004) se začalo používat druhé, neformální logo – slunečnice, nejčastější námět log zelených stran v Evropě.\n\nAutorem loga Strany zelených – celistvého zeleného čtyřlístku, používáno od parlamentních voleb v roce 2006, zeleného písma \"ABCGreen\" (klon fontu JohnSans), i souvisejícího grafického manuálu strany je přední český typograf František Štorm a jeho První střešovická písmolijna.\n\nOd ledna 2017 strana užívá nové logo ve tvaru písmene Z.\n\nStrana zelených opakovaně vyhrává soutěž občanského sdružení Fórum 50 % \"Strana otevřená ženám\". V roce 2013 získala místostarostka Prahy 10 Ivana Cabrnochová 2. místo v soutěži Nadějná politička roku, kterou také vyhlašuje Fórum 50 %.\n\nEkonomický program SZ pro parlamentní volby v roce 2010, jehož autory byli Miroslav Zámečník a Tomáš Sedláček, byl oceněn některými ekonomickými experty.\n\nPři volbách do poslanecké sněmovny v roce 2017 získala Strana zelených spolu s Českou pirátskou stranu nejlepší hodnocení (známka 1,1) v projektu transparentní volby Transparency International - Česká republika zaměřeného na hodnocení transparentnosti politické kampaně před volbami do Poslanecké sněmovny Parlamentu ČR. Hodnocení bylo zaměřeno mj. na zveřejňování celkových výdajů na kampaň, transparentní běžné účty vč. označení a popisu výdajů, zveřejnění informací o darech nebo informace o volebním týmu a dobrovolnících v kampani.\n\nStrana zelených ve svém volebním programu mj. prosazovala snížení věkové hranice pro volební právo na 16 let. Tento cíl byl často citován v médiích ve volební kampani, ale nesetkal se po vstupu SZ do vlády s širší podporou a téma nadlouho utichlo. 4. září 2008 tehdejší ministryně Džamila Stehlíková oznámila, že chce otevřít diskusi o snížení věkové hranice na 16 let pro komunální volby.\n\nZelení vyjádřili negativní postoj k protiraketové základně USA v Brdech, proti které se stavěla silná skupina v čele s pozdějším předsedou Matějem Stropnickým.\n\nStrana (a s ní spojovaná sdružení) je často kritizována kvůli odporu proti jaderné energii a příliš silnému prosazování alternativních zdrojů energie. Tyto programové body jsou považovány některými lidmi za ideologické a za současné situace iracionální. Strana zelených mj. deklaruje svůj odpor k výstavbě dalších jaderných elektráren, kritizuje nevyřešený problém s ukládáním vyhořelého jaderného paliva a hodlá jednak \"„sledovat jako střednědobý cíl vystoupení ČR z jaderné energetiky“\", jednak \"„co nejrychleji zastavit produkci dalšího vyhořelého jaderného paliva“\". To je často označováno jako nezodpovědné a těžko splnitelné, neboť jaderná energetika má v Česku významný podíl na výrobě i spotřebě elektřiny (31 % a 47 %), přičemž bude v nejbližší době nutné rozhodnout o náhradě především tepelných (uhelných) elektráren, které dosluhují. Do programového prohlášení druhé vlády Mirka Topolánka SZ prosadila závazek, že vláda v Česku nebude připravovat stavbu dalších jaderných bloků.\n\nSZ uvádí jako alternativu alternativní zdroje energie – zejména pak využití biomasy (mj. rychle rostoucí rostliny pěstované k pálení), řepkového oleje, větrné a sluneční energie v kombinaci se snížením spotřeby energií, kritici těchto plánů však zdůrazňují, že v Česku jako vnitrozemském státu jsou možnosti využití alternativních zdrojů omezené, nehledě na další současné nevýhody alternativních zdrojů (většinou daleko větší cena vyráběné energie, nevyvážená výroba zejména u větrné a sluneční energie, nemožnost pokrýt celou nebo aspoň podstatnou část spotřeby energie). Některé současné výzkumy a tendence ovšem ukazují, že obnovitelné zdroje bude přece jen možné využívat. Jak Ernst & Young tak Čínská vláda říkají, že nejpozději do konce desetiletí by mohla být cena elektřiny z fotovoltaických panelů vyrovnaná s cenou elektřiny z uhelných elektráren. Nabízejí se rovněž řešení nevyvážené výroby zejména u větrné a sluneční elektřiny, jednak je to vyrovnanost dodávek elektřiny v důsledku propojenější energetické soustavy v Evropě (projekt pokládání drátů elektrického vedení na dno Severního moře, který bude spojovat fotovoltaické panely a větrné elektrárny s přečerpávacími elektrárnami v Norsku) a jednak takzvané inteligentní sítě.\n\nZároveň podle SZ \"„přechodnou roli k energetické budoucnosti obnovitelných zdrojů bude hrát zemní plyn“\", což je rovněž kritizováno vzhledem k nutnosti dovážení zemního plynu z nespolehlivých a politicky nestabilních zemí a z toho plynoucích rizik.\nNa druhou stranu jaderné palivo do českých jaderných elektráren se odebírá od ruské společnosti TVEL.\n\nV minulosti se další kritika soustřeďovala na skutečnost, že není zcela jasné, jakého budoucího koaličního partnera Strana zelených upřednostňuje. Za pravděpodobný povolební výsledek byla médii často označována pravostředová koalice ODS, KDU-ČSL a Strany zelených. Podle prohlášení předsedy Bursíka však program strany zřejmě má blíž k programu ČSSD. Po vyhlášení výsledků parlamentních voleb v roce 2006 se však stranické vedení rozhodlo pro jednání s pravicovými stranami.\n\nPo roce 2010 se jako přirození koaliční partneři ukázaly především další menší strany. V komunálních volbách v roce 2014 se SZ ve volbách do pražského magistrátu i několika městských částí rozhodla pro předvolební koalici s KDU-ČSL a Starostové a nezávislí, s celkem slušným ziskem mandátů pro SZ. Přirozeným koaličním partnerem je také Česká pirátská strana, s nimi šla SZ do koalic v několika krajích v krajských volbách 2016, v listopadu jim pak nabídla společnou kandidátku ve volbách do poslanecké sněmovny v roce 2017, tu ale Piráti odmítli.\n\nV minulosti byla SZ kritizována rovněž za to, že se její představitelé odmítali jasně vyslovit proti komunistům, odpor ke spolupráci s touto stranou začal být jasný až po vítězství Bursíkovy skupiny na sjezdu v Pardubicích. Kritikem KSČM zůstává i Matěj Stropnický.\n\n\n"}
{"id": "18227", "url": "https://cs.wikipedia.org/wiki?curid=18227", "title": "682", "text": "682\n\n\n\n\n\n"}
{"id": "18228", "url": "https://cs.wikipedia.org/wiki?curid=18228", "title": "683", "text": "683\n\n\n\n\n\n"}
{"id": "18229", "url": "https://cs.wikipedia.org/wiki?curid=18229", "title": "684", "text": "684\n\n\n\n\n\n"}
{"id": "18230", "url": "https://cs.wikipedia.org/wiki?curid=18230", "title": "685", "text": "685\n\n\n\n\n\n"}
{"id": "18231", "url": "https://cs.wikipedia.org/wiki?curid=18231", "title": "686", "text": "686\n\n\n\n\n\n\n"}
{"id": "18232", "url": "https://cs.wikipedia.org/wiki?curid=18232", "title": "687", "text": "687\n\n\n\n\n\n\n"}
{"id": "18233", "url": "https://cs.wikipedia.org/wiki?curid=18233", "title": "688", "text": "688\n\n\n\n\n\n"}
{"id": "18234", "url": "https://cs.wikipedia.org/wiki?curid=18234", "title": "689", "text": "689\n\n\n\n\n\n\n\n"}
{"id": "18235", "url": "https://cs.wikipedia.org/wiki?curid=18235", "title": "690", "text": "690\n\n\n\n\n\n"}
{"id": "18236", "url": "https://cs.wikipedia.org/wiki?curid=18236", "title": "691", "text": "691\n\n\n\n\n\n\n"}
{"id": "18237", "url": "https://cs.wikipedia.org/wiki?curid=18237", "title": "692", "text": "692\n\n\n\n\n\n\n"}
{"id": "18238", "url": "https://cs.wikipedia.org/wiki?curid=18238", "title": "693", "text": "693\n\n\n\n\n\n"}
{"id": "18239", "url": "https://cs.wikipedia.org/wiki?curid=18239", "title": "694", "text": "694\n\n\n\n\n\n"}
{"id": "18240", "url": "https://cs.wikipedia.org/wiki?curid=18240", "title": "695", "text": "695\n\n\n\n\n\n"}
{"id": "18241", "url": "https://cs.wikipedia.org/wiki?curid=18241", "title": "696", "text": "696\n\n\n\n\n\n"}
{"id": "18242", "url": "https://cs.wikipedia.org/wiki?curid=18242", "title": "697", "text": "697\n\nPaolo Lucio Anafesto je zvolen dóžetem Benátek.\n\n\n\n\n\n"}
{"id": "18243", "url": "https://cs.wikipedia.org/wiki?curid=18243", "title": "698", "text": "698\n\n\n\n\n\n\n"}
{"id": "18244", "url": "https://cs.wikipedia.org/wiki?curid=18244", "title": "699", "text": "699\n\n\n\n\n\n"}
{"id": "18245", "url": "https://cs.wikipedia.org/wiki?curid=18245", "title": "700", "text": "700\n\n\n"}
{"id": "18246", "url": "https://cs.wikipedia.org/wiki?curid=18246", "title": "701", "text": "701\n\n\n"}
{"id": "18247", "url": "https://cs.wikipedia.org/wiki?curid=18247", "title": "Abelova grupa", "text": "Abelova grupa\n\nV matematice značí Abelova grupa (někdy též abelovská grupa či komutativní grupa) grupu (\"G\", ∗), ve které platí \"a\" ∗ \"b\" = \"b\" ∗ \"a\" pro všechna \"a\" a \"b\" z \"G\". Abelovy grupy jsou pojmenovány po norském matematikovi Nielsi Henriku Abelovi.\n\nExistují dvě hlavní konvence pro zápis abelových grup – \"aditivní\" a \"multiplikativní\"\n\nJe zvykem, ačkoliv ne pevným pravidlem, zapisovat Abelovy grupy v aditivní notaci. Naopak, pokud nějaká grupa není Abelova, téměř nikdy se její grupová operace nezapisuje v aditivní notaci.\n\nKaždá cyklická grupa \"G\" je abelova, protože pokud \"x\", \"y\" jsou z \"G\", pak \"xy\" = \"a\"\"a\" = \"a\" = \"a\" = \"a\"\"a\" = \"yx\".\n\nReálná čísla spolu se sčítáním jsou též abelovská grupa, stejně tak jako nenulová reálná čísla s násobením.\n\nKaždá konečná grupa prvočíselného řádu je Abelova, neboť je automaticky cyklická. Existuje i těžší tvrzení, podle nějž každá konečná grupa, jejíž řád je roven druhé mocnině prvočísla, je Abelova. Proto nejjednodušší příklad grupy, která není Abelova, musí mít minimálně 6 prvků. Takový jednoduchý příklad skutečně existuje, je jím grupa permutací tříprvkové množiny s operací „skládání permutací“.\n\nKaždá konečná Abelova grupa je direktním součtem cyklických grup o řádech rovných mocninám prvočísel. To je speciální případ obecnějšího tvrzení, podle nějž každá konečně generovaná Abelova grupa je direktním součtem konečných cyklických grup o řádech rovných mocninám prvočísel, a nekonečných cyklických grup.\n\nSoučinu konečných grup z výše zmíněné věty se rovněž říká \"torzní část\" Abelovy grupy, součinu nekonečných cyklických grup z výše zmíněné věty se říká \"beztorzní část\" Abelovy grupy. Je zřejmé, že beztorzní část konečné Abelovy grupy je triviální.\n\nKaždá podgrupa každé Abelovy grupy je Abelova a normální. Každá faktorgrupa každé Abelovy grupy je Abelova.\n\nKaždá Abelova grupa nese strukturu modulu nad oborem celých čísel a naopak, každý modul nad celými čísly je Abelovou grupou vůči své operaci sčítání (z definice). Pojmy \"Abelova grupa\" a \"modul nad celými čísly\" jsou ekvivalentní.\n"}
{"id": "18251", "url": "https://cs.wikipedia.org/wiki?curid=18251", "title": "702", "text": "702\n\n"}
{"id": "18252", "url": "https://cs.wikipedia.org/wiki?curid=18252", "title": "703", "text": "703\n\n"}
{"id": "18253", "url": "https://cs.wikipedia.org/wiki?curid=18253", "title": "704", "text": "704\n\n"}
{"id": "18254", "url": "https://cs.wikipedia.org/wiki?curid=18254", "title": "705", "text": "705\n\n\n\n"}
{"id": "18255", "url": "https://cs.wikipedia.org/wiki?curid=18255", "title": "706", "text": "706\n\n"}
{"id": "18256", "url": "https://cs.wikipedia.org/wiki?curid=18256", "title": "707", "text": "707\n\n\n"}
{"id": "18257", "url": "https://cs.wikipedia.org/wiki?curid=18257", "title": "708", "text": "708\n\nJaponský dvůr byl přesunut z Kjóta to Nary.\n\n"}
{"id": "18258", "url": "https://cs.wikipedia.org/wiki?curid=18258", "title": "709", "text": "709\n\n"}
{"id": "18259", "url": "https://cs.wikipedia.org/wiki?curid=18259", "title": "710", "text": "710\n\n"}
{"id": "18260", "url": "https://cs.wikipedia.org/wiki?curid=18260", "title": "Inverzní prvek", "text": "Inverzní prvek\n\nInverzní prvek je pojem z algebry, který z pohledu jistého prvku označuje prvek, výsledkem operace * s nímž je neutrální prvek.\n\nBuď \"S\" množina s binární operací *. Pokud \"e\" ∈ \"S\" je neutrální prvek (\"S\",*) a pro nějaké \"a\", \"b\" ∈ \"S\" platí, že \"a\" * \"b\" = \"e\", tak se \"a\" nazývá levá inverze prvku \"b\" a \"b\" se nazývá pravá inverze prvku \"a\". Pokud je prvek \"x\" pravou i levou inverzí prvku \"y\", nazývá se inverze prvku \"y\", nebo též inverzním prvkem prvku \"y\", a prvky \"x\" a \"y\" se označují jako \"invertibilní\".\n\nPrvek může mít několik levých či několik pravých inverzí. Může mít dokonce oboje zároveň.\n\nPokud je ale operace asociativní, platí, že má-li prvek levou a pravou inverzi, jsou si obě rovny a jsou dány jednoznačně.\n\n\n"}
{"id": "18265", "url": "https://cs.wikipedia.org/wiki?curid=18265", "title": "Aritmeticko-logická jednotka", "text": "Aritmeticko-logická jednotka\n\nAritmeticko-logická jednotka (ALU podle anglického \"arithmetic logic unit\") je jedna ze základních komponent počítačového procesoru (tou druhou je řadič), ve které se provádějí všechny aritmetické (např. sčítání, násobení, bitový posuv, …) a logické (logický součin, negace, …) výpočty.\n\nV mnoha dnešních procesorech je na jednom procesoru více než jedna ALU, obvykle rozdělené na jednotky pro práci s celočíselnými operandy a jednotky pro práci s operandy v plovoucí řádové čárce (ty se někdy neoznačují jako ALU, ale jako FPU, \"floating-point unit\"). Jednotlivé ALU pracují relativně nezávisle, takže procesor může v jednom hodinovém taktu provést více instrukcí ve více jednotkách současně.\n\nJednotlivé operace v aritmeticko-logické jednotce jsou prováděny nad operandy s pevně daným rozsahem závislým na architektuře. Výpočty s libovolnou přesností je tak zapotřebí provádět pomocí softwarových knihoven.\n"}
{"id": "18267", "url": "https://cs.wikipedia.org/wiki?curid=18267", "title": "711", "text": "711\n\n\n\n"}
{"id": "18268", "url": "https://cs.wikipedia.org/wiki?curid=18268", "title": "712", "text": "712\n\n\n\n"}
{"id": "18269", "url": "https://cs.wikipedia.org/wiki?curid=18269", "title": "713", "text": "713\n\nByzantský císař Filippikos Bardanes je sesazen, na jeho místo nastupuje Anastasios II.\n\n"}
{"id": "18270", "url": "https://cs.wikipedia.org/wiki?curid=18270", "title": "714", "text": "714\n\n\n"}
{"id": "18271", "url": "https://cs.wikipedia.org/wiki?curid=18271", "title": "715", "text": "715\n\n\n\n"}
{"id": "18272", "url": "https://cs.wikipedia.org/wiki?curid=18272", "title": "716", "text": "716\n\n"}
{"id": "18273", "url": "https://cs.wikipedia.org/wiki?curid=18273", "title": "717", "text": "717\n\n\n"}
{"id": "18274", "url": "https://cs.wikipedia.org/wiki?curid=18274", "title": "718", "text": "718\n\n\n"}
{"id": "18275", "url": "https://cs.wikipedia.org/wiki?curid=18275", "title": "719", "text": "719\n\n"}
{"id": "18276", "url": "https://cs.wikipedia.org/wiki?curid=18276", "title": "720", "text": "720\n\n\n"}
{"id": "18277", "url": "https://cs.wikipedia.org/wiki?curid=18277", "title": "721", "text": "721\n\n"}
{"id": "18278", "url": "https://cs.wikipedia.org/wiki?curid=18278", "title": "722", "text": "722\n\n\n"}
{"id": "18279", "url": "https://cs.wikipedia.org/wiki?curid=18279", "title": "723", "text": "723\n\n"}
{"id": "18280", "url": "https://cs.wikipedia.org/wiki?curid=18280", "title": "724", "text": "724\n\n"}
{"id": "18281", "url": "https://cs.wikipedia.org/wiki?curid=18281", "title": "725", "text": "725\n\n"}
{"id": "18282", "url": "https://cs.wikipedia.org/wiki?curid=18282", "title": "726", "text": "726\n\n\n"}
{"id": "18283", "url": "https://cs.wikipedia.org/wiki?curid=18283", "title": "801", "text": "801\n\n\n"}
{"id": "18284", "url": "https://cs.wikipedia.org/wiki?curid=18284", "title": "727", "text": "727\n\n"}
{"id": "18285", "url": "https://cs.wikipedia.org/wiki?curid=18285", "title": "728", "text": "728\n\nJarir ibn `Atiyah al-Khatfi, arabský básník a satirik\n\n"}
{"id": "18286", "url": "https://cs.wikipedia.org/wiki?curid=18286", "title": "802", "text": "802\n\n\n"}
{"id": "18287", "url": "https://cs.wikipedia.org/wiki?curid=18287", "title": "803", "text": "803\n\nBenátky jsou Byzantskou říší uznány jako nezávislé\n\n"}
{"id": "18288", "url": "https://cs.wikipedia.org/wiki?curid=18288", "title": "729", "text": "729\n\n"}
{"id": "18289", "url": "https://cs.wikipedia.org/wiki?curid=18289", "title": "730", "text": "730\n\n"}
{"id": "18290", "url": "https://cs.wikipedia.org/wiki?curid=18290", "title": "804", "text": "804\n\n\n"}
{"id": "18291", "url": "https://cs.wikipedia.org/wiki?curid=18291", "title": "731", "text": "731\n\n\n\n\n"}
{"id": "18292", "url": "https://cs.wikipedia.org/wiki?curid=18292", "title": "732", "text": "732\n\n\n"}
{"id": "18293", "url": "https://cs.wikipedia.org/wiki?curid=18293", "title": "805", "text": "805\n\n\n"}
{"id": "18294", "url": "https://cs.wikipedia.org/wiki?curid=18294", "title": "733", "text": "733\n\n\n"}
{"id": "18295", "url": "https://cs.wikipedia.org/wiki?curid=18295", "title": "734", "text": "734\n\n\n"}
{"id": "18296", "url": "https://cs.wikipedia.org/wiki?curid=18296", "title": "735", "text": "735\n\n\n"}
{"id": "18297", "url": "https://cs.wikipedia.org/wiki?curid=18297", "title": "736", "text": "736\n\n"}
{"id": "18298", "url": "https://cs.wikipedia.org/wiki?curid=18298", "title": "737", "text": "737\n\n\n"}
{"id": "18299", "url": "https://cs.wikipedia.org/wiki?curid=18299", "title": "806", "text": "806\n\nVojsko Karla Velikého opět po roce vtrhlo do Čech a vynutilo si placení tributu.\n\nKarel Veliký vydává zákon \"Ordinatio imperii \"o uspořádání vlády ve Franské říši.\n\n"}
{"id": "18300", "url": "https://cs.wikipedia.org/wiki?curid=18300", "title": "738", "text": "738\n\n"}
{"id": "18301", "url": "https://cs.wikipedia.org/wiki?curid=18301", "title": "807", "text": "807\n\n\n"}
{"id": "18302", "url": "https://cs.wikipedia.org/wiki?curid=18302", "title": "739", "text": "739\n\n\n\n"}
{"id": "18303", "url": "https://cs.wikipedia.org/wiki?curid=18303", "title": "740", "text": "740\n\n"}
{"id": "18304", "url": "https://cs.wikipedia.org/wiki?curid=18304", "title": "808", "text": "808\n\n\n\n"}
{"id": "18305", "url": "https://cs.wikipedia.org/wiki?curid=18305", "title": "741", "text": "741\n\n\n"}
{"id": "18306", "url": "https://cs.wikipedia.org/wiki?curid=18306", "title": "742", "text": "742\n\nArabové potlačují vzpouru Berberů a Chádridžy.\n\n"}
{"id": "18307", "url": "https://cs.wikipedia.org/wiki?curid=18307", "title": "743", "text": "743\n\n"}
{"id": "18308", "url": "https://cs.wikipedia.org/wiki?curid=18308", "title": "809", "text": "809\n\n\n"}
{"id": "18309", "url": "https://cs.wikipedia.org/wiki?curid=18309", "title": "744", "text": "744\n\nČínský básník Li Po potkává poprvé potkává Du Fu.\n\n"}
{"id": "18310", "url": "https://cs.wikipedia.org/wiki?curid=18310", "title": "745", "text": "745\n\n? – Idrís I. Marocký, zakladatel čtvrtého muslimského státu v Maroku, zakladatel dynastie Idrísů († 791)\n"}
{"id": "18311", "url": "https://cs.wikipedia.org/wiki?curid=18311", "title": "746", "text": "746\n\n\n\n\n"}
{"id": "18312", "url": "https://cs.wikipedia.org/wiki?curid=18312", "title": "810", "text": "810\n\n\n\n\n"}
{"id": "18313", "url": "https://cs.wikipedia.org/wiki?curid=18313", "title": "747", "text": "747\n\n\n\n"}
{"id": "18314", "url": "https://cs.wikipedia.org/wiki?curid=18314", "title": "748", "text": "748\n\n\n\n\n\n"}
{"id": "18315", "url": "https://cs.wikipedia.org/wiki?curid=18315", "title": "811", "text": "811\n\n\n\n\n"}
{"id": "18316", "url": "https://cs.wikipedia.org/wiki?curid=18316", "title": "749", "text": "749\n\nČesko\n\nSvět\n\n"}
{"id": "18317", "url": "https://cs.wikipedia.org/wiki?curid=18317", "title": "750", "text": "750\n\nČesko\n\nSvět\n\n\n"}
{"id": "18318", "url": "https://cs.wikipedia.org/wiki?curid=18318", "title": "812", "text": "812\n\n\n\n"}
{"id": "18319", "url": "https://cs.wikipedia.org/wiki?curid=18319", "title": "813", "text": "813\n\nByzantský císař Michael I. Rangabe byl poražen ve válce proti Bulharům.\n\n"}
{"id": "18320", "url": "https://cs.wikipedia.org/wiki?curid=18320", "title": "814", "text": "814\n\n\n\n"}
{"id": "18321", "url": "https://cs.wikipedia.org/wiki?curid=18321", "title": "815", "text": "815\n\n\n"}
{"id": "18322", "url": "https://cs.wikipedia.org/wiki?curid=18322", "title": "816", "text": "816\n\n\n\n\n"}
{"id": "18323", "url": "https://cs.wikipedia.org/wiki?curid=18323", "title": "751", "text": "751\n\n\n"}
{"id": "18324", "url": "https://cs.wikipedia.org/wiki?curid=18324", "title": "817", "text": "817\n\nCísař Ludvík Zbožný vydává nástupnický zákon \"Charta divisionis imperii.\"\n\n"}
{"id": "18325", "url": "https://cs.wikipedia.org/wiki?curid=18325", "title": "752", "text": "752\n\nYaxun B'alam IV. se po desetiletých bojích dostává na trůn Yaxchilanu.\n\n\nEvropa:\n"}
{"id": "18326", "url": "https://cs.wikipedia.org/wiki?curid=18326", "title": "753", "text": "753\n\nEvropa:\n"}
{"id": "18328", "url": "https://cs.wikipedia.org/wiki?curid=18328", "title": "754", "text": "754\n\nEvropa:\n"}
{"id": "18329", "url": "https://cs.wikipedia.org/wiki?curid=18329", "title": "755", "text": "755\n\nPipinova donace – vojenská pomoc papeži proti Langobardům. Dobytá území rozdělil mezi sebe (severní část Pádské nížiny) a papeže. Základ pro papežský stát.\n\n"}
{"id": "18331", "url": "https://cs.wikipedia.org/wiki?curid=18331", "title": "756", "text": "756\n\nPipin III. Krátký poráží v severní Itálii Langobardy.\n\nEvropa:\n"}
{"id": "18332", "url": "https://cs.wikipedia.org/wiki?curid=18332", "title": "757", "text": "757\n\n\n"}
{"id": "18333", "url": "https://cs.wikipedia.org/wiki?curid=18333", "title": "820", "text": "820\n\n\n ? – Ádi Šankara, indický filosof (* 788)\n\n"}
{"id": "18334", "url": "https://cs.wikipedia.org/wiki?curid=18334", "title": "758", "text": "758\n\nCísař Junnin nahradil císaře Kōkena na japonském trůně.\n\n"}
{"id": "18335", "url": "https://cs.wikipedia.org/wiki?curid=18335", "title": "759", "text": "759\n\n\n"}
{"id": "18337", "url": "https://cs.wikipedia.org/wiki?curid=18337", "title": "760", "text": "760\n\nMayové opouštějí město Dos Pilas.\n\nÓtomo no Jakamoči dokončil ediční práci na sbírce japonské poezie Manjóšú.\n\n"}
{"id": "18338", "url": "https://cs.wikipedia.org/wiki?curid=18338", "title": "822", "text": "822\n\n\n"}
{"id": "18339", "url": "https://cs.wikipedia.org/wiki?curid=18339", "title": "761", "text": "761\n\nFranským panovníkem se stal Karel Veliký\n\n"}
{"id": "18340", "url": "https://cs.wikipedia.org/wiki?curid=18340", "title": "823", "text": "823\n\n\n\n"}
{"id": "18341", "url": "https://cs.wikipedia.org/wiki?curid=18341", "title": "762", "text": "762\n\n\n\n"}
{"id": "18342", "url": "https://cs.wikipedia.org/wiki?curid=18342", "title": "763", "text": "763\n\n"}
{"id": "18343", "url": "https://cs.wikipedia.org/wiki?curid=18343", "title": "764", "text": "764\n\n\n"}
{"id": "18345", "url": "https://cs.wikipedia.org/wiki?curid=18345", "title": "765", "text": "765\n\n\n"}
{"id": "18346", "url": "https://cs.wikipedia.org/wiki?curid=18346", "title": "766", "text": "766\n\n"}
{"id": "18348", "url": "https://cs.wikipedia.org/wiki?curid=18348", "title": "767", "text": "767\n\n\n\n"}
{"id": "18349", "url": "https://cs.wikipedia.org/wiki?curid=18349", "title": "768", "text": "768\n\n\n"}
{"id": "18350", "url": "https://cs.wikipedia.org/wiki?curid=18350", "title": "826", "text": "826\n\n\n"}
{"id": "18351", "url": "https://cs.wikipedia.org/wiki?curid=18351", "title": "769", "text": "769\n\n"}
{"id": "18352", "url": "https://cs.wikipedia.org/wiki?curid=18352", "title": "827", "text": "827\n\n\n\n"}
{"id": "18353", "url": "https://cs.wikipedia.org/wiki?curid=18353", "title": "828", "text": "828\n\n\n"}
{"id": "18354", "url": "https://cs.wikipedia.org/wiki?curid=18354", "title": "770", "text": "770\n\n\n"}
{"id": "18355", "url": "https://cs.wikipedia.org/wiki?curid=18355", "title": "829", "text": "829\n\n\n"}
{"id": "18356", "url": "https://cs.wikipedia.org/wiki?curid=18356", "title": "771", "text": "771\n\n\n\n"}
{"id": "18357", "url": "https://cs.wikipedia.org/wiki?curid=18357", "title": "772", "text": "772\n\n\n\n"}
{"id": "18358", "url": "https://cs.wikipedia.org/wiki?curid=18358", "title": "773", "text": "773\n\n"}
{"id": "18359", "url": "https://cs.wikipedia.org/wiki?curid=18359", "title": "774", "text": "774\n\n\n"}
{"id": "18360", "url": "https://cs.wikipedia.org/wiki?curid=18360", "title": "775", "text": "775\n\n\n\n"}
{"id": "18361", "url": "https://cs.wikipedia.org/wiki?curid=18361", "title": "776", "text": "776\n\n\n\nPrvní olimijske hry\n"}
{"id": "18362", "url": "https://cs.wikipedia.org/wiki?curid=18362", "title": "777", "text": "777\n\n\n"}
{"id": "18363", "url": "https://cs.wikipedia.org/wiki?curid=18363", "title": "778", "text": "778\n\n\n"}
{"id": "18364", "url": "https://cs.wikipedia.org/wiki?curid=18364", "title": "779", "text": "779\n\n\n"}
{"id": "18365", "url": "https://cs.wikipedia.org/wiki?curid=18365", "title": "780", "text": "780\n\n\n"}
{"id": "18366", "url": "https://cs.wikipedia.org/wiki?curid=18366", "title": "830", "text": "830\n\nZačíná vládnout Mojmír I., tím začíná rod dynastie Mojmírovců.\n\nVelkomoravský kníže Svatopluk I..\n\n"}
{"id": "18367", "url": "https://cs.wikipedia.org/wiki?curid=18367", "title": "831", "text": "831\n\n\n"}
{"id": "18368", "url": "https://cs.wikipedia.org/wiki?curid=18368", "title": "781", "text": "781\n\n"}
{"id": "18369", "url": "https://cs.wikipedia.org/wiki?curid=18369", "title": "782", "text": "782\n\nPřed Konstantinopolí se naposledy objevuje arabská armáda.\n\n"}
{"id": "18370", "url": "https://cs.wikipedia.org/wiki?curid=18370", "title": "832", "text": "832\n\n"}
{"id": "18371", "url": "https://cs.wikipedia.org/wiki?curid=18371", "title": "783", "text": "783\n\n"}
{"id": "18372", "url": "https://cs.wikipedia.org/wiki?curid=18372", "title": "784", "text": "784\n\n"}
{"id": "18373", "url": "https://cs.wikipedia.org/wiki?curid=18373", "title": "785", "text": "785\n\n\n"}
{"id": "18374", "url": "https://cs.wikipedia.org/wiki?curid=18374", "title": "786", "text": "786\n\n\n\n\n"}
{"id": "18376", "url": "https://cs.wikipedia.org/wiki?curid=18376", "title": "787", "text": "787\n\n\n"}
{"id": "18377", "url": "https://cs.wikipedia.org/wiki?curid=18377", "title": "788", "text": "788\n\n\n\n"}
{"id": "18378", "url": "https://cs.wikipedia.org/wiki?curid=18378", "title": "789", "text": "789\n\n\n"}
{"id": "18379", "url": "https://cs.wikipedia.org/wiki?curid=18379", "title": "833", "text": "833\n\nMojmír I. vyhnal Pribinu ze sousedního Nitranského knížectví a tím vznikla tzv. Velká Morava.\n\n"}
{"id": "18380", "url": "https://cs.wikipedia.org/wiki?curid=18380", "title": "790", "text": "790\n\n"}
{"id": "18381", "url": "https://cs.wikipedia.org/wiki?curid=18381", "title": "834", "text": "834\n\n\n"}
{"id": "18382", "url": "https://cs.wikipedia.org/wiki?curid=18382", "title": "791", "text": "791\n\n\n"}
{"id": "18383", "url": "https://cs.wikipedia.org/wiki?curid=18383", "title": "792", "text": "792\n\npapež Hadrián II.\n\n"}
{"id": "18384", "url": "https://cs.wikipedia.org/wiki?curid=18384", "title": "793", "text": "793\n\n\n"}
{"id": "18385", "url": "https://cs.wikipedia.org/wiki?curid=18385", "title": "835", "text": "835\n\n\n"}
{"id": "18386", "url": "https://cs.wikipedia.org/wiki?curid=18386", "title": "794", "text": "794\n\nFrankurtský koncil – nejstarší známá zmínka o Frankfurtu nad Mohanem\n\n"}
{"id": "18387", "url": "https://cs.wikipedia.org/wiki?curid=18387", "title": "836", "text": "836\n\n"}
{"id": "18388", "url": "https://cs.wikipedia.org/wiki?curid=18388", "title": "837", "text": "837\n\n"}
{"id": "18389", "url": "https://cs.wikipedia.org/wiki?curid=18389", "title": "838", "text": "838\n\n\n"}
{"id": "18390", "url": "https://cs.wikipedia.org/wiki?curid=18390", "title": "839", "text": "839\n\n\n"}
{"id": "18391", "url": "https://cs.wikipedia.org/wiki?curid=18391", "title": "840", "text": "840\n\n\n\n"}
{"id": "18392", "url": "https://cs.wikipedia.org/wiki?curid=18392", "title": "841", "text": "841\n\n\n"}
{"id": "18393", "url": "https://cs.wikipedia.org/wiki?curid=18393", "title": "842", "text": "842\n\n\n\n"}
{"id": "18394", "url": "https://cs.wikipedia.org/wiki?curid=18394", "title": "843", "text": "843\n\n\n\n"}
{"id": "18395", "url": "https://cs.wikipedia.org/wiki?curid=18395", "title": "844", "text": "844\n\n\n"}
{"id": "18396", "url": "https://cs.wikipedia.org/wiki?curid=18396", "title": "845", "text": "845\n\n\n\n"}
{"id": "18397", "url": "https://cs.wikipedia.org/wiki?curid=18397", "title": "846", "text": "846\n\n\n\nMojmír I. zemřel.\n\n"}
{"id": "18398", "url": "https://cs.wikipedia.org/wiki?curid=18398", "title": "847", "text": "847\n\n\n\n\n"}
{"id": "18399", "url": "https://cs.wikipedia.org/wiki?curid=18399", "title": "848", "text": "848\n\n\n"}
{"id": "18400", "url": "https://cs.wikipedia.org/wiki?curid=18400", "title": "849", "text": "849\n\n\n"}
{"id": "18401", "url": "https://cs.wikipedia.org/wiki?curid=18401", "title": "850", "text": "850\n\n\n"}
{"id": "18402", "url": "https://cs.wikipedia.org/wiki?curid=18402", "title": "851", "text": "851\n\n\n"}
{"id": "18403", "url": "https://cs.wikipedia.org/wiki?curid=18403", "title": "852", "text": "852\n\n\n\n"}
{"id": "18404", "url": "https://cs.wikipedia.org/wiki?curid=18404", "title": "853", "text": "853\n\n\n"}
{"id": "18405", "url": "https://cs.wikipedia.org/wiki?curid=18405", "title": "854", "text": "854\n\n\n"}
{"id": "18406", "url": "https://cs.wikipedia.org/wiki?curid=18406", "title": "855", "text": "855\n\n\n\n"}
{"id": "18407", "url": "https://cs.wikipedia.org/wiki?curid=18407", "title": "856", "text": "856\n\n"}
{"id": "18408", "url": "https://cs.wikipedia.org/wiki?curid=18408", "title": "857", "text": "857\n\n"}
{"id": "18409", "url": "https://cs.wikipedia.org/wiki?curid=18409", "title": "858", "text": "858\n\n\n"}
{"id": "18410", "url": "https://cs.wikipedia.org/wiki?curid=18410", "title": "859", "text": "859\n\n"}
{"id": "18411", "url": "https://cs.wikipedia.org/wiki?curid=18411", "title": "860", "text": "860\n\n\n"}
{"id": "18412", "url": "https://cs.wikipedia.org/wiki?curid=18412", "title": "861", "text": "861\n\n\n\n"}
{"id": "18413", "url": "https://cs.wikipedia.org/wiki?curid=18413", "title": "862", "text": "862\n\n\n\n"}
{"id": "18414", "url": "https://cs.wikipedia.org/wiki?curid=18414", "title": "Olomoucká diecéze", "text": "Olomoucká diecéze\n\nOlomoucká diecéze může znamenat:\n\n"}
{"id": "18415", "url": "https://cs.wikipedia.org/wiki?curid=18415", "title": "795", "text": "795\n\n\n\n"}
{"id": "18416", "url": "https://cs.wikipedia.org/wiki?curid=18416", "title": "796", "text": "796\n\n\n\n"}
{"id": "18417", "url": "https://cs.wikipedia.org/wiki?curid=18417", "title": "797", "text": "797\n\n\n"}
{"id": "18418", "url": "https://cs.wikipedia.org/wiki?curid=18418", "title": "798", "text": "798\n\nTheodulf se stává orléanským biskupem\n\n"}
{"id": "18419", "url": "https://cs.wikipedia.org/wiki?curid=18419", "title": "799", "text": "799\n\n"}
{"id": "18420", "url": "https://cs.wikipedia.org/wiki?curid=18420", "title": "800", "text": "800\n\n\n\n"}
{"id": "18421", "url": "https://cs.wikipedia.org/wiki?curid=18421", "title": "Asturština", "text": "Asturština\n\nAsturština, známá také jako mirandština \"(mirandés)\" a leónština \"(llionés)\", patří mezi románské jazyky. Hovoří se jí ve španělských provinciích Asturii, Kantábrii a Kastilii a Leónu a na území samosprávy Miranda do Douro v Portugalsku. V Mirandě do Douro má status úředního jazyka; ve španělském autonomním společenství Asturii je asturština chráněna regionálními zákony a je výběrovým jazykem na zdejších školách. Někteří jazykovědci ji dříve považovali za dialekt španělštiny, které je blízce příbuzná, dnes se však považuje za samostatný jazyk.\n\n"}
{"id": "18424", "url": "https://cs.wikipedia.org/wiki?curid=18424", "title": "Neutrální prvek", "text": "Neutrální prvek\n\nV algebře je neutrální prvek \"e\" množiny \"A\" s binární operací formula_1 takový prvek, pro nějž platí, že výsledkem operace neutrálního prvku a libovolného \"x ∈ A\" je \"x\".\n\nV případě, že se pro operaci používá multiplikativní značení, např formula_2, je \"e\" často nazýván jednotkovým prvkem formula_3.\nV případě použití aditivního značení, např. formula_4, je \"e\" často nazýván nulovým prvkem formula_5.\nPro neutrální prvek se někdy také používá výraz identita.\n\nBuď formula_6 množina a formula_1 operace na formula_6.\n\n\nJak ukazuje poslední příklad, formula_31 může mít několik levých neutrálních prvků, dokonce může platit, že každý prvek množiny formula_6 je levým neutrálním. Stejně tak to platí pro pravé neutrální prvky. Pokud jsou ale v množině formula_6 levé i pravé neutrální prvky, platí, že jsou si rovny a je tam tudíž právě jeden takový.\n\n"}
{"id": "18426", "url": "https://cs.wikipedia.org/wiki?curid=18426", "title": "SAP R/3", "text": "SAP R/3\n\nSAP R/3 je softwarovým produktem společnosti SAP, který slouží pro řízení podniku (Enterprise resources planning – ERP). Jeho nová verze se jmenuje mySAP.\n\nSAP R/3 se skládá z následujících modulů: \n\nSAP R/3 je client/server aplikace využívající třívrstvý model. Prezentační vrstva nebo klient komunikuje s uživatelem. V aplikační vrstvě je uložena business logika a databázová vrstva zaznamenává a ukládá všechna data systému včetně transakčních a konfiguračních dat.\n\nFunkčnost systému SAP R/3 je programována vlastním proprietárním jazykem ABAP (Advanced Business Application Programming). ABAP, neboli ABAP/4, je jazykem čtvrté generace (4GL) umožňujícím vytvářet jednoduché, ale výkonné programy. R/3 obsahuje také kompletní vývojové prostředí, které umožňuje vývojářům modifikovat existující programový kód SAPu nebo vytvářet vlastní funkčnost, od reportů až po transakční systémy, s využitím SAP frameworku. ABAP komunikuje s databází pomocí SQL dotazů, které umožňují vybírat, měnit a mazat data. Dále umožňuje vytvářet grafická uživatelská rozhraní a middleware pro integraci s jinými systémy.\n\nNastavení systému při zavádění je velmi složité, protože SAP R/3 je v každé společnosti nastaven jinak. Proto si společnosti najímají SAP konzultanty, kteří přizpůsobují systém potřebám dané společnosti. Některé společnosti zavádějí jen některé moduly, jiné společnosti zavádějí vše (cena licence není na počtu modulů závislá).\n\nControlling v systému mySAP.com je spíše chápán jako nástroj nad veškerými moduly tohoto systému. Veškeré ekonomické operace týkající se externích nákladů, výnosů a rozvahových položek účtované v ostatních modulech se automaticky přenáší do modulu Controllingu, kde se s těmito daty dále pracuje.\n\nZákladním cílem Controllingu je poskytování informací:\n\nHlavní procesy Controllingu, které musí být systémem pokryty, jsou:\n\n\nPlánování nákladů a výnosů na nejnižší organizační jednotky – nákladová střediska, zakázky, profit centra (i rozvahové účty) ve více plánovacích obdobích a zároveň umožňuje spravovat paralelně více variant plánu. Při plánování shora – dolů je možno využít rozúčtování (rozvržení) plánovaných nákladů na nákladová střediska dle zvoleného klíče (procentní sazba, zpracovací náklady, atd.). Lze plánovat i různé vztažné veličiny pro měření odváděných výkonů.\n\nÚčtování nákladů a výnosů na objekty modulu CO. Modul CO automaticky přebírá externí účtování v ostatních modulech a zároveň provádí vlastní účtování – přeúčtování nákladů z objektu na objekt, zúčtování nákladů, zúčtování zakázek, rozúčtování nákladů (režií) nákladových středisek prostřednictvím určeného klíče (procentní sazba, skutečné/plánované náklady, skutečné/plánované statistické ukazatele, výkony, apod.).\n\nVhodným uspořádáním jednotlivých objektů modulu CO lze dosáhnout přehledného výkaznictví, které slouží jako podklad pro rozhodování a řízení společnosti. Zároveň umožňuje zpracování výsledku hospodaření všech organizačních stupňů, operativní porovnávání plánu a dosahované skutečnosti za dané období s následným vyhodnocením výsledků. Všechny výkazy podporující manažerské výkaznictví využívají následujících funkcionalit – grafika, export do Excelu, odeslání poštou, třídění, vyhledávání, filtraci (zobrazení vybraných hodnot – např. pouze hodnoty vyšší než 1 milion Kč). Standardní nástroje Report Painter, Report Writer, popř. rešerše umožňují definovat výkazy přímo uživatelem snadno, rychle a bez znalosti programování.\n\n"}
{"id": "18428", "url": "https://cs.wikipedia.org/wiki?curid=18428", "title": "868", "text": "868\n\nUdálosti\n\nUznání staroslověnštiny jako čtvrtého církevního jazyka\n\n"}
{"id": "18429", "url": "https://cs.wikipedia.org/wiki?curid=18429", "title": "869", "text": "869\n\n\n\n\n"}
{"id": "18430", "url": "https://cs.wikipedia.org/wiki?curid=18430", "title": "870", "text": "870\n\n\n\n\n"}
{"id": "18432", "url": "https://cs.wikipedia.org/wiki?curid=18432", "title": "Jednotková matice", "text": "Jednotková matice\n\nV lineární algebře označuje pojem jednotková matice velikosti \"n\" čtvercovou matici formula_1, která má na hlavní diagonále jedničky a na ostatních místech nuly. Jednotková matice se značí \"I\", případně jen \"I\", je-li velikost nepodstatná nebo lze-li ji odvodit z kontextu\n\nDůležitou vlastností \"I\" je \nje-li násobení matic definováno. \n\nJednotková matice je inverzní sama k sobě, zároveň je symetrická i ortogonální. Nemění se mocněním. Její odmocnina (A, pro které formula_3) není jednoznačná (Může to být opět jednotková, ale může to být i matice nesymetrická, už vůbec ne diagonální). \n\nJednotková matice je speciálním případem diagonální matice.\n"}
{"id": "18433", "url": "https://cs.wikipedia.org/wiki?curid=18433", "title": "Násobení matic", "text": "Násobení matic\n\nNásobení matic nebo též maticové násobení je v matematice zobecnění násobení čísel na matice. Formálně se dá definovat jako binární operace nad množinou matic. Využívá se v matematice, fyzice a jejich aplikacích pro popis skládání lineárních zobrazení.\n\nPokud \"A\" je matice o rozměrech \"m\" × \"n\" a \"B\" je matice \"n\" × \"p\", jejich součin formula_1 je matice s rozměry \"m\" × \"p\" definována vztahem\n\npro všechny prvky (\"i\" , \"j\") výsledné matice.\n\nPrvek v i-tém řádku a j-tém sloupci výsledné matice lze také chápat jako skalární součin vektoru i-tého řádku první matice s vektorem j-tého sloupce druhé matice.\n\nTečka formula_3 se obvykle vynechává a píše se pouze formula_4.\n\nDefinujme matice:\nformula_5\nJejich součin je\n\n\nVýpočetní náročnost výše popsaného algoritmu je formula_18 (počítáme n čísel; pro každé potřebujeme n násobení). Existují však algoritmy s nižší složitostí vhodné pro matice vyšších řádů. Nejpoužívanější z nich je Strassenův algoritmus se složitostí formula_19. Nižší složitost u tohoto algoritmu však získáváme za cenu snížené numerické stability. Asymptoticky nejrychlejší ze známých algoritmů je Coppersmithův-Winogradův algoritmus (formula_20), který je však použitelný až pro matice tak velkých řádů, že je nelze zpracovávat pomocí současných počítačů.\n\nTeoreticky by se dala složitost ještě zmenšit, ale nikdy nemůže být menší než formula_21, neboť počítáme n čísel.\n\nNásobení matic s malou výpočetní složitostí lze využít i pro hledání nejkratší cesty v grafu z každého do každého vrcholu. To má v nejjednodušší podobě složitost formula_18.\n\nGraf lze popsat maticí vzdáleností A. Pokud je pro výpočty operace sčítání dvou čísel definována jako jejich minimum, a místo násobení se použije sčítání, je možno matici nejkratších cest B získat jako (formula_23) kde n je řád matice vzdáleností. Při reálném výpočtu není třeba cyklicky násobit původní maticí, ale vždy se vynásobí vzniklé výsledky - nejkratší cesty jsou získány po log2(n) násobeních. Je-li použit pro násobení algoritmus se složitostí menší než formula_24, složitost hledání cest se tímto postupem sníží.\n\n\n"}
{"id": "18435", "url": "https://cs.wikipedia.org/wiki?curid=18435", "title": "Bitva o Gallipoli", "text": "Bitva o Gallipoli\n\nV bitvě o Gallipoli (1915–1916), v rámci první světové války vedené Velkou Británií a Francií proti Osmanské říši, šlo o kontrolu strategicky důležitého Dardanelského průlivu, tedy o přístup k Marmarskému moři a tím i o možnost napadnout tehdejší hlavní město Istanbul. V Turecku je tato bitva známa jako bitva o Çanakkale (podle města na asijské straně průlivu), v britské historiografii se hovoří o operaci Dardanely (\"Dardanelles Campaign\", zřídka \"Gallipoli Campaign\"). Gallipoli, turecky Dardanelles, je poloostrov v evropské části Turecka, který tvoří severní stranu průlivu Dardanely.\n\nPlány obsadit průliv do Marmarského moře byly diskutovány v britské admiralitě již mezi léty 1904 a 1911, byly však jako neproveditelné zamítnuty. Počátkem první světové války se stoupenci této operace prosadili (mimo jiné i na žádosti Ruska), což vedlo k bitvě o Gallipoli mezi únorem 1915 a lednem 1916, na které se mimo britských a francouzských spojeneckých jednotek podílely i kontingenty z Indie, Austrálie a Nového Zélandu o celkové síle kolem 16 divizí.\n\nPrvní pokusy, kde se jednalo výlučně o námořní akce bitevních lodí, se nesetkaly s úspěchem, proto byla od konce dubna do celé operace zapojena i armáda. Ani její účast však nepřinesla žádané výsledky, turecké jednotky se velice úspěšně bránily (jedním z velitelů turecké armády byl i pozdější zakladatel moderního Turecka, Mustafa Kemal Atatürk).\n\nNeúspěchy vedly k několika demisím ve Velké Británii (na akci doplatili zejména Winston Churchill a Horatio Kitchener), v lednu 1916 byla akce ukončena. Jako důvod pro neúspěch se uvádí neschopnost vojenského vedení, taktické chyby, nezkušenost na akci se podílejících jednotek, zastaralá výzbroj (včetně bitevních lodí) a naprostý nedostatek munice. Některé prameny se zmiňují o 131 tisících padlých a 262 tisících zraněných, jiné hovoří o celkových ztrátách 214 tisících jen na straně spojeneckých armád. Jediným úspěchem celé operace byla skutečnost, že tato jednoroční bitva vázala silné turecké armádní svazy, které tak nemohly zasáhnout do bojů na ruské frontě.\n\nNěmecké operace na počátku první světové války byly postaveny na Schlieffenově plánu. Tento plán byl postaven na soustředění velkého počtu německých sil, které by prošly Belgii a severní Francií a postupně by se otočily a srazily by nepřátelské síly, tj. francouzská a britská vojska, k řece Mosele, kde by došlo k jejich následnému zničení. Ofenzíva nesplnila svůj očekávaný záměr a německý postup se zastavil v září 1914 na řece Marně. V průběhu roku 1914 se dostala situace na západní frontě do mrtvého bodu, přestože proběhla první bitva u Ypres. Plánem Německa na východní frontě bylo zdržet Rusy alespoň na dobu, která bude potřeba k porážce Francie. Rakouské plány byly silně ovlivněny německými požadavky na zadržení ruských vojsk, ale krom této fronty také počítaly s válkou na další frontě proti Srbsku a Černé Hoře. Operace roku 1914 na východní frontě se omezily na oblast Východního Pruska (bitva u Tannenbergu), Haliče a Srbska. V lednu 1915 bylo jasné, že se válka, která měla mít rychlé rozuzlení, dostala do slepé uličky, byť Německo ztratilo strategickou iniciativu. Situace na moři byla odlišná než situace na souši. Původní plány německého loďstva nebyly ofenzivní jako v případě Schlieffenova plánu, ale byly naopak defenzivní. Toto pojetí přenechávalo iniciativu britskému námořnictvu, které bylo od začátku války silnější než námořnictvo Německa. V srpnu 1914 se německé plány změnily a v této změně byl použit termín guerillová válka, což je možno vyložit jako začátek ponorkové války. Bitvou, která rozhodla o vítězství Dohody na moři, se stala až bitva u Jutska v roce 1916. Situace na souši a ani na moři nebyla tedy v době plánování či samotného útoku na Dardanely rozhodnutá, což ovlivnilo rozhodování ohledně dalších válečných operací a také o operaci Dardanely.\n\nOd počátku války se první lord admirality Winston Churchill zajímal o přenesení akce britského námořnictva na Baltské moře. Dalším návrhem, který byl studován ještě před válkou, byl plán na předsunutou námořní základnu na kontinentální části Evropy např. ostrov Ameland. Dalšími zamýšlenými cíli bylo dobytí ostrovů Helgoland a Borkum, ale ani tyto operace se neuskutečnily, stejně tak jako průlom na Balt. Přednost dostala operace na obsazení strategicky významných Dardanel.\n\nOsmanská říše byla rozdělena na asijskou a evropskou část. Tyto části z obou stran obklopují strategické průlivy Bospor a Dardanely, které byly a do dnes jsou jedinou námořní cestou k Černému moři a jednou ze třech k Rusku. Velmoci si této skutečnosti byly vědomy a podnikly náležité kroky. Rusko mělo zájem na ovládnutí Dardanel již před válkou a představitelé Osmanské říše měli z těchto záměrů strach a v kontextu tehdejší situace, kdy ještě nebyla Británie ve válce, podepsali 2. srpna tajnou alianční dohodu s Německem, která byla namířena proti Rusku a následně byly položeny první miny v Dardanelách. Po vstupu Británie do války bylo ze strany Osmanské říše nabídnuto spojenectví Rusku, ale to tuto nabídku odmítlo. Rusko se postupem času dostávalo pod tlak osmanské armády na Kavkaze a trpělo nedostatkem válečného materiálu, což bylo důvodem pro ruskou prosbu o demonstraci síly z 2. ledna 1915 a adresátem byla Británie. V lednu téhož roku navrhl Churchill velkoknížeti Nikolajovi spoluúčast na vedení souběžného útoku na Bospor, ale tento návrh byl odmítnut, převážila ruská touha na zabrání Dardanel i Istanbulu.\n\nHrozba pro ruskou admiralitu začínala přemístěním dvou německých křižníků \"Breslau \" a \"Goeben\" do Istanbulu, odkud byl již jednoduchý přístup k útoku na ruská přístaviště. Potom, co oba německé křižníky dopluly Dardanelskou úžinou do Istanbulu, došlo 21. 10. 1914 k uzavření Dardanelského průlivu. Současně byly tureckými a německými křižníky kolem vstupu do Dardanelského a Kerčského průlivu nakladeny miny.\n\nK prvnímu střetu námořních sil v Černém moři došlo 29. října 1914 německo-tureckým útokem na Sevastopolský přístav, kde kotvily ruské vojenské lodě. V reakci na tureckou námořní agresi vypluly britské a francouzské lodě k Dardanelám a zakotvily na řeckém ostrově Tenedos.\n\nZačátkem listopadu 1914 začalo ostřelování pevnin na jižní části Gallipolského poloostrova spojeneckými loděmi. Současně i ruské pozemní síly vedly invazi na turecké území a snažily se obsadit tureckou pevnost Erzurum, nacházející se nedaleko rusko-tureckých hranic na východě Turecka. Přičemž mnohem důležitějším faktorem pro úspěch ruské armády v bojích proti Německu na východní frontě zůstávalo otevření Dardanelské úžiny, kterou by tak mohly proplouvat spojenecké lodě do Černého moře a zásobovat odtud ruskou armádu municí.\n\nPrvní námořní bitva o Dardanely byla zahájena 19. února 1915 ostřelováním tureckých pevností, nacházejících se na vstupu do Dardanelské úžiny. Mezi nejdůležitější spojenecké lodě patřily britské křižníky Inflexible, Triumph, Queen Elizabeth, Cornwallis, Vengeance a francouzské křižníky Suffren, Gaulois a Charlemange. Spolu s použitím dalších lodí se tak spojenci snažili o zničení tureckých pevností Kum Kale, Canakkale, Orkanie, Ertogrul a Sedd el Bahr, odkud na ně však dopadala dělostřelba řízená pravděpodobně Němci, kteří zde Turkům pomáhali v obraně.\n\nSpojencům se však ani přes usilovné ostřelování pevností nepodařilo ani jednu z nich zničit. Kdykoli začali střílet na kteroukoli tureckou pevnost, v mžiku jim Turci odpověděli další palbou, která postupně ničila spojenecké lodě. Po opakovaných ostřelováních tureckých pevností se nakonec po velmi intenzivní palbě podařilo zničit pevnost Ertogrul. Další pevnosti však zůstávaly dále nedobytné.\n\nViceadmirál Carden, velitel spojeneckého loďstva v Gallipolské operaci, byl však již po těžkých a neúspěšných bojích o Dardanelskou úžinu unaven a dobytí úžiny tak považoval za nesplnitelný úkol, pokud má spočívat v pouhém námořním útoku. Uvnitř britské admirality tak vyvstala debata o použití pozemní síly. Mezitím však námořní operace stále pokračovaly.\n\nPro další pokus o dobytí Dardanelské úžiny bylo zapojeno 16 spojeneckých bitevních lodí. 18. března 1915 vyplouvala první skupina britských lodí do úžiny s úkolem ostřelovat pevnosti Hamidie, Rumeli Mecidie a Namazie do jejich úplného zničení. Kolem břehů úžiny byly však rozestavěné turecké baterie, které ihned začaly s palbou na spojenecké lodě. Spojencům se podařilo pokořit dvě pevnosti ale palba tureckých baterií a děl z ostatních pevností nebyla k utišení. Lodě byly v důsledku této silné palby několikrát zasaženy a s přívalem dalších střel došlo k postupné destrukci jednotlivých lodí. Britské lodě byly tak nuceny k ústupu a do útoku připluly lodě francouzské. Loď Suffren však byla každou minutou opakovaně zasažena a odnesla to jak dělová věž, tak i muniční sklad, který ihned explodoval. Několik desítek členů posádky zahynulo, ale loď Suffren se stále držela nad vodou, avšak její stav byl nanejvýš alarmující. Francouzský admirál Guépratte tak dal rozkaz k ústupu všem francouzským lodím z bojiště. Netušil však, že na v minulosti již vícekráte použité ústupové trase pro dohodové lodě se nachází minové pole, které v noci 8. března skrytě položila turecká minonoska Nusret. Když se francouzská loď Bouvet blížila spojeneckému přístavišti, najela na minu, převrátila se a potopila.. Jelikož velitelé ostatních lodí podlehli mylnému dojmu, že za jejím koncem stojí zásah do skladiště munice od některého z pevnostních děl, ostatní spojenecké lodě pokračovaly v původně zamýšleném obratu dál do minového pole. Zároveň pokračovalo ostřelování lodí z tureckých pevností. Loď Gaulois dostala obrovský zásah, který způsobil díru na přídi. Dovnitř lodi se tak valila voda. Kolem Gaulois se však začala shlukovat další lodě, aby ji podpíraly. S vypětím sil všech námořníků na lodi nakonec Gaulois připlula na břeh řeckého ostrova Drepanos. Mezitím došlo k další ztrátě spojenecké námořní síly – lodě \"Inflexible\" a Irresistible najely chvíli po sobě na minu. Druhá se potopila, první zachránilo rozhodnutí kapitána, který s ní najel na mělčinu. Ani tentokrát se ale dohodoví velitelé nedokázali správně zorientovat v situaci a rozpoznat podstatu hrozby. Celá řada spojeneckých lodí tak opět připlula těžce poškozeným lodím na pomoc a na minu tak najela další z nich - bitevní loď Ocean, která se rovněž potopila.\n\nPo takto neúspěšném útoku velitelé spojenecké admirality Churchill, Fisher a Kitchener přestali doufat, že se jim Dardanelskou úžinu podaří dobýt s pomocí námořních sil. Nakonec bylo rozhodnuto o použití pozemní síly spolu se silou námořní.\n\nZa úspěšné vylodění zodpovídal generál Hamilton. Na jeho bedrech spočívalo naplánování celé operace. Místo vylodění bylo zvoleno u mysu Helles, jelikož je zde dobrý přístup díky absenci skalisek. Plán byl vylodit se, zničit pevnosti s tureckými bateriemi a zablokovat západní pobřeží Anatolie. Minolovky měly za úkol vyčistit turecká minová pole pod Kepezem, zatímco spojenecká pěchota měla zničit tureckou armádu a zmocnit se Istanbulu. Na závěr měly spojenecké lodě proplout přes Dardanely a Marmarské moře a otevřít tak cestu do Černého moře. Realizaci si ovšem nikdo nedokázal prakticky představit.\n\nPro operaci bylo na počátku k dispozici přibližně 128 000 mužů, pro samotné vylodění asi 80 000. Armádu tvořila britská námořní divize, australsko-novozélandský sbor (ANZAC), britská pěší 29. divize, francouzský expediční sbor a jeden ruský armádní sbor. Datum invaze bylo stanoveno na 22. dubna na 5 hodin ráno, ale kvůli bouři byla přesunuta na 25. dubna ráno. Turci se na vylodění připravovali a zbrojili společně s Němci. Obranu poloostrova řídil německý generál Liman von Sanders.\n\n25. dubna brzo ráno započalo ostřelování turecké pevnosti Kum Kale. V 7 hodin začal útok 1. divize francouzské pěchoty. Boje u Kum Kale trvaly celý den a celou noc. 26. dubna ráno byly obě strany již značně vyčerpány a Turci vyvěsili bílý prapor a následovalo chvilkové příměří. Po Hamiltonově uznání, že pevnost je již dobyta, byly nadbytečné síly převeleny, čehož využili Turci a pevnost dobyli zpět. Úspěch byl v kontrastu s počtem padlých mizivý.\n\nDalší pláže měla za úkol obsadit 29. britská pěší divize. V zátoce Morto (Hamiltonovo označení S) vylodění začalo 25. dubna v 5 hodin ráno s nasazením 2. brigády (Velšané). Turci, kteří byli ve výrazné menšině, se po ostřelování z lodí dali ze zákopů na útěk a pláž byla dobyta. Oblast, označená písmenem V, se nacházela v oblasti mezi Sedd el Bahr a mysem Helles. Byla chráněna pevností Ertogrul a systémem zákopů a opevnění, navíc terén hrál v turecký prospěch. Podle generála Weymysse měl být útok rozdělen na dvě části a proběhnout pod ochranou bitevní lodi Albion. V první části mělo proběhnout vylodění přímo na pláži, a poté měly dorazit zbylé jednotky a pokračovat v útoku. Britové ovšem byli masakrováni a první část útoku se nedařila. Parník River Clyde, který přivážel zbylé jednotky, se ihned ocitl pod těžkou palbou a Britové opět zaznamenávali těžké ztráty. Přeživší jednotky na pláži setrvaly v nehybných pozicích, aby nebyly vidět, zatímco byly nepřátelské pozice ostřelovány spojeneckými loděmi. Po dlouhém bombardování se zbylé jednotky probojovaly až k pevnosti a obsadily ji, zbylé turecké vojáky poté zajaly.\n\nV nejjižnější části Gallipolského poloostrova, na pláži s označením W, došlo k dalšímu výsadku. Liman von Sanders nechal tuto lokaci speciálně opevnit zákopy s kulomety, drátěnými zátarasy a minami. Přímý útok znamenal těžké ztráty, ale Britům se na pláži podařilo nalézt chráněné místo, odkud vedli útok a napadli Turky ze zálohy. Po těžké a únavné bitvě Spojenci na druhý den ráno zvítězili. Přibližně 2 km od mysu Teke Burn proběhla nejúspěšnější část díky lodím Implacable a Dublin, jelikož se Turci zalekli bombardovací granátové sprchy. Nejsevernější část 29. britské divize se vylodila na pláži Y. Ačkoliv zde britský útok nebyl očekáván kvůli nevyhovujícímu terénu, turecká armáda se rychle zmobilizovala a Brity vytlačila.\n\nV noci z 24. na 25. dubna vyrazil k výsadku australský a novozélandský armádní sbor – ANZAC s podporou lodí Queen, London a Prince of Wales. Vylodění mělo proběhnout v oblasti mysu Gaba Tepe, kvůli chybě se ale jednotky vylodily o jednu míli mimo v oblasti, kde na ně čekala zakopaná 19. turecká divize pod vedením Mustafy Kemala. Anzakům nebyl umožněn ústup, vojáci si vybudovali zákopy a boje zde probíhaly prakticky po celých 8 měsíců. Polovinu května bojovali Anzakové u Ari Burnu, ale jejich zisky byly téměř nulové. Kopce byly v rukou Turků a Anzakové museli podnikat pouze přímé, riskantní útoky s velkými ztrátami. Turci proti nim započali taktiku nočních protiútoků, aby neodkryli svou pozici, a tudíž je nemohly bombardovat spojenecké lodě. Mustafa Kemal navíc našel další způsob, jak se bránit nepřátelskému ostřelování. Nechal spojence, aby se co nejvíce přiblížili k tureckým zákopům. Zákopy byly tak blízko u sebe, že spojenecké lodě nemohly ostřelovat turecké pozice, aniž by se vystavily riziku střelby do vlastních jednotek.\n\nRáno 27. dubna se na pláži V mezi mysem Helles a pevností Sedd el Bahr vylodila 1. francouzská divize, ta samá, která se dříve vylodila i Kam Kale. Ocitnula se pod silnou palbou dělostřeleckých granátů od pevnosti Kum Kale, kterou Turci opětovně obsadili. Jedinou podporou jim je křižník Henri IV. 1. května je ale poškozen a stahuje se z boje.\n\nPo květnových bojích byly obě strany naprosto vyčerpány. Hamilton zaznamenal obrovské ztráty (cca 14 000 mužů) a minimální zisky. Von Sanders stáhl na poloostrov všechny dostupné vojáky. Od května do srpna nastala fáze zákopové války, kdy ani jedna ze stran nepodnikla žádný velký útok. Turecká armáda měla ale výrazné problémy s logistikou a trpěla nedostatkem jídla, oblečení a léků.\n\nNa srpen byl naplánován poslední velký útok. Jediné místo, kde by se průnik ještě mohl podařit, byla zátoka Anzaků. K tomu bylo třeba plně obsadit Suvelskou zátoku a dopravit sem děla kvůli výhodné pozici. Plán byl konfrontovat nepřítele na frontách jako doposud a k tomu provést nečekaný útok IX. britského sboru generála F. W. Stopforda v Suvelské zátoce, kde Turci nebyli na útok připraveni. Bylo možno se odtud probojovat k australským pozicím, postoupit do vnitrozemí a odříznout turecké jednotky na jihu poloostrova.\n\nV noci z 5. na 6. srpna se Angličané vylodili. Von Sanders byl zaskočen a nevěděl, jestli má dostatek času na přesun jednotek. Spojenci ale chybovali vinou generála Stopforda. Ačkoliv jediný odpor v této oblasti představovalo 1 800 německých polních četníků s 20 polními děly majora Willmera, který pouze párkrát provedl ostřelování z bezpečné vzdálenosti, většina Britů zůstala na pláži a odpočívala. Navíc strategický vrch, 10. kóta, byl obsazen v mylném bodě. Stopford jako velitel selhal. Australané mezitím sváděli urputné boje, zpočátku postupovali, ale ocitli se pod palbou vlastních děl a utrpěli těžké ztráty. Von Sanders byl nečekaným vyloděním a australským útokem natolik zaskočen, že vedení do značné míry přenechal Mustafu Kemalovi.\n\n8. srpna Hamilton stále neměl žádné informace od Stopforda. Do zátoky proto poslal plukovníka Aspinalla a ten zjistil, že armáda nepostoupila a rozkazy z předešlých dnů nebyly splněny. Stopford tak zmařil úspěch celé operace. V noci z 8. na 9. srpna dorazily do oblasti turecké divize a bez odpočinku se pod vedením Kemala připravovaly na britský útok. 9. srpna ráno Britové zahájili útok, ale turecké linie odolaly. Von Sanders byl ohromen. Turci následně tlačili na Anzaky, kteří již tak vydrželi více, než běžný voják snese. Jejich velitel generál Birdwood stále vytrvale čekal na podporu se Suvelské zátoky, která ovšem nepřišla. Hamilton viděl poslední šanci. Útok z kopců Kirec Tepe Sirt. Mustafa Kemal ale uvažoval stejně, zažádal o posily a připravoval se. 15. srpna se Britové neúspěšně vylodili a ihned uprchli. Turci následně stáhli na Gallipolský poloostrov veškeré dostupné jednotky. Na poloostrově propukla stejná zákopová válka jako ve Francii. Fronta se posouvala jen o pár metrů za cenu těžkých ztrát. Celá operace byla v troskách. Boje ale pokračovaly až do začátku příštího roku.\n\nV říjnu Hamiltona nahradil generál Monroa, který okamžitě rozhodl o evakuaci. Zaslal Kitchenerovi dopis a sdělil mu, že evakuace bude problematická a vyžádá si asi 40 000 životů. Kitchener ji odmítl. Již 22. listopadu ovšem britská válečná rada definitivně rozhodla o stažení vojsk. Za neúspěch zodpovídal premiér Asquith, ministr války Kitchener a především v této době již bývalý první lord admirality Winston Churchill.\n\nOperace Dardanelly s sebou přinesla vítězství pro Osmanskou říši na úkor zdrcující porážky pro Británii a Dohodu. Když bylo jasné, že Británie nemůže z operace vyváznout vítězně, byla nařízena evakuace. Jednalo se o do té doby největší evakuaci v dějinách vojenství, potřeba bylo přesunout 130 000 vojáků, 400 děl, přes 10 000 vozidel a zvířat. Vyklizení Suvelské zátoky a zátoky Anzaků proběhlo v noci z 19. na 20. prosince s tím, že jednotky se stahovaly postupně již 10 dní předem za stálých bojů, aniž by Turci byť jen něco tušili. Mys Helles měl být definitivně evakuován 23. prosince. K poslednímu střetu zde došlo ještě 7. ledna, kdy na gallipolském území stále zbývalo asi 19 000 spojeneckých vojáků. Při tureckém útoku 8. a 9. ledna Turci ale dorazili na prázdnou pláž. Evakuace díky příznivým faktorům proběhla, na rozdíl od zbytku operace, úspěšně.\n\nI přes úspěšnou evakuaci ale nebylo možné opomenout celkový velice negativní dopad celého tažení, kdy nejen, že nebyl dobyt Istanbul a podlomeno Turecko, ale Velká Británie utrpěla významnou porážku a zcela ztratila vojenskou prestiž v tomto regionu. To ovlivnilo postoj Bulharska, které se přiklonilo k Centrálním mocnostem. Řecko, původně nakloněno směrem k Dohodě, se zakonzervovalo do ozbrojené neutrality.\n\nVleklé boje s sebou samozřejmě přinesly i obrovské ztráty na obou stranách. Dohoda přišla o 252 000 vojáků (Britové 205 000, Francouzi 47 000). Krom enormních ztrát na životech se Dohoda připravila i o značné množství techniky, konkrétně šest řadových lodí a sedm ponorek.\n\nZa naplánování a povolení operace Gallipoli, která se změnila v neustálý stav obléhání a sérii neúspěchů, nesla odpovědnost vláda, složená především z civilních stratégů. Krom kritiky konzervativního křídla se navíc ukázalo, že v admiralitě si po boku nemohou stát dvě tak silné osobnosti jako Winston Churchill a lord Fisher. Docházelo ke konfliktům především kvůli řízení operace a vydávaní rozkazů, kdy Fisher, a s ním značná část vojenských velitelů, nebyla spokojena s tím, že příkazy vydával první lord admirality, tedy Churchill. Tato funkce měla příslušet prvnímu námořnímu lordu Fisherovi. Průlom nastal se zasedáním Válečné rady 14. 5. 1915, kdy Churchill porušil osobní dohodu s Fisherem a poslal na Dardanely další posily. Tento krok musel nutně vést k ohrožení pozice Churchilla. Rovněž odstoupil vrchní admirál Fisher, nicméně premiér Asquith jeho rezignaci nepřijal a jménem krále mu nařídil operaci dokončit.\n\nPři projevení stupňujícího se neúspěchu na Dardanelách a dalších potížích v jiných regionech, je konzervativní křídlo vlády silně pobouřeno a Asquitovi nezbývá, než navrhnout koalici. Je však jasné, že v takto sestavené vládě, ale Churchill nebude moci dále sedět ve své funkci prvního lorda admirality, zároveň došlo i ke konečné rezignaci Fishera, jeho funkci převzal viceadmirál Hamilton. Churchill po menších komplikacích získal vcelku bezvýznamné místo kancléře lancasterského vévodství, jeho původní funkci převzal lord Balfour.\n\nPůvodní odtažitý přístup po porážce na Gallipoli se změnil příchodem Davida Lloyda George do premiérského křesla v prosinci 1916. Byla zahájena silná propaganda za upevnění britské koloniální moci na Blízkém východě, velkou měrou se na ní podílel Mark Sykes. Termín blízký východ byl vytvořen už v roce 1902, ale do války se používal jen zřídka. Orient byl označován za kolébku civilizace, nicméně zkaženou tureckým vlivem, svou roli hrála i historizace Mezopotámie a Palestiny, která měla být osvobozena od nadvlády Turecka, jako odstrašující případ byla použita genocida Arménů. Cílem bylo ospravedlnit zničení Osmanské říše a spojit válku na východě s národním sebeurčením a diskreditoval jeho suverenitu. Orient měl být znovu oživen pod záštitou Británie jako ochránce utlačovaných národů. Lloyd George viděl východ jako klíčový pro válečné úsilí, byl odhodlán zničit Osmanskou říši a region si podrobit tak, aby byl v bezpečí Suezský průplav, a tím cesta k Indii.\n\nProblém v tomto represivním odhodlání představovala ruská prozatímní vláda a především Woodrow Wilson se svým právem na sebeurčení a zrušením koloniálních mocností jako jedním ze základních stavebních kamenů míru. Východiskem se zdálo vzbuzovat probritské cítění především u arabské části populace Turecka. Tento rozlícený nacionalismus se pro Brity skutečně stal vstupenkou k expanzi. Podrobení si Blízkého východu se neměla nést v duchu imperialismu, ale, dle Wilsonových standardů, jako médium sjednocení národů a demokracie.\n\nDlouhodobé důsledky pro Centrální mocnosti, a především pro Osmanskou říši, měly být tvrdé. Šest měsíců po uzavření příměří se Osmanská říše rozpadla kvůli arabskému povstání, aktivitě Mladoturků a požadavkům na protektorát. V čele této skupiny stál Mustafa Kemal. Zatímco po další dva roky se svět zmítal ve Velké válce, Turecko řešilo svou vlastní, občanskou. Kemal, řečený Atatürk se později vypracoval na pravděpodobně největší osobnost moderní turecké historie. Stal se tureckým prezidentem a důležitým protagonistou přiklánění se k západu, které Turecko později posunulo mílovými kroky vpřed jako jedinou z Centrálních mocností.\n\n\n\n"}
{"id": "18436", "url": "https://cs.wikipedia.org/wiki?curid=18436", "title": "Mladoturci", "text": "Mladoturci\n\nJako Mladoturci je označováno politické hnutí v osmanském Turecku, jehož počátky sahají do 70. let 19. století. Cílem hnutí bylo prosadit politické a společenské reformy. Angažovalo se v něm i mnoho příslušníků armády (osmánští důstojníci byli nuceni učit se francouzsky a získali tak příležitost seznámit se s dějinami Francie a s cíli francouzské revoluce).\n\nOd roku 1876 se stoupenci tohoto hnutí ilegálně snažili o liberální reformy a o ústavní státní formu. Roku 1907 založili v Soluni (dnes v Řecku) výbor „Jednota a pokrok“ a provedli 1908 revoluční převrat, v jehož důsledku byl sultán Abd al-Hamid II. donucen 1909 k abdikaci. Mladoturci, kteří se nyní organizovali jako strana, vytvořili až do roku 1918 vládu (až na krátké období 1912/1913).\n\nOd roku 1913 Mladoturky už plně ovládali tzv. \"Tři pašové\", jednalo se o Talata Pašu, Envera Pašu a Džamala Pašu, kteří tím pádem měli pod svou kontrolou celou Osmanskou říši.\n\nDne 2. srpna 1914 uzavřeli její zástupci tajnou smlouvu s Německem, Osmánská říše vstoupila do války. Mladoturci během 1. světové války zorganizovali první genocidu 20. století – genocidu Arménů. Pod dojmem hrozícího kolapsu koncem války byla jejich vláda sesazena. Vůdci Mladoturků (\"tři pašové\") a část jejich stoupenců prchla do zahraničí, větší část pak vstoupila do Lidové strany Mustafy Kemala - Atatürka, který Mladoturky po založení republiky v roce 1923 zakázal.\n"}
{"id": "18437", "url": "https://cs.wikipedia.org/wiki?curid=18437", "title": "Paša", "text": "Paša\n\nPaša ( ) byl v Osmanské říši titul pro vysoké úředníky a vojenské hodnostáře. Výraz pochází z perského \"pádišáh\", tedy vládce. Území spravované pašou se nazývá pašalik či pašalík.\n\nV hierarchii osmanské nomenklatury se nacházel nad titulem \"bej\" (beg) a pod titulem \"vezír\" (valí). Tento titul stál za jménem příslušného činitele. Pašové nosili jako odznak svého důstojenství (hodnosti) dva až tři koňské ohony (bunčuky; stejně jako agové – velitelé janičářů). Titul paša byl v Turecku zrušen roku 1934 (v Egyptě pak 1953).\n\nVýznamný byl mimo jiné i titul kapudan paša (turecky \"Kapudan Paşa\", z latinského \"capitanus\", velitel námořnictva, kapitán), odpovídající titulu velkoadmirál, který byl nejvyšší hodností námořnictva Osmanské říše. Kapudan paša, který byl zároveň členem tzv. divanu, tedy sultánovy rady, byl i guvernérem několika provincií říše (ostrovy v Egejském moři, částečně Alžírsko a Kypr). Tento titul byl roku 1876 změněn na ministra námořnictva.\n\nK nejznámějším nositelům titulu paša patří např. Mustafa Kemal Atatürk, titulu kapudan paša dřívější korzár Chajruddín Barbarossa.\n\n\n"}
{"id": "18445", "url": "https://cs.wikipedia.org/wiki?curid=18445", "title": "871", "text": "871\n\n\n"}
{"id": "18446", "url": "https://cs.wikipedia.org/wiki?curid=18446", "title": "872", "text": "872\n\n\n"}
{"id": "18448", "url": "https://cs.wikipedia.org/wiki?curid=18448", "title": "873", "text": "873\n\n\n\n"}
{"id": "18449", "url": "https://cs.wikipedia.org/wiki?curid=18449", "title": "874", "text": "874\n\n\n"}
{"id": "18450", "url": "https://cs.wikipedia.org/wiki?curid=18450", "title": "875", "text": "875\n\n\n"}
{"id": "18451", "url": "https://cs.wikipedia.org/wiki?curid=18451", "title": "876", "text": "876\n\n"}
{"id": "18452", "url": "https://cs.wikipedia.org/wiki?curid=18452", "title": "877", "text": "877\n\n\n\n"}
{"id": "18453", "url": "https://cs.wikipedia.org/wiki?curid=18453", "title": "878", "text": "878\n\n\n"}
{"id": "18454", "url": "https://cs.wikipedia.org/wiki?curid=18454", "title": "879", "text": "879\n\n\n\n\n"}
{"id": "18455", "url": "https://cs.wikipedia.org/wiki?curid=18455", "title": "880", "text": "880\n\n\n\n"}
{"id": "18456", "url": "https://cs.wikipedia.org/wiki?curid=18456", "title": "881", "text": "881\n\n"}
{"id": "18457", "url": "https://cs.wikipedia.org/wiki?curid=18457", "title": "882", "text": "882\n\nOleg se stává knížetem Rusi\n\n\n"}
{"id": "18458", "url": "https://cs.wikipedia.org/wiki?curid=18458", "title": "883", "text": "883\n\n\n"}
{"id": "18459", "url": "https://cs.wikipedia.org/wiki?curid=18459", "title": "884", "text": "884\n\n\n\n"}
{"id": "18460", "url": "https://cs.wikipedia.org/wiki?curid=18460", "title": "885", "text": "885\n\n\n\n"}
{"id": "18461", "url": "https://cs.wikipedia.org/wiki?curid=18461", "title": "886", "text": "886\n\n\n"}
{"id": "18462", "url": "https://cs.wikipedia.org/wiki?curid=18462", "title": "887", "text": "887\n\n\n\n\n"}
{"id": "18463", "url": "https://cs.wikipedia.org/wiki?curid=18463", "title": "888", "text": "888\n\n\n\n\n"}
{"id": "18464", "url": "https://cs.wikipedia.org/wiki?curid=18464", "title": "889", "text": "889\n\n"}
{"id": "18465", "url": "https://cs.wikipedia.org/wiki?curid=18465", "title": "890", "text": "890\n\n\n\n"}
{"id": "18466", "url": "https://cs.wikipedia.org/wiki?curid=18466", "title": "891", "text": "891\n\n\n\n\n"}
{"id": "18467", "url": "https://cs.wikipedia.org/wiki?curid=18467", "title": "892", "text": "892\n\n\n"}
{"id": "18468", "url": "https://cs.wikipedia.org/wiki?curid=18468", "title": "893", "text": "893\n\n\n\n"}
{"id": "18469", "url": "https://cs.wikipedia.org/wiki?curid=18469", "title": "895", "text": "895\n\n\n"}
{"id": "18470", "url": "https://cs.wikipedia.org/wiki?curid=18470", "title": "896", "text": "896\n\nMaďaři se usadili v Karpatské kotlině a Arpád se stal vládcem tohoto území.\n\n\n"}
{"id": "18471", "url": "https://cs.wikipedia.org/wiki?curid=18471", "title": "897", "text": "897\n\nzemřel papež Roman\n\n"}
{"id": "18472", "url": "https://cs.wikipedia.org/wiki?curid=18472", "title": "899", "text": "899\n\n\n"}
{"id": "18473", "url": "https://cs.wikipedia.org/wiki?curid=18473", "title": "900", "text": "900\n\n\n\n\n"}
{"id": "18474", "url": "https://cs.wikipedia.org/wiki?curid=18474", "title": "Reflexivní relace", "text": "Reflexivní relace\n\nV logice a matematice se binární relace \"R\" na množině \"X\" nazývá reflexivní, pokud pro každé \"a\" z \"X\" platí, že \"a\" je v relaci se sebou samým.\n\nFormálně zapsáno:\n\nNapříklad „je větší nebo rovno“ je reflexivní relace, ale „je větší než“ reflexivní není.\n\nDalšími příklady reflexivních relací jsou:\n\nReflexivní relace, která je zároveň tranzitivní, se nazývá kvaziuspořádání. Kvaziuspořádání, které je slabě antisymetrické, se nazývá uspořádání. Kvaziuspořádání, které je symetrické, je relace ekvivalence.\n\nVýraz\nse v některých systémech nazývá axiom rovnosti.\n"}
{"id": "18476", "url": "https://cs.wikipedia.org/wiki?curid=18476", "title": "Chléb", "text": "Chléb\n\nChléb nebo hovorově chleba patří k základním potravinám připravovaným pečením, pařením, nebo smažením těsta sestávajícího minimálně z mouky a vody. Ve většině případů je nutná jedlá sůl a kvásek, který občas nahrazuje či doplňuje pro rychlejší růst kvasnice (droždí). Některé druhy chleba též obsahují koření (např. kmín) a zrna (sezam, mák). Zrna se též používají k dekoračním účelům. Chléb pekli již i lovci a sběrači minimálně před 14000 lety. Šlo o plochý chléb. Tento chléb v současnosti nazýváme arabským či pita chlebem, který je v ČR nejvíce populární s gyrosem z řecké kuchyně. \n\nČeské slovo \"chléb\" je obdobné ve všech slovanských jazycích, praslovanské slovo \"chlěbъ\" bylo převzato z germánského slova \"hlaiba\", které dalo základ i dalším jazykům. Gótština používala \"hlaifs\", stará horní němčina \"hleib\" a moderní němčina slovo \"Laib\". Finština používá slovo \"leipä\", estonština \"leib\", a ruština či polština \"chleb\", co jsou podobná slova, odvozená ze starých germánských slov.\n\nSlovo \"bread\" ze staré angličtiny je společné v různých formách pro mnoho germánských jazyků; např. německy \"Brot\", nizozemsky \"brood\", švédsky \"bröd\", a dánsky \"brod\"; bylo odvozeno z kořene slova \"brew (várka)\", ale pravděpodobněji je spojeno s kořenem slova \"break\" (lámat), protože jeho první použití souvisí s \"broken pieces\" (ulomenými kousky), nebo \"bits\" (kousky) chleba, latinsky \"crustum\", a trvalo až do 12. století, než se používalo — jako obecné jméno pro chléb — ze slova \"hlaf\" (v moderní angličtině \"loaf\" – \"bochník\", \"pecen\", \"šiška\").\n\nVnější propečená část na povrchu chleba se nazývá kůrka, vnitřní pórovitá část střídka. Ukrojený plátek chleba se nazývá krajíc nebo skýva. Našikmo ukrojený plátek na jedné straně zakrojený do střídky je sirotek (\"nespis.\" škramfulec). První a poslední odkrojek chleba se nazývá patka či skrojek. Druhému a předposlednímu krajíci se říká zápatčí.\n\nChléb je populární potravina v západní společnosti. Často se vyrábí z těsta z pšeničné mouky, které je kultivováno droždím, umožňujícím jeho kynutí, a nakonec upečeno v peci.\nNejčastějším zrnem používaným na přípravu chleba bývá pro svůj vysoký obsah lepku (který dává těstu pórovitost a elasticitu) zrno pšeničné, ale chléb se též peče z mouky žitné, ječmenné, kukuřičné či ovesné, obvykle ale ne vždy v kombinaci s pšeničnou moukou.\n\nčeský, slovenský a polský tradiční tmavý žitný chléb,\n\nReceptura:\n\nRecepty pro pečení kváskového chleba: \nčeský tradiční světlý žitno-pšeničný chléb obsahuje žitnou i pšeničnou mouku\n\nfrancouzský bílý pšeničný chléb\n\nanglický pšeničný chléb\nmoučný\n\nruský bílý pšeničný chléb\n\narabský pita chléb\n\nKvašení je proces vhodný a) za účelem přidávání plynu do těsta před pečením pro dosažení lehčího, lépe žvýkatelného chleba, b) získání lepší bohatší chuti a vůně.\n\nVětšina chleba konzumovaného na Západě je z kvašeného těsta. Existuje však také chléb nekvašený, který navíc může mít důležité symbolické použití v různých náboženstvích, jako je například Judaismus.\n\nKvalita výsledného chleba závisí na mnoha faktorech, kvásek je však klíčový. Kvásků je mnoho druhů: Zadělávaných jen vodou, mlékem i zkyslým mlékem. Než zadělávat na kvásek úplně znovu, raději se jeho část ponechává na další várku. Tímto způsobem může vzniknout i dlouhodobá tradice jedné kultury kvasinek, kterou podle chuti dokáží stálí spotřebitelé rozeznat a ocenit.\n\nNejznámějším zástupcem je arabský chléb, pita chléb. Chlebové placky (bez plynů z kvašení chléb nezíská objem) lze upéci jen v ohni, jak se to dělá už po tisíciletí, například kočovní arabové v oázách severní Afriky jej takto pečou. Židé mají tradiční sváteční maces.\n\nPečení chleba z kvásku je tradiční a původní evropský způsob. Tato metoda produkuje velmi chutné pšeničné a žitné chleby. Tyto chleby dlouho vydrží a mají dobrou strukturu. Mnoho, zejména menších, pekáren v Evropě stále peče chleby z těsta s kváskem, i když kontinuita tradičního předávání této znalosti je v domácnostech už zpřetrhána. V USA takové pekárny leckde znovu vznikají a stejně jako amatéři pekoucí doma opět objevují polozapomenuté umění pečení těchto chlebů.\n\nMnoho dnešních chlebů je kvašeno kvasnicovým droždím. Fermentací sacharidů v mouce a případně cukru, kterou kvasinky provádějí, vzniká oxid uhličitý. Většina, zejména velkých, pekáren v České republice kvasí těsta s pekárenským droždím. Tato těsta kynou rychleji a spolehlivěji (vždycky stejně) než těsta s kváskem. Chleby z těsta s kváskem mají ovšem výraznější chuť, navíc také obvykle vydrží déle a mají lepší strukturu.\n\nJednoduchá technika pro kvašení chleba je použití chemikálií produkujících plyn. Existují 2 obvyklé metody: První je použití kypřícího prášku do pečiva nebo samokynoucí mouky, která ho již obsahuje. Druhá metoda je použít kyselou přísadu jako podmáslí a přidat jedlou sodu. Reakce kyseliny se sodou produkuje plyn.\n\nChemicky kvašené chleby se nazývají \"rychlé chleby\" a \"sodové chleby\". Tato technika je obvykle používána k produkci výrobků jako \"čajové pečivo\" a sladkých chlebů jako \"banánový chléb\".\n\n\nV současné době dochází v honbě za zákazníkem ke zlevňování výroby chleba, což má za následek i zhoršování jeho kvality. Dochází k rušení výroby tradičního kváskového chleba. Chléb je připravován z pytlovaných směsí, které obsahují enzymy a přídatné látky (\"éčka\"). U některých chlebů je snižován podíl dražší žitné mouky z 45 až na 20%. Jsou zaváděny technologie na rozemílání starého chleba a pečiva, tato směs je pak přidávána do nového chleba. Dochází i ke změně technologie výroby kvasu, která výrazně zkracuje dobu kvašení.\n\nVzhledem k vydání nařízení Evropské komise o regulaci karcinogenního akrylamidu nechala Potravinářská komora zpracovat testy na přítomnost akrylamidu v chlebu a pečivu.<ref name=\"ekonomika.idnes.cz/karcinogenni-akrylamid-v-chlebu-a-pecivu-fdy-/ekonomika.aspx?c=A180511_133418_ekonomika_are\"></ref> Podle výsledků testů je v naprosté většině případů hladina akrylamidu výrazně nižší, než porovnávací hodnota. Vyšší obsah látky může mít připálené pečivo.\n\nCena chleba v Česku je závislá jednak na kvalitě, jednak na obchodní politice řetězců, které mnohdy chléb a rohlíky dotují, aby přilákaly zákazníky kvůli koupi jiného zboží. Ceny jsou též různé z důvodu rozdílné hmotnosti chleba u jednotlivých výrobců. V roce 1989 byla cena jednoho kilogramu chleba 2,80 Kčs, klasický 1,5 kilogramový bochník stál 4,20 Kčs. V roce 2000 byla průměrná cena 1 kg chleba 14,80 Kč, v roce 2010 19,85 Kč.\n\nChléb bývá většinou konzumován nakrájený na krajíce o tloušťce zhruba 6–10 mm, aby se snadno konzumoval a přitom se nedrobil. Na krajíc se obvykle roztírá máslo (čímž vzniká tradiční chléb s máslem), tavený sýr, pomazánka apod., může se obkládat nakrájenou zeleninou či plátky salámu a sýra a nebo se připraví jako topinka. Další způsobem konzumace může být přikusování k polévkám, gulášům, omáčkám, různě upraveným masům, špízům a jiným pokrmům. Dva namazané nebo obložené krajíce chleba se dají přiložit k sobě a zabalit do balicího papíru, jsou pak připravené pro pozdější konzumaci jako rychlá svačina.\n\nSmažený nebo pražený chléb je znám jako topinka. Topinky se dají připravovat na vícero různých způsobů.\n\n\n\n"}
{"id": "18477", "url": "https://cs.wikipedia.org/wiki?curid=18477", "title": "902", "text": "902\n\n"}
{"id": "18478", "url": "https://cs.wikipedia.org/wiki?curid=18478", "title": "903", "text": "903\n\n\n\n"}
{"id": "18479", "url": "https://cs.wikipedia.org/wiki?curid=18479", "title": "904", "text": "904\n\n"}
{"id": "18480", "url": "https://cs.wikipedia.org/wiki?curid=18480", "title": "905", "text": "905\n\n"}
{"id": "18481", "url": "https://cs.wikipedia.org/wiki?curid=18481", "title": "906", "text": "906\n\n"}
{"id": "18482", "url": "https://cs.wikipedia.org/wiki?curid=18482", "title": "908", "text": "908\n\n\n\n"}
{"id": "18483", "url": "https://cs.wikipedia.org/wiki?curid=18483", "title": "909", "text": "909\n\n\n"}
{"id": "18484", "url": "https://cs.wikipedia.org/wiki?curid=18484", "title": "910", "text": "910\n\n\n\n\n"}
{"id": "18485", "url": "https://cs.wikipedia.org/wiki?curid=18485", "title": "911", "text": "911\n\n\n\n"}
{"id": "18486", "url": "https://cs.wikipedia.org/wiki?curid=18486", "title": "912", "text": "912\n\n\n"}
{"id": "18487", "url": "https://cs.wikipedia.org/wiki?curid=18487", "title": "913", "text": "913\n\n\n\n\n"}
{"id": "18488", "url": "https://cs.wikipedia.org/wiki?curid=18488", "title": "914", "text": "914\n\n\n\n\n"}
{"id": "18489", "url": "https://cs.wikipedia.org/wiki?curid=18489", "title": "915", "text": "915\n\n\n\n\n"}
{"id": "18490", "url": "https://cs.wikipedia.org/wiki?curid=18490", "title": "916", "text": "916\n\n"}
{"id": "18491", "url": "https://cs.wikipedia.org/wiki?curid=18491", "title": "917", "text": "917\n\n\n"}
{"id": "18492", "url": "https://cs.wikipedia.org/wiki?curid=18492", "title": "918", "text": "918\n\n\n"}
{"id": "18493", "url": "https://cs.wikipedia.org/wiki?curid=18493", "title": "919", "text": "919\n\n\n"}
{"id": "18494", "url": "https://cs.wikipedia.org/wiki?curid=18494", "title": "920", "text": "920\n\n\n\n"}
{"id": "18495", "url": "https://cs.wikipedia.org/wiki?curid=18495", "title": "Hymna Spojených států amerických", "text": "Hymna Spojených států amerických\n\nHymna Spojených států amerických je píseň (. Text napsal Francis Scott Key a hudbu složil John Stafford Smith.\n\nText napsal právník a amatérský básník Francis Scott Key, poté, co byl během Britsko-americké války v noci z 13. na 14. září 1814 svědkem, jak posádka americké pevnosti Fort McHenry v Baltimoru úspěšně vzdoruje těžkému ostřelování z moře.\n\nKeyova báseň () byla poprvé vytištěna 17. září a o tři dny později znovu, již pod nynějším titulem a jako píseň na melodii původně anglické pijácké anakreontské písně od Johna Stafforda Smitha. Hymnou Spojených států amerických se stala rozhodnutím Kongresu dne 3. března 1931.\n\nJako hymna se obvykle hraje pouze první sloka.\n\n<poem>\nHvězdami posetý prapor\n\nAch, řekni, zdali zříš ve světle časného úsvitu\nco tak hrdě jsme zdravili v poslední soumračné záři?\nTy široké pruhy a jasné hvězdy, co při nebezpečném boji\nnad pevností bylo vidět, jak statečně vlály?\nA rudě planoucí rakety, granáty vybuchující ve vzduchu\nnám v noci dokazovaly, že naše vlajka tam stále je.\nAch řekni, zda ten hvězdami posetý prapor stále vlaje\nnad zemí svobodných a domovem statečných?\n</poem>\n\n\n"}
{"id": "18496", "url": "https://cs.wikipedia.org/wiki?curid=18496", "title": "921", "text": "921\n\n\n\n\n"}
{"id": "18497", "url": "https://cs.wikipedia.org/wiki?curid=18497", "title": "Arcadius", "text": "Arcadius\n\nFlavius Arcadius (řecky \"Arkadios\"; 377 – 1. května 408) byl východořímský císař vládnoucí od roku 395 až do své smrti. Poté, co zemřel jeho otec Theodosius I., poslední císař panující nad celou římskou říší, přešla na něho vláda nad východní polovinou impéria. Protože Východ a Západ se již nikdy znovu fakticky nesjednotily, Arcadius je někdy pokládán za prvního byzantského císaře.\n\nVzhledem k jeho omezeným schopnostem spočívalo řízení státu v rukou civilních představitelů a nemalého vlivu se domohla také jeho manželka Aelia Eudoxia. Říše se pod jejich vedením musela vyrovnat se zásahy Západu, povstáními Gótů a náboženskými nepokoji vyvolanými sesazením konstantinopolského patriarchy Jana Zlatoústého.\n\nArcadius přišel na svět v Hispánii v roce 377 jako nejstarší syn římského velitele Flavia Theodosia a jeho manželky Aelie Flaccilly. Vedle mnoha jiných sourozenců měl bratra Honoria. Theodosius se krátce po Arcadiově narození stal římským císařem vládnoucím na východě říše. 19. ledna 383 učinil z Arcadia, jemuž bylo tehdy nanejvýš šest let, svého spolucísaře. K Arcadiovým učitelům patřil proslulý pohanský filozof a řečník Themistios a jako jeho vychovatel působil rovněž křesťan Arsenios. V roce 387 uzurpátor Magnus Maximus vpadl do Itálie, což přimělo Theodosia k tažení na západ. Za jeho nepřítomnosti Arcadius formálně vládl východu impéria, třebaže ve skutečnosti řídil státní záležitosti pretoriánský prefekt (\"praefectus praetorio per Orientem\") Tatianus. Po svém návratu Theodosius v roce 392 nahradil Tatiana ambiciózním Rufinem, jenž ve svých rukou brzy soustředil značnou moc. Theodosius se o dva roky později znovu vypravil na západ, aby potlačil uzurpaci Eugenia dosazeného Arbogastem. Když nad nimi v září 394 zvítězil v bitvě u Frigidu, povolal do Mediolana (dnešní Milán) svého mladšího syna Honoria, zatímco Arcadius setrval v Konstantinopoli pod dohledem Rufina.\n\nTheodosius nedlouho po uzurpátorově porážce vážně onemocněl a 17. ledna 395 zemřel. Vládu po něm převzali Arcadius na Východě a Honorius na Západě. Theodosiovi synové byli ale příliš mladí a neschopní na to, aby mohli sami převzít odpovědnost za chod říše. Moc ve státě tak vykonávali pretoriánský prefekt Rufinus a pologermánský velitel obojího vojska (\"magister utriusque militiae\") Stilicho, jehož Theodosius ustavil za Honoriova poručníka. Podle Stilichonova tvrzení mu Theodosius měl dokonce před smrtí svěřit do péče oba své syny. Honoriův generál tím vyvolal napětí ve vztazích mezi východním a západním dvorem, neboť Rufinus odmítl akceptovat jeho nárok vůči Arcadiovi. Východní polní vojsko se však od skončení kampaně proti Eugeniovi nacházelo v Itálii pod Stilichonovým velením, což činilo konstantinopolskou vládu zranitelnou. Rufinus usiloval o posílení svého postavení příbuzenským svazkem s theodosiovskou dynastií, čehož chtěl docílit provdáním své dcery za Arcadia. Eunuch Eutropius, zastávající post nejvyššího komořího (\"praepositus sacri cubiculi\"), nicméně dosáhl toho, že se císař v dubnu 395 oženil s mimořádně nádhernou a energickou Aelií Eudoxií, dcerou někdejšího generála franského původu Bautona.\n\nVojenské slabosti Východu využili Hunové k překročení Kavkazu a k uspořádání devastujícího nájezdu do Arménie, Sýrie a Malé Asie. Vážnější hrozbu představovali vizigótští \"foederati\", kteří u Frigidu utrpěli na straně Theodosia těžké ztráty a po návratu do svých sídel v Moesii se vzbouřili. Pod vedením Alaricha se následně přesunuli do Thrákie, před hradby Konstantinopole. Rufinovi se podařilo Alaricha přesvědčit, aby se stáhl, načež Gótové vydrancovali Makedonii a Thesálii. Poté proti nim z Itálie vytáhl Stilicho se spojenými vojenskými silami Západu a Východu. Vedle potlačení gótského povstání nepochybně hodlal vyvíjet nátlak na Arcadiův dvůr. Ovšem dříve, než mohlo dojít ke střetu s Alarichem, Stilicho obdržel od Arcadia příkaz, aby odeslal východní sbory do Konstantinopole a opustil Řecko, čemuž se spořádaně podvolil. Východní vojáci, jimž velel Gót v římských službách Gainas, dorazili v listopadu 395 do hlavního města. Když jim Rufinus a Arcadius vyšli vstříc, několik Gainových mužů obklopilo Rufina a rozsekalo ho na kusy.\nRufinovo zavraždění inicioval Stilicho, nejvíce z něho ale těžil eunuch Eutropius, jenž získal kontrolu nad konstantinopolským dvorem. Eutropius se rozhodl prozatím nezasahovat proti Alarichovi, čímž Vizigótům umožnil vtáhnout do jižního Řecka, aniž by se setkali s vážnějším odporem. Alarich vyplenil většinu tamějších měst, včetně Korintu a Sparty, pouze Athény unikly zkáze zaplacením výkupného. Na jaře 397 Stilicho přistál s novým vojskem na Peloponésu a odřízl Vizigóty. Alarich posléze unikl směrem na severozápad do Epiru a západořímský vojevůdce se vrátil zpět do Itálie. Znepokojený Eutropius zareagoval na Stilichonovu výpravu tím, že přiměl Arcadia, aby ho prohlásil za nepřítele státu. Současně podnítil místodržitele v severní Africe (\"comes Africae\") Gildona, aby vypověděl poslušnost Honoriovi a přenesl svoji loajalitu na Konstantinopol. Nejspíše v roce 398 se Eutropius dohodl s Vizigóty a učinil Alaricha vrchním velitelem v Illyriku (\"magister militum per Illyricum\"). Jak poznamenává básník Claudianus, Alarichovi byla svěřena obrana území, jež předtím vyplenili jeho Gótové.\n\nEutropius se zaměřil na rekonstrukci východní armády: obnovil polní vojska v Thrákii, Illyriku a Orientu, a další dvě umístěná u Konstantinopole, tzv. v císařově přítomnosti (\"in praesenti\"). S reorganizovanou armádou pak osobně vyrazil proti Hunům, napadajícím východní provincie, a přesvědčivým vítězstvím je odradil od dalších útoků. V momentě svého největšího úspěchu se však dopustil zásadní chyby, jelikož se dal jmenovat konzulem pro rok 399. Tato vysoce prestižní funkce se naprosto neslučovala s Eutropiovým otrockým původem a společenským postavením, což vyvolalo znatelnou nelibost jak na Západě, tak u jeho protivníků v Konstantinopoli. Během jeho konzulátu vypuklo ve Frýgii povstání gótských foederati vedených Tribigildem, kteří začali drancovat Malou Asii. Eutropius hodlal vzbouřené Góty rozdrtit a vyslal proti nim vojsko v čele s Gainou. Ten ovšem navázal kontakt s Tribigildem a vyzval Arcadia, aby přistoupil na požadavky vzbouřenců a sesadil Eutropia. Arcadius jen zdráhavě vyhověl naléhání císařovny Eudoxie, jež se už dříve odvrátila od Eutropia. Dosud všemocného Eutropia poslali nejprve do vyhnanství na Kypr a později ho popravili.\n\nEutropiovým pádem přešla moc do rukou Eudoxie, opírající se o členy senátorských kruhů a pretoriánského prefekta Aureliana. V reakci na to se Gainas otevřeně spojil s Tribigildem a postoupil k Chalkedonu. Poté donutil Arcadia, aby ho ustavil do hodnosti \"magister militum praesentalis\" a vykázal do vyhnanství císařovniny přívržence. Koncem roku 399 Gainas vstoupil se svými Germány do Konstantinopole a fakticky převzal kontrolu nad říší. Široce neoblíbený gótský vojevůdce vyznávající ariánství ale záhy čelil rozsáhlé opozici dvora a konstantinopolského patriarchy Jana Zlatoústého a rovněž odporu městského lidu. V létě roku 400 se proto rozhodl opustit se svými barbarskými spojenci město. Obyvatelstvo Konstantinopole přitom zaútočilo na ustupující vojáky a několik tisíc z nich společně s jejich rodinami zmasakrovalo. Arcadius nato povolal gótského generála v hodnosti \"magister militum per Orientem\" Fravittu, jemuž se podařilo odrazit Gainův výpad z Thrákie do Malé Asie. Gainas se zbylými barbary uprchl na sever od Dunaje, kde ho zabil hunský král Uldin. Eudoxia a její stoupenci znovu opanovali východořímský dvůr, jemuž dominovali následující čtyři roky. Císařovna obdržela čestný titul augusta a v roce 401 porodila Arcadiovi syna Theodosia.\n\nGainova snaha chopit se vlády vyvolala mezi Římany značnou nedůvěru a nenávist ke Germánům. Tehdejší nepřátelský postoj vůči nim vyjádřil filozof Synesios z Kyrény ve své řeči \"O království\", v níž nabádá císaře, aby se odklonil od politiky svého otce a zbavil Germány veškerého vlivu na obranu a chod státu. Za těchto okolností se Alarich odebral s Vizigóty v roce 401 z východního Illyrika a zamířil do Itálie, v čemž se mu patrně dostalo podpory Konstantinopole. Když Fravitta protestoval proti opětovnému zhoršování vztahů se Západem, byl sesazen a popraven. Dalších bezmála dvacet let nepůsobil ve východořímském vojsku žádný generál s germánsky znějícím jménem.\n\nV oblasti náboženství Arcadius navázal na tvrdě ortodoxní linii svého otce a pokračoval v potírání pohanů a kacířů. Císař zakázal pohanům slavit své svátky, jejich kněží připravil o výsady a nařídil bourání chrámů. Kvůli potlačování starých kultů vypuklo v palestinské Gaze jedno z posledních pohanských povstání, vyvolané rozkazem ke zničení tamější svatyně.\n\nProti pohanství a herezím vystupoval i mimořádně populární Jan Zlatoústý, dosazený s Eutropiovou pomocí v roce 398 za konstantinopolského patriarchu. Tento znamenitý řečník a mravokárce, zpočátku podporovaný císařovnou Eudoxií, se snažil posílit význam patriarchátu v rámci církevní hierarchie a rozšířit jeho autoritu v Thrákii a Malé Asii. Svými reformami si znepřátelil vysoce postavené představitele církve, mezi nimiž zaujímal čelné místo alexandrijský patriarcha Theophilos, nárokující si pro svůj stolec vedoucí pozici na Východě. Jan navíc ve svých kázáních stavěl do kontrastu chudobu mas s rozmařilostí a extravagancí městských elit, čímž proti sobě popudil císařovnu, spatřující v tom zastřený útok proti své osobě. Theophilos dorazil roku 403 do Konstantinopole a společně s Eudoxií a ostatními Janovými odpůrci dosáhl jeho sesazení na synodě konané v Chalkedonu.\n\nRozhodnutí biskupů rozpoutalo v hlavním městě neklid, ještě umocněný Arcadiovým příkazem k vypovězení Jana do vyhnanství. Pobouření a nepokoje v Konstantinopoli nabyly takového rozsahu, že již o několik dní později musel být Jan povolán zpět. Spor mezi ním a císařovnou přesto nadále pokračoval, protože Jan neustával v kritice Eudoxie. V roce 404 byla svolána synoda, na které ho znovu odsoudili. Jan byl záhy odveden do vyhnanství v Arménii a tam setrval až do své smrti. Jeho odsouzení prohloubilo roztržku se Západem, jelikož mezi jeho stoupence patřili četní západní biskupové včetně římského biskupa Inocenta I.\n\nNa podzim 404, sotva pár měsíců po Janově vypovězení, císařovna Eudoxia zemřela v důsledku potratu. Povolný Arcadius svěřil po její smrti správu státu do rukou pretoriánského prefekta Anthemia, pod jehož vedením vstoupila východní říše do období stability a rekonstrukce. Kombinací rozhodnosti a umírněnosti prefekt ukončil přetrvávající nepokoje v Konstantinopoli, sužující město od Janova vykázání do vyhnanství. Anthemius se pokusil navodit soulad ve vztazích se Západem, o čemž svědčí jeho společný konzulát se Stilichonem v roce 405. Západořímský vojevůdce se ale dosud nevzdal nároků na východní část prefektury Illyricum. Zřejmě za účelem jejího získání se Stilicho spojil s Alarichem, načež Vizigóti znovu přitáhli do Epiru. Vpády barbarů do Itálie a Galie nicméně zamezily eventuální konfrontaci Východu se Západem a v roce 407 Alarich se svými lidmi opustil východořímské území. Nová příležitost k zásahům Západu do poměrů na Východě se naskytla nedlouho nato, neboť Arcadius 1. května 408 zemřel a na trůn nastoupil jeho teprve sedmiletý syn Theodosius II.\n\nSoudobé prameny i moderní badatelé spatřují v Arcadiovi většinou slabého a bojácného panovníka a nepříliš bystrého jedince. Jeho současník Filostorgios ho popisuje těmito slovy: „Byl malého vzrůstu, štíhlé postavy, fyzicky byl slabý a měl temnou pleť. Ochablost jeho tělesné dispozice se projevovala v řeči a lesku jeho očí – ty působily, jako kdyby spal a jen s námahou je držel otevřené.“ Vytýká se mu především nečinnost a bezvýhradná závislost na císařovně a na celé řadě civilních hodnostářů, eunuchů, generálů a biskupů, kteří s ním manipulovali a vykonávali místo něho státní záležitosti. Silnější osobnosti v jeho bezprostředním okolí z něho učinily loutku na trůně, v jejímž jméně přijímaly rozhodnutí, na jejichž schválení se nijak nepodílel. Arcadiovi lze tedy jen stěží klást vinu za počínající politické a kulturní odcizování se obou polovin impéria, jež představuje nejzávažnější jev odehrávající se za jeho panování.\n\n\n\n\n"}
{"id": "18498", "url": "https://cs.wikipedia.org/wiki?curid=18498", "title": "922", "text": "922\n\n\n\n\n"}
{"id": "18500", "url": "https://cs.wikipedia.org/wiki?curid=18500", "title": "923", "text": "923\n\n\n\n"}
{"id": "18501", "url": "https://cs.wikipedia.org/wiki?curid=18501", "title": "924", "text": "924\n\n\n"}
{"id": "18502", "url": "https://cs.wikipedia.org/wiki?curid=18502", "title": "925", "text": "925\n\n\n\n\n"}
{"id": "18503", "url": "https://cs.wikipedia.org/wiki?curid=18503", "title": "926", "text": "926\n\n"}
{"id": "18504", "url": "https://cs.wikipedia.org/wiki?curid=18504", "title": "927", "text": "927\n\n\n\n\n"}
{"id": "18505", "url": "https://cs.wikipedia.org/wiki?curid=18505", "title": "928", "text": "928\n\n\n\n"}
{"id": "18506", "url": "https://cs.wikipedia.org/wiki?curid=18506", "title": "929", "text": "929\n\n\n\n"}
{"id": "18507", "url": "https://cs.wikipedia.org/wiki?curid=18507", "title": "930", "text": "930\n\n\n\n"}
{"id": "18508", "url": "https://cs.wikipedia.org/wiki?curid=18508", "title": "931", "text": "931\n\n\n"}
{"id": "18509", "url": "https://cs.wikipedia.org/wiki?curid=18509", "title": "932", "text": "932\n\n\n"}
{"id": "18510", "url": "https://cs.wikipedia.org/wiki?curid=18510", "title": "933", "text": "933\n\nJindřich I. Ptáčník poráží Maďary u Riade\n\n\n"}
{"id": "18511", "url": "https://cs.wikipedia.org/wiki?curid=18511", "title": "934", "text": "934\n\n\n"}
{"id": "18512", "url": "https://cs.wikipedia.org/wiki?curid=18512", "title": "936", "text": "936\n\n\n\n"}
{"id": "18513", "url": "https://cs.wikipedia.org/wiki?curid=18513", "title": "937", "text": "937\n\n\n"}
{"id": "18517", "url": "https://cs.wikipedia.org/wiki?curid=18517", "title": "Josef", "text": "Josef\n\nJosef ( ) je mužské jméno, jež má tento význam: „Ať (Hospodin) přidá“. Nejstarší biblická zmínka o Josefovi se týká syna patriarchy Jákoba, jenž se stal praotcem dvou izraelských kmenů, konkrétně kmene Manases a kmene Efraim. V Bibli jsou však zmínky o mnoha dalších mužích téhož jména.\n\nPopularita tohoto jména má sice sestupnou tendenci, ale i přesto se udržuje mezi třicítkou nejčastěji používaných jmen u novorozenců. Do roku 1951 bylo jméno Josef nejčastější křestním jménem v Čechách a na Moravě.\n\nPepa, Pepík, Pepíček, Pepánek, Pepča, Jožka, Josí, Jožin, Joža, Jozífek, Jožan, Jozin, Pípa, Pepek, Pepísek, Pepulka, Pepan, Pepák, Pepíno, Pepin\n\nJožko, Jožino, Jojko, Jojo, Dodo, Ďoďo, Ošo (rusínsky), Bobeš, Bobšík, Joky\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,0%, což svědčí o poměrně značném poklesu obliby.\n\nV roce 2008 šlo podle údajů ČSÚ o 24. nejčastější mužské jméno mezi novorozenci.\n\n\n\n\n\n\n\n\n\n"}
{"id": "18518", "url": "https://cs.wikipedia.org/wiki?curid=18518", "title": "938", "text": "938\n\n\n"}
{"id": "18519", "url": "https://cs.wikipedia.org/wiki?curid=18519", "title": "Chajruddín Barbarossa", "text": "Chajruddín Barbarossa\n\nChajruddín Barbarossa (mezi 1467 a 1475 Mitilene, ostrov Lesbos v dnešním Řecku – 4. července 1546 Istanbul, Turecko) byl osmanský pirát a korzár albánsko-řeckého původu. Vládl v Alžírsku, snažil se o ovládnutí západního Středomoří, později byl jmenován pašou a kapudan pašou Osmanské říše. Chajruddín je v histografii jmenován různými jmény. Mimo jiné \"Cheir ad-Din\", \"Chaireddin\", turecky \"Hizir\", \"Barbaros Hayreddin Paşa\", arabsky \"خير الدين\".\n\nSpolu se svým bratrem Oručem znejišťoval západní Středomoří a velel záhy několika vlastním lodím. Roku 1515 dobyl Alžírsko a stal se po smrti svého bratra jeho vládcem (1518–1546). Uznal nadvládu osmanského sultána Sulejmana I., kterým byl pak jmenován kapudan pašou, tedy vrchním velitelem osmanského námořnictva, a stal se tak jeho vazalem. V jeho službách podnikl více přepadů na španělském, francouzském a italském pobřeží a v roce 1538 rozdrtil spojené námořní síly křesťanských středomořských mocností v bitvě u Prevezy.\n\nZasloužil se tím o zvýšení vlivu Osmanské říše ve Středomoří. Osmanská říše jej začala ztrácet až po jeho smrti, když byla poražena v bitvách o Maltu (1565) a u Lepanta (1571). Roku 1535 a 1541 čelil úspěšně útoku španělského krále Karla V.\n"}
{"id": "18520", "url": "https://cs.wikipedia.org/wiki?curid=18520", "title": "939", "text": "939\n\n\n\n"}
{"id": "18521", "url": "https://cs.wikipedia.org/wiki?curid=18521", "title": "940", "text": "940\n\n\n\n"}
{"id": "18522", "url": "https://cs.wikipedia.org/wiki?curid=18522", "title": "941", "text": "941\n\n\n\n"}
{"id": "18523", "url": "https://cs.wikipedia.org/wiki?curid=18523", "title": "Josef (patriarcha)", "text": "Josef (patriarcha)\n\nJosef ( ; kraličtí přepisují Jozef) byl biblický patriarcha, předposlední syn izraelského patriarchy Jákoba, první syn jeho milované ženy Ráchel. Jako jeden z Jákobových 12 synů byl předkem dvou izraelských kmenů, které vzešly z jeho dvou synů, z Manassese a Efraima, které mu porodila jeho egyptská manželka Asenat. Cyklus vyprávění o Josefovi se nachází v biblické knize Genesis v kapitolách 37–50 (s výjimkou kap. 38 a několika bloků ke konci). Toto vyprávění v přeformulované podobě, uhlazené, ale i oproštěné od mnoha drobností a literárního napětí se nachází i v jiných náboženských textech, např. v knize Jubileí nebo v Koránu (kde je tradicí označován za nejkrásnější příběh).\nKromě tohoto biblického vyprávění existují o Josefovi i apokryfní tradice, např. Josef a Asenat, která vypráví o Josefově manželství s egyptskou ženou Asenatou, dcerou kněze, nebo Závěti dvanácti patriarchů.\n\nPříběh obsažený na konci knihy Genesis vypráví následující: Jákob svého druhého nejmladšího syna Josefa miloval víc, než ostatní své syny. Narodil se totiž jeho nejmilejší ženě Ráchel jako její prvorozený syn. Svou náklonnost k Josefovi dával Jákob tak okatě najevo, že to nemohlo nikomu uniknout. Zvlášť těžce to nesli jeho starší bratři, kteří se narodili Jákobově ženě Lei a ženinám Bilze a Zilpě. Ti začali na Josefa žárlit a jejich žárlivost postupně přerostla až v takovou nenávist, že někteří z nich ho chtěli zabít. Tento svůj záměr se nakonec rozhodli zrealizovat při jedné příležitosti, kdy pásli ovce svého otce nedaleko Šekemu a Jákob poslal Josefa, aby se za svými bratry zašel podívat, jak se jim daří. Nicméně proti uskutečnění tohoto vražedného plánu se tehdy postavil nejstarší Jákobův syn Rúben a navrhl bratrům, aby Josefa místo toho hodili do prázdné nádrže na srážkovou vodu. Myslel si totiž, že později Josefa z této prázdné cisterny vytáhne a odvede jej zpět k otci. Bratři na Rúbenův návrh přistoupili a když k nim Josef přišel, strhli z něj suknici a hodili jej do cisterny. Mezitím se Rúben od bratrů vzdálil. Vtom však procházela kolem karavana obchodníků směřujících do Egypta a Juda, jeden z bratrů, navrhl, aby Josefa prodali. Josef byl nakonec prodán za dvacet šekelů stříbra a odveden do Egypta, kde se stal otrokem Potifara. Podle židovské tradice Josefovi bratři koupili za obdržené šekely pro sebe 10 párů bot a mají na to narážet slova proroka Ámose, který připomíná tento zločin synů Izraele: \"„... za stříbro prodávají spravedlivého a ubožáka pro pár opánků.“ \" Když se Rúben o prodeji svého bratra dozvěděl, roztrhl svůj šat a pro Josefa před svými bratry truchlil. Přesto se připojil ke svým bratrům, když společně vzali Josefovu suknici, namočili ji do kozlečí krve, a předložili ji otci jako důkaz toho, že Josefa sežrala divoká zvěř.\n\nJosef však byl v Egyptě pod zvláštní Boží ochranou a vypracoval se na nejvyššího otroka v Potifarově domě. V té době se do něj zahleděla Potifarova manželka a pokoušela se Josefa svést. Když se ji to nedařilo, nařkla Josefa z pokusu o znásilnění a Josef byl uvržen do vězení. Právě tam však proslul jako výborný vykladač snů. Správně totiž vyložil sny svých prominentních spoluvězňů. Jeden z nich byl číšníkem a druhý pekařem samotného faraona. Pekař byl v souladu s Josefovou předpovědí oběšen a číšník znovu povolán, aby obsluhoval svého panovníka. Když měl později faraon sen, který mu nikdo nedokázal uspokojivě vyložit, vzpomenul si číšník na Josefa a zmínil se před faraonem o jeho schopnostech. Faraon dal Josefa okamžitě vyvést z věznice a chtěl po něm, aby mu jeho sen vyložil. Podle židovské tradice se tak stalo na Roš ha-šana nebo na pesach, a sice v roce 2230 od stvoření světa. Josef faraonův sen vyložil tak, že má nadejít sedm let nadúrody a poté dalších sedm let naprosté neúrody, a vyzval faraona, aby někoho schopného pověřil tím, aby v letech nadúrody shromažďoval potravu v královských sýpkách. Faraonovi se zalíbil nejen výklad, ale i návrh, a jmenoval Josefa za nejvyššího správce Egypta a dal mu nové jméno \"Cafenat Pa'neach\" ( , doslova „Odhalující skryté“). Když pak nastaly roky neúrod, dolehl hlad i na obyvatele Kenaánu, kde žila Josefova rodina. Tehdy Jákob poslal své syny, aby v Egyptě nakoupili potravu. Když bratři sestoupili do Egypta a byli předvedeni před Josefa, Josef s nimi hovořil drsně a přes tlumočníka. Nechtěl totiž, aby jej bratři ihned poznali. Když však viděl jejich soudržnost a ochotu obětovat se za Benjamína, nejmladšího bratra, kterého Jákob poté, co se Josef ztratil, miloval ze všech nejvíc, neudržel se, s pláčem jim odhalil svou pravou totožnost a došlo k velkému smíření mezi ním a jeho bratry, kteří jej prodali. Poté, co došlo k tomuto smíření, přestěhovala se celá Jákobova rodina do Egypta, do země Gošen v oblasti nilské delty.\n\nTento příběh kromě toho, že obsahuje příhodu o Josefovi a jeho bratrech, vypráví především o tom, jak se z jedné semitské rodiny během pobytu v Egyptě stal izraelský národ. Tento národ byl později v Egyptě zotročen, ale poté vysvobozen pod vedením Mojžíše.\n\nO tom, že si Josef vzal za manželku Asenatu, dceru předního egyptského kněze, která mu porodila dva syny, se v Genesis hovoří ve třech verších. Tuto zmínku bohatě rozvíjí pozdější, apokryfní tradice ve spise „Josef a Asenat“. Asenat, velmi sličná, si Josefa oškliví, ale nakonec po Božím zásahu si ho oblíbí. Oba se do sebe nakonec zamilují a vezmou se.\n\nPodle biblické a židovské tradice z Josefa vzešly 2 kmeny, Manasses a Efraim, podle dvou jeho synů. Někdy se však hovoří přímo o kmenu Josef. Tyto kmeny byly součástí Izraelského království a zanikly tedy v roce 722 př. n. l.\n\nJosefova historicita je podle současného historického poznání nejistá. Podle biblické chronologie (Ex 12,40 a 1 Kr 6,1) by Josefovo působení připadalo na období vlády faraóna Senusreta III. Nicméně učenci, kteří připouštějí Josefovu historicitu, jej většinou kladou až do Druhé přechodné doby (např. Alfred Tschirschnitz či Israel Finkelstein).\n\nJosef (arab. يوسُف‎, \"Yūsuf\") je považován za jednoho z proroků. Jeho příběhu je věnována celá jedna súra v Koránu.\n\n\n\n\n"}
{"id": "18524", "url": "https://cs.wikipedia.org/wiki?curid=18524", "title": "942", "text": "942\n\n\n\n"}
{"id": "18525", "url": "https://cs.wikipedia.org/wiki?curid=18525", "title": "943", "text": "943\n\n\n\n"}
{"id": "18526", "url": "https://cs.wikipedia.org/wiki?curid=18526", "title": "944", "text": "944\n\n\n"}
{"id": "18527", "url": "https://cs.wikipedia.org/wiki?curid=18527", "title": "945", "text": "945\n\n\nIgor, vládce Kyjevské Rusi\n\n"}
{"id": "18528", "url": "https://cs.wikipedia.org/wiki?curid=18528", "title": "946", "text": "946\n\n\n"}
{"id": "18529", "url": "https://cs.wikipedia.org/wiki?curid=18529", "title": "947", "text": "947\n\n\n"}
{"id": "18531", "url": "https://cs.wikipedia.org/wiki?curid=18531", "title": "949", "text": "949\n\n\n\n"}
{"id": "18532", "url": "https://cs.wikipedia.org/wiki?curid=18532", "title": "950", "text": "950\n\n\n\n\n"}
{"id": "18535", "url": "https://cs.wikipedia.org/wiki?curid=18535", "title": "951", "text": "951\n\n\n"}
{"id": "18536", "url": "https://cs.wikipedia.org/wiki?curid=18536", "title": "952", "text": "952\n\n\n\n"}
{"id": "18538", "url": "https://cs.wikipedia.org/wiki?curid=18538", "title": "954", "text": "954\n\n\n"}
{"id": "18539", "url": "https://cs.wikipedia.org/wiki?curid=18539", "title": "955", "text": "955\n\n\n\n\n"}
{"id": "18540", "url": "https://cs.wikipedia.org/wiki?curid=18540", "title": "956", "text": "956\n\n"}
{"id": "18541", "url": "https://cs.wikipedia.org/wiki?curid=18541", "title": "957", "text": "957\n\n"}
{"id": "18542", "url": "https://cs.wikipedia.org/wiki?curid=18542", "title": "958", "text": "958\n\n\n\n\n"}
{"id": "18543", "url": "https://cs.wikipedia.org/wiki?curid=18543", "title": "959", "text": "959\n\n\n"}
{"id": "18549", "url": "https://cs.wikipedia.org/wiki?curid=18549", "title": "962", "text": "962\n\n\n\n\n"}
{"id": "18553", "url": "https://cs.wikipedia.org/wiki?curid=18553", "title": "Vlajka (rozcestník)", "text": "Vlajka (rozcestník)\n\nVlajka může označovat:\n\n"}
{"id": "18554", "url": "https://cs.wikipedia.org/wiki?curid=18554", "title": "963", "text": "963\n\n\n\n\n"}
{"id": "18557", "url": "https://cs.wikipedia.org/wiki?curid=18557", "title": "965", "text": "965\n\n\n\n\n"}
{"id": "18558", "url": "https://cs.wikipedia.org/wiki?curid=18558", "title": "966", "text": "966\n\n\n\n"}
{"id": "18559", "url": "https://cs.wikipedia.org/wiki?curid=18559", "title": "967", "text": "967\n\n\n\n\n"}
{"id": "18560", "url": "https://cs.wikipedia.org/wiki?curid=18560", "title": "968", "text": "968\n\n\n\n\n"}
{"id": "18561", "url": "https://cs.wikipedia.org/wiki?curid=18561", "title": "969", "text": "969\n\n\n\n\n"}
{"id": "18562", "url": "https://cs.wikipedia.org/wiki?curid=18562", "title": "970", "text": "970\n\n\n\n"}
{"id": "18563", "url": "https://cs.wikipedia.org/wiki?curid=18563", "title": "971", "text": "971\n\n"}
{"id": "18564", "url": "https://cs.wikipedia.org/wiki?curid=18564", "title": "972", "text": "972\n\n\n\n\n"}
{"id": "18565", "url": "https://cs.wikipedia.org/wiki?curid=18565", "title": "974", "text": "974\n\n\n"}
{"id": "18566", "url": "https://cs.wikipedia.org/wiki?curid=18566", "title": "975", "text": "975\n\n\n\n\n"}
{"id": "18567", "url": "https://cs.wikipedia.org/wiki?curid=18567", "title": "976", "text": "976\n\nČeské země\n\n\n\n"}
{"id": "18568", "url": "https://cs.wikipedia.org/wiki?curid=18568", "title": "977", "text": "977\n\nV Iráku postavena Alího mešita.\n\n\n\n"}
{"id": "18569", "url": "https://cs.wikipedia.org/wiki?curid=18569", "title": "978", "text": "978\n\n\n\n"}
{"id": "18570", "url": "https://cs.wikipedia.org/wiki?curid=18570", "title": "979", "text": "979\n\n"}
{"id": "18571", "url": "https://cs.wikipedia.org/wiki?curid=18571", "title": "980", "text": "980\n\n\n\n"}
{"id": "18572", "url": "https://cs.wikipedia.org/wiki?curid=18572", "title": "981", "text": "981\n\n\n\n"}
{"id": "18573", "url": "https://cs.wikipedia.org/wiki?curid=18573", "title": "982", "text": "982\n\n\n\n\n"}
{"id": "18574", "url": "https://cs.wikipedia.org/wiki?curid=18574", "title": "983", "text": "983\n\n\n\n\n"}
{"id": "18575", "url": "https://cs.wikipedia.org/wiki?curid=18575", "title": "984", "text": "984\n\n\n"}
{"id": "18576", "url": "https://cs.wikipedia.org/wiki?curid=18576", "title": "985", "text": "985\n\n\n\n\n"}
{"id": "18577", "url": "https://cs.wikipedia.org/wiki?curid=18577", "title": "986", "text": "986\n\n"}
{"id": "18578", "url": "https://cs.wikipedia.org/wiki?curid=18578", "title": "987", "text": "987\n\n\n"}
{"id": "18579", "url": "https://cs.wikipedia.org/wiki?curid=18579", "title": "988", "text": "988\n\n\nV Káhiře byla založena nejslavnější islámská univerzita al-Azhar.\n"}
{"id": "18580", "url": "https://cs.wikipedia.org/wiki?curid=18580", "title": "989", "text": "989\n\n\n"}
{"id": "18581", "url": "https://cs.wikipedia.org/wiki?curid=18581", "title": "990", "text": "990\n\n\n\n"}
{"id": "18582", "url": "https://cs.wikipedia.org/wiki?curid=18582", "title": "991", "text": "991\n\n"}
{"id": "18583", "url": "https://cs.wikipedia.org/wiki?curid=18583", "title": "992", "text": "992\n\n\n"}
{"id": "18584", "url": "https://cs.wikipedia.org/wiki?curid=18584", "title": "993", "text": "993\n\n\n\n"}
{"id": "18585", "url": "https://cs.wikipedia.org/wiki?curid=18585", "title": "994", "text": "994\n\n\n"}
{"id": "18586", "url": "https://cs.wikipedia.org/wiki?curid=18586", "title": "995", "text": "995\n\n28. září – vyvraždění Slavníkovců na Libici, přežili jen dva nepřítomní: Vojtěch a Soběslav.\n\n\n"}
{"id": "18587", "url": "https://cs.wikipedia.org/wiki?curid=18587", "title": "996", "text": "996\n\n\n\n\n"}
{"id": "18588", "url": "https://cs.wikipedia.org/wiki?curid=18588", "title": "997", "text": "997\n\n\n"}
{"id": "18589", "url": "https://cs.wikipedia.org/wiki?curid=18589", "title": "998", "text": "998\n\n\n"}
{"id": "18590", "url": "https://cs.wikipedia.org/wiki?curid=18590", "title": "999", "text": "999\n\n\n"}
{"id": "18591", "url": "https://cs.wikipedia.org/wiki?curid=18591", "title": "1000", "text": "1000\n\nRok 1000 byl přestupný rok, který začal v pondělí.\n\nLidská populace čítá asi 300 milionů obyvatel.\n\n\n\n\n"}
{"id": "18592", "url": "https://cs.wikipedia.org/wiki?curid=18592", "title": "1001", "text": "1001\n\n"}
{"id": "18593", "url": "https://cs.wikipedia.org/wiki?curid=18593", "title": "1002", "text": "1002\n\n\n\n"}
{"id": "18594", "url": "https://cs.wikipedia.org/wiki?curid=18594", "title": "1003", "text": "1003\n\n\n"}
{"id": "18595", "url": "https://cs.wikipedia.org/wiki?curid=18595", "title": "1004", "text": "1004\n\n\n\n\n"}
{"id": "18596", "url": "https://cs.wikipedia.org/wiki?curid=18596", "title": "1005", "text": "1005\n\n\n"}
{"id": "18597", "url": "https://cs.wikipedia.org/wiki?curid=18597", "title": "1006", "text": "1006\n\n\n"}
{"id": "18598", "url": "https://cs.wikipedia.org/wiki?curid=18598", "title": "1007", "text": "1007\n\n\n"}
{"id": "18599", "url": "https://cs.wikipedia.org/wiki?curid=18599", "title": "1008", "text": "1008\n\n\n"}
{"id": "18600", "url": "https://cs.wikipedia.org/wiki?curid=18600", "title": "1009", "text": "1009\n\n\n\n\n"}
{"id": "18601", "url": "https://cs.wikipedia.org/wiki?curid=18601", "title": "1010", "text": "1010\n\n\n\n"}
{"id": "18602", "url": "https://cs.wikipedia.org/wiki?curid=18602", "title": "1011", "text": "1011\n\n"}
{"id": "18603", "url": "https://cs.wikipedia.org/wiki?curid=18603", "title": "1012", "text": "1012\n\n\n"}
{"id": "18604", "url": "https://cs.wikipedia.org/wiki?curid=18604", "title": "1013", "text": "1013\n\n\n"}
{"id": "18605", "url": "https://cs.wikipedia.org/wiki?curid=18605", "title": "1014", "text": "1014\n\n\n"}
{"id": "18606", "url": "https://cs.wikipedia.org/wiki?curid=18606", "title": "1015", "text": "1015\n\n\n"}
{"id": "18607", "url": "https://cs.wikipedia.org/wiki?curid=18607", "title": "1016", "text": "1016\n\n\n"}
{"id": "18608", "url": "https://cs.wikipedia.org/wiki?curid=18608", "title": "1017", "text": "1017\n\n\n\n"}
{"id": "18609", "url": "https://cs.wikipedia.org/wiki?curid=18609", "title": "1018", "text": "1018\n\n\n"}
{"id": "18610", "url": "https://cs.wikipedia.org/wiki?curid=18610", "title": "1019", "text": "1019\n\n\n\n"}
{"id": "18611", "url": "https://cs.wikipedia.org/wiki?curid=18611", "title": "1020", "text": "1020\n\n\n"}
{"id": "18612", "url": "https://cs.wikipedia.org/wiki?curid=18612", "title": "Tranzitivní relace", "text": "Tranzitivní relace\n\nV logice a matematice se binární relace \"R\" na množině \"X\" nazývá tranzitivní, pokud pro každé formula_1, formula_2 a formula_3 z \"X\" platí, že pokud formula_1 je v relaci s formula_2 a formula_2 je v relaci s formula_3, je i formula_1 v relaci s formula_3.\n\nFormálně zapsáno:\n\nNapříklad „je větší než“ a „je rovno“ jsou tranzitivní relace: pokud \"a\" = \"b\" a \"b\" = \"c\", platí i \"a\" = \"c\".\n\nNa druhou stranu, „je matkou“ není tranzitivní relace, protože když Alice je matkou Břetislavy a Břetislava je matkou Cecílie, není Alice matkou Cecílie.\n\nDalšími příklady tranzitivních relací jsou:\n\nTranzitivní relace, která je zároveň reflexivní, se nazývá kvaziuspořádání. Kvaziuspořádání, které je slabě antisymetrické, se nazývá uspořádání. Kvaziuspořádání, které je symetrické, je relace ekvivalence.\n\nUvažování pomocí tranzitivní inference jsou schopny i pouhé vosy.\n\n"}
{"id": "18614", "url": "https://cs.wikipedia.org/wiki?curid=18614", "title": "1111", "text": "1111\n\n\n"}
{"id": "18615", "url": "https://cs.wikipedia.org/wiki?curid=18615", "title": "1112", "text": "1112\n\n\n"}
{"id": "18616", "url": "https://cs.wikipedia.org/wiki?curid=18616", "title": "1113", "text": "1113\n\n\n\n"}
{"id": "18617", "url": "https://cs.wikipedia.org/wiki?curid=18617", "title": "1114", "text": "1114\n\n"}
{"id": "18618", "url": "https://cs.wikipedia.org/wiki?curid=18618", "title": "1115", "text": "1115\n\n\n\n\n"}
{"id": "18619", "url": "https://cs.wikipedia.org/wiki?curid=18619", "title": "1116", "text": "1116\n\n\n\n"}
{"id": "18620", "url": "https://cs.wikipedia.org/wiki?curid=18620", "title": "1117", "text": "1117\n\n\n"}
{"id": "18621", "url": "https://cs.wikipedia.org/wiki?curid=18621", "title": "1118", "text": "1118\n\n\n"}
{"id": "18622", "url": "https://cs.wikipedia.org/wiki?curid=18622", "title": "1119", "text": "1119\n\n\n"}
{"id": "18623", "url": "https://cs.wikipedia.org/wiki?curid=18623", "title": "1120", "text": "1120\n\n\n"}
{"id": "18624", "url": "https://cs.wikipedia.org/wiki?curid=18624", "title": "1121", "text": "1121\n"}
{"id": "18625", "url": "https://cs.wikipedia.org/wiki?curid=18625", "title": "1122", "text": "1122\n\n\n"}
{"id": "18626", "url": "https://cs.wikipedia.org/wiki?curid=18626", "title": "1123", "text": "1123\n\n\n\n"}
{"id": "18627", "url": "https://cs.wikipedia.org/wiki?curid=18627", "title": "1124", "text": "1124\n\n\n\n"}
{"id": "18628", "url": "https://cs.wikipedia.org/wiki?curid=18628", "title": "Symetrická relace", "text": "Symetrická relace\n\nV matematice se binární relace \"R\" na množině \"X\" nazývá symetrická, pokud pro každé \"a\" a \"b\" z \"X\" platí, že pokud \"a\" je v relaci s \"b\", je i \"b\" v relaci s \"a\".\n\nFormálně zapsáno:\n\nNapříklad „být narozen ve stejný rok“ je symetrická relace, ale „je menší než“ není symetrická.\n\nKromě pojmu \"symetrická relace\" existuje i pojem antisymetrická relace, který má dvě podoby, slabou antisymetrii a silnou antisymetrii. V žádném případě se nejedná o prostý opak symetrických relací, například prázdná relace je zároveň symetrická, slabě antisymetrická i silně antisymetrická.\n\nSymetrická relace, která je zároveň tranzitivní a reflexivní, se nazývá relace ekvivalence.\n"}
{"id": "18630", "url": "https://cs.wikipedia.org/wiki?curid=18630", "title": "1021", "text": "1021\n"}
{"id": "18631", "url": "https://cs.wikipedia.org/wiki?curid=18631", "title": "1022", "text": "1022\n\n\n\n"}
{"id": "18632", "url": "https://cs.wikipedia.org/wiki?curid=18632", "title": "1023", "text": "1023\n\n\n"}
{"id": "18633", "url": "https://cs.wikipedia.org/wiki?curid=18633", "title": "1024", "text": "1024\n\n\n\n"}
{"id": "18634", "url": "https://cs.wikipedia.org/wiki?curid=18634", "title": "1025", "text": "1025\n\n\n"}
{"id": "18635", "url": "https://cs.wikipedia.org/wiki?curid=18635", "title": "1026", "text": "1026\n\n"}
{"id": "18636", "url": "https://cs.wikipedia.org/wiki?curid=18636", "title": "1027", "text": "1027\n\n\n"}
{"id": "18637", "url": "https://cs.wikipedia.org/wiki?curid=18637", "title": "1028", "text": "1028\n\n\n"}
{"id": "18638", "url": "https://cs.wikipedia.org/wiki?curid=18638", "title": "1029", "text": "1029\n\n"}
{"id": "18639", "url": "https://cs.wikipedia.org/wiki?curid=18639", "title": "1030", "text": "1030\n\n\n"}
{"id": "18640", "url": "https://cs.wikipedia.org/wiki?curid=18640", "title": "1031", "text": "1031\n\n\n"}
{"id": "18641", "url": "https://cs.wikipedia.org/wiki?curid=18641", "title": "1032", "text": "1032\n\n\n\n"}
{"id": "18642", "url": "https://cs.wikipedia.org/wiki?curid=18642", "title": "1033", "text": "1033\n\n\n\n"}
{"id": "18643", "url": "https://cs.wikipedia.org/wiki?curid=18643", "title": "1034", "text": "1034\n\n\n\n\n"}
{"id": "18644", "url": "https://cs.wikipedia.org/wiki?curid=18644", "title": "1035", "text": "1035\n\n\n"}
{"id": "18645", "url": "https://cs.wikipedia.org/wiki?curid=18645", "title": "1036", "text": "1036\n"}
{"id": "18646", "url": "https://cs.wikipedia.org/wiki?curid=18646", "title": "1037", "text": "1037\n\n\n\n\n"}
{"id": "18647", "url": "https://cs.wikipedia.org/wiki?curid=18647", "title": "1038", "text": "1038\n\n\n"}
{"id": "18648", "url": "https://cs.wikipedia.org/wiki?curid=18648", "title": "1039", "text": "1039\n"}
{"id": "18649", "url": "https://cs.wikipedia.org/wiki?curid=18649", "title": "1040", "text": "1040\n\n\n"}
{"id": "18650", "url": "https://cs.wikipedia.org/wiki?curid=18650", "title": "1041", "text": "1041\n\n\n"}
{"id": "18651", "url": "https://cs.wikipedia.org/wiki?curid=18651", "title": "1042", "text": "1042\n\n\n\n"}
{"id": "18652", "url": "https://cs.wikipedia.org/wiki?curid=18652", "title": "1043", "text": "1043\n\n\n"}
{"id": "18653", "url": "https://cs.wikipedia.org/wiki?curid=18653", "title": "1044", "text": "1044\n\n"}
{"id": "18654", "url": "https://cs.wikipedia.org/wiki?curid=18654", "title": "1046", "text": "1046\n\n\n"}
{"id": "18655", "url": "https://cs.wikipedia.org/wiki?curid=18655", "title": "1047", "text": "1047\n\n"}
{"id": "18656", "url": "https://cs.wikipedia.org/wiki?curid=18656", "title": "1048", "text": "1048\n\n\n\n\n\n"}
{"id": "18657", "url": "https://cs.wikipedia.org/wiki?curid=18657", "title": "1049", "text": "1049\n\n\n"}
{"id": "18658", "url": "https://cs.wikipedia.org/wiki?curid=18658", "title": "1050", "text": "1050\n\n\n\n"}
{"id": "18659", "url": "https://cs.wikipedia.org/wiki?curid=18659", "title": "1051", "text": "1051\n\n\n\n\n"}
{"id": "18660", "url": "https://cs.wikipedia.org/wiki?curid=18660", "title": "1052", "text": "1052\n\n\n\n"}
{"id": "18661", "url": "https://cs.wikipedia.org/wiki?curid=18661", "title": "1053", "text": "1053\n\n\n\n\n"}
{"id": "18662", "url": "https://cs.wikipedia.org/wiki?curid=18662", "title": "1055", "text": "1055\n\n\n\n\n\n"}
{"id": "18663", "url": "https://cs.wikipedia.org/wiki?curid=18663", "title": "1056", "text": "1056\n\n\n"}
{"id": "18664", "url": "https://cs.wikipedia.org/wiki?curid=18664", "title": "1058", "text": "1058\n\n\n"}
{"id": "18665", "url": "https://cs.wikipedia.org/wiki?curid=18665", "title": "1059", "text": "1059\n\n\n\n"}
{"id": "18666", "url": "https://cs.wikipedia.org/wiki?curid=18666", "title": "1060", "text": "1060\n\n\n"}
{"id": "18667", "url": "https://cs.wikipedia.org/wiki?curid=18667", "title": "1061", "text": "1061\n\n\n"}
{"id": "18669", "url": "https://cs.wikipedia.org/wiki?curid=18669", "title": "1126", "text": "1126\n\n\n\n\n"}
{"id": "18670", "url": "https://cs.wikipedia.org/wiki?curid=18670", "title": "1127", "text": "1127\n\n\n"}
{"id": "18671", "url": "https://cs.wikipedia.org/wiki?curid=18671", "title": "1128", "text": "1128\n\n\n"}
{"id": "18672", "url": "https://cs.wikipedia.org/wiki?curid=18672", "title": "1129", "text": "1129\n\n\n"}
{"id": "18673", "url": "https://cs.wikipedia.org/wiki?curid=18673", "title": "1130", "text": "1130\n\n\n\n"}
{"id": "18674", "url": "https://cs.wikipedia.org/wiki?curid=18674", "title": "1131", "text": "1131\n\n\n\n"}
{"id": "18675", "url": "https://cs.wikipedia.org/wiki?curid=18675", "title": "1132", "text": "1132\n\n"}
{"id": "18676", "url": "https://cs.wikipedia.org/wiki?curid=18676", "title": "1134", "text": "1134\n\n\n\n"}
{"id": "18677", "url": "https://cs.wikipedia.org/wiki?curid=18677", "title": "1133", "text": "1133\n\n\n\n"}
{"id": "18678", "url": "https://cs.wikipedia.org/wiki?curid=18678", "title": "1135", "text": "1135\n\n\n\n"}
{"id": "18679", "url": "https://cs.wikipedia.org/wiki?curid=18679", "title": "1062", "text": "1062\n\n\n"}
{"id": "18680", "url": "https://cs.wikipedia.org/wiki?curid=18680", "title": "1136", "text": "1136\n\n\n"}
{"id": "18681", "url": "https://cs.wikipedia.org/wiki?curid=18681", "title": "1063", "text": "1063\n\n\n\n"}
{"id": "18682", "url": "https://cs.wikipedia.org/wiki?curid=18682", "title": "1137", "text": "1137\n\n\n\n"}
{"id": "18683", "url": "https://cs.wikipedia.org/wiki?curid=18683", "title": "1064", "text": "1064\n\n\n"}
{"id": "18684", "url": "https://cs.wikipedia.org/wiki?curid=18684", "title": "1065", "text": "1065\n\n\n"}
{"id": "18685", "url": "https://cs.wikipedia.org/wiki?curid=18685", "title": "1138", "text": "1138\n\n\n"}
{"id": "18686", "url": "https://cs.wikipedia.org/wiki?curid=18686", "title": "1140", "text": "1140\n\n\n\n"}
{"id": "18687", "url": "https://cs.wikipedia.org/wiki?curid=18687", "title": "1066", "text": "1066\n\n\n\n"}
{"id": "18688", "url": "https://cs.wikipedia.org/wiki?curid=18688", "title": "1067", "text": "1067\n\n\n"}
{"id": "18689", "url": "https://cs.wikipedia.org/wiki?curid=18689", "title": "1139", "text": "1139\n\n\n\n"}
{"id": "18690", "url": "https://cs.wikipedia.org/wiki?curid=18690", "title": "1068", "text": "1068\n\n\n\n"}
{"id": "18691", "url": "https://cs.wikipedia.org/wiki?curid=18691", "title": "1069", "text": "1069\n\n\n"}
{"id": "18692", "url": "https://cs.wikipedia.org/wiki?curid=18692", "title": "1141", "text": "1141\n\n\n"}
{"id": "18693", "url": "https://cs.wikipedia.org/wiki?curid=18693", "title": "1070", "text": "1070\n\n\n\n\n\n"}
{"id": "18694", "url": "https://cs.wikipedia.org/wiki?curid=18694", "title": "1071", "text": "1071\n\n\n"}
{"id": "18695", "url": "https://cs.wikipedia.org/wiki?curid=18695", "title": "1072", "text": "1072\n\n\n\n"}
{"id": "18696", "url": "https://cs.wikipedia.org/wiki?curid=18696", "title": "1073", "text": "1073\n\n\n"}
{"id": "18697", "url": "https://cs.wikipedia.org/wiki?curid=18697", "title": "1074", "text": "1074\n\n\n"}
{"id": "18698", "url": "https://cs.wikipedia.org/wiki?curid=18698", "title": "1075", "text": "1075\n\n\n"}
{"id": "18699", "url": "https://cs.wikipedia.org/wiki?curid=18699", "title": "1076", "text": "1076\n\n\n"}
{"id": "18700", "url": "https://cs.wikipedia.org/wiki?curid=18700", "title": "1142", "text": "1142\n\n"}
{"id": "18701", "url": "https://cs.wikipedia.org/wiki?curid=18701", "title": "1077", "text": "1077\n\n"}
{"id": "18702", "url": "https://cs.wikipedia.org/wiki?curid=18702", "title": "1143", "text": "1143\n\n\n\n"}
{"id": "18703", "url": "https://cs.wikipedia.org/wiki?curid=18703", "title": "1078", "text": "1078\n\n"}
{"id": "18704", "url": "https://cs.wikipedia.org/wiki?curid=18704", "title": "1079", "text": "1079\n\n\n"}
{"id": "18705", "url": "https://cs.wikipedia.org/wiki?curid=18705", "title": "1144", "text": "1144\n\n\n\n"}
{"id": "18706", "url": "https://cs.wikipedia.org/wiki?curid=18706", "title": "1080", "text": "1080\n\n\n\n"}
{"id": "18707", "url": "https://cs.wikipedia.org/wiki?curid=18707", "title": "1145", "text": "1145\n\n\n\n"}
{"id": "18708", "url": "https://cs.wikipedia.org/wiki?curid=18708", "title": "1146", "text": "1146\n\n\n\n\n"}
{"id": "18709", "url": "https://cs.wikipedia.org/wiki?curid=18709", "title": "1081", "text": "1081\n\n\n"}
{"id": "18710", "url": "https://cs.wikipedia.org/wiki?curid=18710", "title": "1082", "text": "1082\n\n\n"}
{"id": "18711", "url": "https://cs.wikipedia.org/wiki?curid=18711", "title": "1147", "text": "1147\n\n\n\n"}
{"id": "18712", "url": "https://cs.wikipedia.org/wiki?curid=18712", "title": "1083", "text": "1083\n\n"}
{"id": "18713", "url": "https://cs.wikipedia.org/wiki?curid=18713", "title": "1148", "text": "1148\n\n\n\n"}
{"id": "18714", "url": "https://cs.wikipedia.org/wiki?curid=18714", "title": "1084", "text": "1084\n\n"}
{"id": "18715", "url": "https://cs.wikipedia.org/wiki?curid=18715", "title": "1149", "text": "1149\n\n\n"}
{"id": "18716", "url": "https://cs.wikipedia.org/wiki?curid=18716", "title": "1085", "text": "1085\n\n\n\n"}
{"id": "18717", "url": "https://cs.wikipedia.org/wiki?curid=18717", "title": "1150", "text": "1150\n\n\n"}
{"id": "18718", "url": "https://cs.wikipedia.org/wiki?curid=18718", "title": "1086", "text": "1086\n\n\n\n"}
{"id": "18719", "url": "https://cs.wikipedia.org/wiki?curid=18719", "title": "1087", "text": "1087\n\n\n"}
{"id": "18720", "url": "https://cs.wikipedia.org/wiki?curid=18720", "title": "1151", "text": "1151\n\n\n"}
{"id": "18721", "url": "https://cs.wikipedia.org/wiki?curid=18721", "title": "1088", "text": "1088\n\n\n\n\n"}
{"id": "18722", "url": "https://cs.wikipedia.org/wiki?curid=18722", "title": "1152", "text": "1152\n\n\n"}
{"id": "18723", "url": "https://cs.wikipedia.org/wiki?curid=18723", "title": "1153", "text": "1153\n\n\n\n"}
{"id": "18724", "url": "https://cs.wikipedia.org/wiki?curid=18724", "title": "1089", "text": "1089\n\n"}
{"id": "18725", "url": "https://cs.wikipedia.org/wiki?curid=18725", "title": "1154", "text": "1154\n\n\n\n"}
{"id": "18726", "url": "https://cs.wikipedia.org/wiki?curid=18726", "title": "1090", "text": "1090\n\n\n\n"}
{"id": "18727", "url": "https://cs.wikipedia.org/wiki?curid=18727", "title": "1091", "text": "1091\n\n"}
{"id": "18728", "url": "https://cs.wikipedia.org/wiki?curid=18728", "title": "1156", "text": "1156\n\n\n\n\n"}
{"id": "18729", "url": "https://cs.wikipedia.org/wiki?curid=18729", "title": "1157", "text": "1157\n\n\n"}
{"id": "18730", "url": "https://cs.wikipedia.org/wiki?curid=18730", "title": "1092", "text": "1092\n\n\n\n\n"}
{"id": "18731", "url": "https://cs.wikipedia.org/wiki?curid=18731", "title": "1093", "text": "1093\n\n\n"}
{"id": "18732", "url": "https://cs.wikipedia.org/wiki?curid=18732", "title": "1159", "text": "1159\n\n\n"}
{"id": "18733", "url": "https://cs.wikipedia.org/wiki?curid=18733", "title": "1094", "text": "1094\n\n\n"}
{"id": "18734", "url": "https://cs.wikipedia.org/wiki?curid=18734", "title": "1160", "text": "1160\n\n\n"}
{"id": "18735", "url": "https://cs.wikipedia.org/wiki?curid=18735", "title": "1161", "text": "1161\n\n\n"}
{"id": "18736", "url": "https://cs.wikipedia.org/wiki?curid=18736", "title": "1095", "text": "1095\n\n\n\n"}
{"id": "18737", "url": "https://cs.wikipedia.org/wiki?curid=18737", "title": "1162", "text": "1162\n\n\n"}
{"id": "18738", "url": "https://cs.wikipedia.org/wiki?curid=18738", "title": "1096", "text": "1096\n\n\n"}
{"id": "18739", "url": "https://cs.wikipedia.org/wiki?curid=18739", "title": "1163", "text": "1163\n\n\n"}
{"id": "18740", "url": "https://cs.wikipedia.org/wiki?curid=18740", "title": "1097", "text": "1097\n\n\n\n\n"}
{"id": "18741", "url": "https://cs.wikipedia.org/wiki?curid=18741", "title": "1164", "text": "1164\n\n\n"}
{"id": "18742", "url": "https://cs.wikipedia.org/wiki?curid=18742", "title": "1098", "text": "1098\n\n\n\n"}
{"id": "18743", "url": "https://cs.wikipedia.org/wiki?curid=18743", "title": "1165", "text": "1165\n\n\n\n\n"}
{"id": "18744", "url": "https://cs.wikipedia.org/wiki?curid=18744", "title": "1166", "text": "1166\n\n\n"}
{"id": "18745", "url": "https://cs.wikipedia.org/wiki?curid=18745", "title": "1099", "text": "1099\n\n\n\n"}
{"id": "18746", "url": "https://cs.wikipedia.org/wiki?curid=18746", "title": "1167", "text": "1167\n\n\n\n"}
{"id": "18747", "url": "https://cs.wikipedia.org/wiki?curid=18747", "title": "1100", "text": "1100\n\n\n\n\n\n"}
{"id": "18748", "url": "https://cs.wikipedia.org/wiki?curid=18748", "title": "1168", "text": "1168\n\n\n\n"}
{"id": "18749", "url": "https://cs.wikipedia.org/wiki?curid=18749", "title": "1169", "text": "1169\n\n\n"}
{"id": "18750", "url": "https://cs.wikipedia.org/wiki?curid=18750", "title": "1170", "text": "1170\n\n\n\n\n"}
{"id": "18751", "url": "https://cs.wikipedia.org/wiki?curid=18751", "title": "1171", "text": "1171\n\n\n\n"}
{"id": "18752", "url": "https://cs.wikipedia.org/wiki?curid=18752", "title": "1172", "text": "1172\n\n\n\n"}
{"id": "18753", "url": "https://cs.wikipedia.org/wiki?curid=18753", "title": "1173", "text": "1173\n\n\n"}
{"id": "18754", "url": "https://cs.wikipedia.org/wiki?curid=18754", "title": "1174", "text": "1174\n\n\n\n"}
{"id": "18755", "url": "https://cs.wikipedia.org/wiki?curid=18755", "title": "1175", "text": "1175\n"}
{"id": "18756", "url": "https://cs.wikipedia.org/wiki?curid=18756", "title": "1176", "text": "1176\n\n\n"}
{"id": "18757", "url": "https://cs.wikipedia.org/wiki?curid=18757", "title": "1177", "text": "1177\n\n\n"}
{"id": "18758", "url": "https://cs.wikipedia.org/wiki?curid=18758", "title": "1178", "text": "1178\n\n\n"}
{"id": "18759", "url": "https://cs.wikipedia.org/wiki?curid=18759", "title": "1180", "text": "1180\n\n\n\n"}
{"id": "18760", "url": "https://cs.wikipedia.org/wiki?curid=18760", "title": "1179", "text": "1179\n\n\n"}
{"id": "18761", "url": "https://cs.wikipedia.org/wiki?curid=18761", "title": "1181", "text": "1181\n\n\n"}
{"id": "18762", "url": "https://cs.wikipedia.org/wiki?curid=18762", "title": "1182", "text": "1182\n\n\n"}
{"id": "18763", "url": "https://cs.wikipedia.org/wiki?curid=18763", "title": "1183", "text": "1183\n\n\n"}
{"id": "18764", "url": "https://cs.wikipedia.org/wiki?curid=18764", "title": "1184", "text": "1184\n\n\n\n"}
{"id": "18765", "url": "https://cs.wikipedia.org/wiki?curid=18765", "title": "1185", "text": "1185\n\n\n"}
{"id": "18766", "url": "https://cs.wikipedia.org/wiki?curid=18766", "title": "1186", "text": "1186\n\n\n\n"}
{"id": "18767", "url": "https://cs.wikipedia.org/wiki?curid=18767", "title": "1187", "text": "1187\n\n\n\n"}
{"id": "18768", "url": "https://cs.wikipedia.org/wiki?curid=18768", "title": "1188", "text": "1188\n\n\n"}
{"id": "18769", "url": "https://cs.wikipedia.org/wiki?curid=18769", "title": "1189", "text": "1189\n\n\n\n\n"}
{"id": "18770", "url": "https://cs.wikipedia.org/wiki?curid=18770", "title": "1190", "text": "1190\n\n\n\n"}
{"id": "18771", "url": "https://cs.wikipedia.org/wiki?curid=18771", "title": "1191", "text": "1191\n\n\n\n"}
{"id": "18772", "url": "https://cs.wikipedia.org/wiki?curid=18772", "title": "1192", "text": "1192\n\n\n"}
{"id": "18773", "url": "https://cs.wikipedia.org/wiki?curid=18773", "title": "1193", "text": "1193\n\n\n\n"}
{"id": "18774", "url": "https://cs.wikipedia.org/wiki?curid=18774", "title": "1194", "text": "1194\n\n\n\n\n"}
{"id": "18775", "url": "https://cs.wikipedia.org/wiki?curid=18775", "title": "1195", "text": "1195\n\n\n"}
{"id": "18776", "url": "https://cs.wikipedia.org/wiki?curid=18776", "title": "1196", "text": "1196\n\n\n"}
{"id": "18777", "url": "https://cs.wikipedia.org/wiki?curid=18777", "title": "1197", "text": "1197\n\n\n\n"}
{"id": "18778", "url": "https://cs.wikipedia.org/wiki?curid=18778", "title": "1199", "text": "1199\n\n\n\n"}
{"id": "18780", "url": "https://cs.wikipedia.org/wiki?curid=18780", "title": "1200", "text": "1200\n\n\n\n\n"}
{"id": "18781", "url": "https://cs.wikipedia.org/wiki?curid=18781", "title": "ALU", "text": "ALU\n\nSlovo či zkratka ALU nebo Alu může mít více významů:\n\n"}
{"id": "18782", "url": "https://cs.wikipedia.org/wiki?curid=18782", "title": "Sluneční vítr", "text": "Sluneční vítr\n\nSluneční vítr je proud částic, který vychází ze Slunce. Má obvykle rychlost asi 450 km/s (1,5 ‰ rychlosti světla). Pochází-li z jiných hvězd než z našeho Slunce, je nazýván hvězdný vítr.\n\nZdrojem slunečního větru je sluneční korona. Její teplota je tak vysoká, že zdejší částice mají vysokou energii a sluneční gravitace je zde nedokáže udržet. Dodnes však není objasněn mechanismus, jak mohou být částice slunečního větru urychlovány na tak vysokou rychlost.\n\nSluneční vítr obsahuje:\n\nIntenzita slunečního větru se zvyšuje po velkých slunečních erupcích. Sluneční vítr interaguje s magnetickými poli planet a komet. Způsobuje ionizaci zemské atmosféry, která se projevuje výskytem polární záře, poruchou příjmu na krátkých rádiových vlnách (Dellingerův efekt) či kolísáním a výpadky v elektrické síti.\n\nPlaneta Země je před slunečním větrem částečně chráněna svým magnetickým polem (popis viz obrázek). Pomocí detektoru částic na sondě NASA Polar bylo rovněž dokázáno, že sluneční vítr je zodpovědný za únik plynů ze zemské atmosféry, zejména kyslíku.\nSluneční vítr nehraje v podstatě žádnou roli pro připravované sluneční plachetnice, protože jeho tlak je velmi malý oproti tlaku slunečního záření (asi 10 000krát menší).\n\nZkoumání slunečního větru bylo prováděno v rámci obsáhlejšího vědeckého programu na družicích HEOS (ESRO) a celou řadou družic USA Explorer. Výzkum probíhal i v rámci programu Apollo na Měsíci.\n\nAktivní družice\n\nNeaktivní družice\n\n\n"}
{"id": "18787", "url": "https://cs.wikipedia.org/wiki?curid=18787", "title": "Koróna", "text": "Koróna\n\nKoróna (sluneční koróna) je jasně zářící okolí Slunce (svítí zhruba stejně jako měsíční úplněk). Koróna je pozorovatelná při úplném zatmění Slunce nebo pomocí koronografu. Jedná se o žhavé plyny unikající z fotosféry Slunce. Má teplotu od 1 000 000 K do 6 000 000 K, ale velice nízkou hustotu (10 až 10 částic na cm). Její ohřev ještě není uspokojivě vysvětlen. Při pozorování slunce pomocí koronografu je možné v koróně pozorovat plazmové výrony ze Slunce.\n\nPři úplném zatmění 1. srpna 2008 v Mongolsku se českým vědcům podařilo vytvořit údajně nejdokonalejší existující obraz sluneční koróny ve viditelné části spektra.\n\n\n"}
{"id": "18789", "url": "https://cs.wikipedia.org/wiki?curid=18789", "title": "Embargo", "text": "Embargo\n\nEmbargo je zákaz vývozu něčeho (např. suroviny, výrobku, zbraní) do nějakého státu či zákaz obchodování s tímto státem.\n\nEmbargo představuje jeden z nejkrajnějších prostředků diplomatického nátlaku, resp. odvetného opatření, které může stát vůči jinému státu vydat (když se nebere v potaz vyhlášení války). O uvalení embarga rozhoduje jak jednotlivý stát, tak i světové organizace jako například OSN. V případě Kuby jsou to pouze USA v rozporu s rezolucí OSN.\n\nUrčitou specifickou roli hrají embarga v oblasti produktů zbrojního průmyslu a strategických surovin, která nemusí být myšlena ani jako nátlak – často bývají používána preventivně, aby zabránila zneužití těchto artiklů, nebo aby si uchovala strategicky důležité zdroje pro další časy.\n\n"}
{"id": "18790", "url": "https://cs.wikipedia.org/wiki?curid=18790", "title": "Sahel", "text": "Sahel\n\nSahel je název území v severní Africe na jižním okraji Sahary, kterou odděluje od afrických tropických pralesů. Zahrnuje pás semiaridních travnatých pastvin (stepí a savan), táhnoucích se napříč kontinentem podél 13. rovnoběžky od západu k východu, na území Mauritánie, Senegalu, Mali, Burkiny Faso, Nigeru, Čadu, Súdánu a Etiopie.\n\nO Sahelu se zmiňuje i Al Gore ve svém dokumentu \"Nepříjemná pravda\"; říká v něm, že při dalších projevech globální změny klimatu hrozí jeho dezertifikace.\n\nVýraz „Sahel“ pochází z arabského slova „\"sáhil\"“, to je pobřeží, což znamená okraj pevniny, velkého počátku a definitivního konce.\n\nJe zde suché podnebí, ročně naprší 100–500 mm, a to v pravidelných až 3 měsíce trvajících obdobích dešťů (nejčastěji letní měsíce). Suchomilná vegetace umožňuje pastevní chov dobytka. V důsledku katastrofálního sucha, které v posledních letech zasáhlo Sahel, se zhoršily životní podmínky v této oblasti. Pro Sahel byl vypracován dlouhodobý plán rozvoje ve spolupráci států Sahelu a mezinárodních organizací (Africká unie, OSN).\nV přechodné zóně na okraji Sahary kolísá roční úhrn dešťových srážek od 150 mm na severu až po 610 mm na vlhčím jihu. V důsledku ohřívání oceánů od počátků 20. století se pozměnilo schéma srážek. Od 60. let 20. století se Sahel přesunul jižně a zůstala zde vyprahlá plocha. Plochy zeleně vyschly a stáda dobytka se neměla kde pást. Oblast dešťů dnes nesahá tak daleko na sever, jako v letech 1930-1960. Zmizením vegetace na severu Sahelu se začaly objevovat rozsáhlé písečné duny. Tyto duny pronikly až do některých vesnic. V důsledku globálního oteplování vědci předpokládají, že dešťové srážky budou méně časté a spolehlivé, nelze ale ani vyloučit, že se v různou dobu a na různých místech budou objevovat prudké i mírné deště.\n"}
{"id": "18792", "url": "https://cs.wikipedia.org/wiki?curid=18792", "title": "Cesare Zavattini", "text": "Cesare Zavattini\n\nCesare Zavattini [Dzavatýny] (20. září 1902 Luzzara – 13. října 1989 Řím) byl italský prozaik a filmový scenárista, představitel italského neorealismu.\n\nZavattini studoval práva na universitě v Parmě, ale právu se nikdy nevěnoval. Roku 1930 se odstěhoval do Milána.\n\nV roce 1939 se setkal s Vittorio De Sicou, s nímž spolupracoval na několika filmech.\n\nNapsal i několik povídek, některé z nich byly zfilmovány.\n\n\n"}
{"id": "18794", "url": "https://cs.wikipedia.org/wiki?curid=18794", "title": "Bantustan", "text": "Bantustan\n\nBantustan je název pro uměle vytvářená historická samosprávná území existující v letech 1959-1994 v JAR a v letech 1968-1989 v Namibii pro původní černošské obyvatelstvo z důvodů jejich rasové segregace, prosazované tehdejším režimem apartheidu.\n\nČasto lze v literatuře najít i z angličtiny pocházející název \"Homeland\" (česky přibližně \"domovina\"), pojem bantustan používalo politické vedení apartheidu. Cílem této politiky bylo prosadit rasovou segregaci černého obyvatelstva i územně založením formálně nezávislých státečků. Tyto státy však byly finančně, hospodářsky i vojensky krajně závislé na Jihoafrické republice a jednalo se o jistou formu rezervátů.\n\nJednotlivé bantustany byly uměle osídlovány určitým černošským kmenem, např. Ciskei, Transkei.\n\nCelkem existovalo následujících deset bantustanů:\nLesotho a Svazijsko tento status neměly, jednalo se o skutečně nezávislé státy, dřívější britské protektoráty; také Botswana nepatřila do této kategorie.\n\n\"Zdroj dat\": Skokan, Ladislav (2007): Afrika - sociogeografický přehled. Ústí nad Labem. ISBN 978-80-7044-838-0\n\n\n"}
{"id": "18797", "url": "https://cs.wikipedia.org/wiki?curid=18797", "title": "Giuseppe de Santis", "text": "Giuseppe de Santis\n\nGiuseppe de Santis [De Santys] (11. února 1917 – 17. května 1997) byl italský režisér, představitel italského neorealismu.\n\n\"Tragický hon\"(1947) Vivi Gioi, Andrea Checchi\n\"Hořká rýže\"(1948) Raf Vallone, Silvana Mangano\n"}
{"id": "18798", "url": "https://cs.wikipedia.org/wiki?curid=18798", "title": "Největší Čech", "text": "Největší Čech\n\nNejvětší Čech byla anketa pořádaná Českou televizí v roce 2005, v níž se v sérii televizních pořadů volila „největší osobnost naší historie i současnosti“, definovaná jako „kdokoliv, kdo se narodil, žil nebo působil na území Čech, Moravy a Slezska, a kdo se zasloužil o společenství žijící na tomto území a významně ovlivnil jeho život“. Anketu ČT licencovala od televize BBC podle jejího pořadu \"Největší Britové\" (\"Greatest Britons\") z roku 2002. Televizní pořady uváděl Marek Eben (který by se jinak rovněž umístil v první stovce, ale podle pravidel z ní byl vyřazen bez uvedení přesného místa).\n\nV Česku se bezprecedentně objevilo velké množství hlasů pro nikdy neexistujícího českého génia Járu Cimrmana; dokonce je možné, že Cimrman mezi nominovanými vedl. Po konzultaci s BBC však Česká televize účast fiktivní postavy zakázala (a data o počtu hlasů nezveřejnila). Tím vyvolala mezi částí veřejnosti odpor; objevila se dokonce internetová petice požadující povolení Cimrmanovy účasti v soutěži. Za zmínku rozhodně stojí, že v britské anketě se do první stovky dostal král Artuš, jenž je současnou vědou považován za ryze fiktivní postavu.\n\nAnketa Největší Čech se stala také cílem recesistů, když se na 134. místě umístil známý brněnský recesista Václav Linkov.\n\n\nV mezidobí mezi lednovým sběrem hlasů a květnovým zveřejněním výsledků probíhala i anketa o největšího padoucha, která skončila takto:\n\n\n"}
{"id": "18801", "url": "https://cs.wikipedia.org/wiki?curid=18801", "title": "500 př. n. l.", "text": "500 př. n. l.\n\n\n\n"}
{"id": "18802", "url": "https://cs.wikipedia.org/wiki?curid=18802", "title": "499 př. n. l.", "text": "499 př. n. l.\n\n"}
{"id": "18803", "url": "https://cs.wikipedia.org/wiki?curid=18803", "title": "498 př. n. l.", "text": "498 př. n. l.\n\n\n"}
{"id": "18804", "url": "https://cs.wikipedia.org/wiki?curid=18804", "title": "497 př. n. l.", "text": "497 př. n. l.\n\n\n"}
{"id": "18805", "url": "https://cs.wikipedia.org/wiki?curid=18805", "title": "496 př. n. l.", "text": "496 př. n. l.\n\n\n"}
{"id": "18806", "url": "https://cs.wikipedia.org/wiki?curid=18806", "title": "495 př. n. l.", "text": "495 př. n. l.\n\n"}
{"id": "18807", "url": "https://cs.wikipedia.org/wiki?curid=18807", "title": "494 př. n. l.", "text": "494 př. n. l.\n\n\n"}
{"id": "18808", "url": "https://cs.wikipedia.org/wiki?curid=18808", "title": "493 př. n. l.", "text": "493 př. n. l.\n\n"}
{"id": "18809", "url": "https://cs.wikipedia.org/wiki?curid=18809", "title": "492 př. n. l.", "text": "492 př. n. l.\n\n\n"}
{"id": "18810", "url": "https://cs.wikipedia.org/wiki?curid=18810", "title": "491 př. n. l.", "text": "491 př. n. l.\n\n"}
{"id": "18812", "url": "https://cs.wikipedia.org/wiki?curid=18812", "title": "Těhotenství", "text": "Těhotenství\n\nTěhotenství je proces, kterým žena odnosí živé potomky od početí (koncepce) do doby, kdy je potomstvo schopno života mimo dělohu. Začíná početím, což je proces oplodnění a formování zygoty (oplozená vaječná buňka po splynutí samčí a samičí gamety), a končí porodem, císařským řezem, potratem nebo interrupcí.\n\nNěkdy se pojem těhotenství vztahuje i na některé další savce, zejména primáty. Pro zvířata se ale obvykle používá termín březost.\n\nTěhotenství trvá asi 40 týdnů od prvního dne poslední menstruace do porodu (38 týdnů od oplodnění v případě 28denního menstruačního cyklu). Je rozděleno do tří trimestrů. V prvním trimestru hrozí nejvyšší riziko spontánního či zamlklého potratu plodu. Potrat je často výsledkem defektů plodu, jeho rodičů, nebo poškození způsobeného po početí.\n\nPrvní krok těhotenství obvykle začíná sexuálním stykem, kdy jsou mužské pohlavní buňky (spermie) vpraveny do dělohy. Mužské sperma obsahuje nejen pohlavní buňky, ale též cukry, proteiny a jiné látky na udržení životaschopnosti spermií. Lidské spermie přežijí v ženském těle obvykle asi 48 hodin. Spermie mají dlouhý bičík, který používají k pohybu; jsou to jediné lidské buňky s touto vlastností. Tyto buňky jsou haploidy (buňky s jednou sadou chromozómů), které vznikly meiózou ze zárodečných buněk ve varlatech. V jedné ejakulaci (výronu semene) bývá 100 až 300 miliónů spermií.\nVajíčka (oocyty II. řádu) jsou haploidní ženské reprodukční buňky, jejichž úlohou je sloučit se s jednou spermií a následné vytvoření oplodněné zygoty. Tyto buňky jsou produkovány meiózou ve vaječnících, kde zůstávají, dokud nejsou aktivovány a uvolněny hormonálními změnami v ženském menstruačním cyklu. Obvykle je během menstruačního cyklu uvolněno jen jedno vajíčko.\n\nBěhem ovulace okraj (fimbrie) na konci vejcovodu se přesune přes vaječník na zachycení uvolněného vajíčka. Při oplodnění spermie obvykle potkají vajíčka ve vejcovodu, což vyžaduje od spermiových buněk před dosažením vejcovodu plavat z vrchu vaginy přes děložní hrdlo (cervix) a přes délku dělohy, co je v poměru k velikosti spermie značná vzdálenost.\n\nPo dosažení vejcovodu spermie plavou k vajíčku (orientují se na základě chemotaxe) a všechny se snaží ho oplodnit. Každá spermiová buňka obsahuje malý váček enzymů, které slouží k narušení povrchu vajíčka a umožňují tak proniknutí spermie dovnitř. To může trvat až 20 minut. Když se vajíčko sloučí s jednou spermií, jeho povrch se změní, což zabrání proniknutí dalších spermií. Sloučení buněčných jader vajíčka a spermie na formování diploidní buňky ukončuje první fázi těhotenství.\n\nAlternativní metody oplodnění, souhrnně označované pojmem asistovaná reprodukce, se používají při neplodnosti nebo k oplodnění žen bez partnera.\n\nNěkteré faktory jako polycystická ovaria, obezita ženy, příliš nízká hmotnost ženy či obézní muž snižují šanci na úspěšné oplodnění.\n\nPříznaky těhotenství rozdělujeme podle stádia na rané a pozdní. Hlavním příznakem raného těhotenství je vynechání pravidelné menstruace, nevolnost, časté nutkání k močení, únava a přecitlivělost. Níže jsou uvedeny nejčastější příznaky těhotenství:\n\nV tomto čase existuje jediná totipotentní (schopna dělením produkovat každý buněčný typ v organismu) buňka – zygota – geneticky jedinečný nový organismus. Mitotické buněčné dělení je následující proces, při kterém se každá buňka rozdělí na další diploidní buňky. Zygota se dělí, produkujíc 2 menší buňky zvané blastomery, které se následně taktéž dělí každých 20 hodin. Tyto buňky se postupně zmenšují, až po asi 4 děleních vznikne 16 individuálních buněk. Tato skupina 16 buněk se nazývá morula a obvykle opouští vejcovod a postupuje do dělohy. Nedostane-li se do dělohy, vzniká ektopické těhotenství (mimoděložní).\n\nBlastocel je malá dutina v centru buněk a vyvíjející se buňky rostou kolem ní. Na povrchu této dutiny je tenká vrstva buněk a zona pellucida (blanka kryjící zralé vajíčko) zůstává ve stejné velikosti jako předtím. Buňky rostou stále menší, aby se vešly. Tato nová struktura s dutinou v centru a vyvíjejícími se buňkami kolem ní se nazývá blastocysta.\n\nExistence blastocysty značí formování 2 typů buněk, vnitřní buňky rostoucí ve vnitru blastocelu a buňky rostoucí na jeho vnějšku. Během 24–48 hodin se blanka blastocysty (zona pellucida) přetrhne. Buňky na povrchu blastocysty začnou vylučovat enzym, který naruší výstelku (epitel) dělohy a vytvoří místo na uhnízdění.\n\nBuňky obklopující blastocystu teď naruší buňky na povrchu dělohy, formujíce malé nádržky krve, které stimulují vznik kapilár (vlásečnic). To je první fáze růstu placenty. Vnitřní buňky blastocysty se rychle dělí, formujíce 2 vrstvy. Vrchní vrstva bude embryo (zárodek) a buňky odtud budou použity v amniotické (plodové) dutině. Současně spodní vrstva formuje malý vak. (Začnou-li se buňky vyvíjet v abnormální pozici, může teď vzniknout ektopické (mimoděložní) těhotenství).\n\nZa několik dní tkáně chorionu (vnější zárodečný obal plodu) ve formující se placentě ukotví hnízdící část na dělohu. Systém krve a krevních cév se teď vyvine v bodu formující se placenty, rostoucí při místě uhnízdění. Malý vak uvnitř blastocysty začne produkovat červené krevní buňky. Během dalších 24 hodin se vyvine pojivá tkáň mezi rostoucí placentou a rostoucím plodem, která se později vyvine do pupeční šňůry.\n\nNásledně se úzká linie buněk objeví na povrchu embrya. Její růst ukazuje, že plod čeká gastrulace, ve které se vyvinou 3 vrstvy plodu – ektoderm (vnější), mezoderm (střední) a endoderm (vnitřní). Úzké linie buněk začnou formovat endoderm a mezoderm. Ektoderm začne rychle růst jako výsledek chemických složek produkovaných mezodermem. Tyto 3 vrstvy dají základ všem různým typům tkání v těle.\n\nEndoderm později vyformuje linii jazyka, zažívacího traktu, plic, žaludku a několika žláz. Mezoderm vyformuje svaly, kosti, lymfatickou tkáň, vnitřek plic, srdce, reprodukční a vylučovací systémy. Též dá základ pro slezinu a pro produkci krevních buněk. Ektoderm vyformuje kůži, nehty, vlasy, rohovku, linii vnitřního a vnějšího ucha, nos, dutinu, ústa, konečník, zuby, hypofýzu, prsní žlázy, oči a všechny části nervového systému.\n\nAsi 18 dní po oplodnění je embryo poděleno na formování množství tkání, které bude potřebovat. Má tvar jako hruška, kde oblast hlavy je větší než ocas. Nervový systém embrya je jedním z prvních rostoucích orgánů. Začne růst v duté oblasti zvané nervová brázda.\n\nKrevní systém pokračuje v tvorbě sítí, které umožňují oběh krve v embryu. Krevní buňky už byly vytvořené a proudí v těchto tvořících se sítích. Kolem placenty se začnou vyvíjet sekundární krevní cévy na zlepšení zásobování živinami. Krevní buňky se začnou formovat na vaku v centru embrya, stejně jako buňky, které se začnou diferencovat do krevních cév. Endokardiální (vnitřní srdeční) buňky začnou formovat svalstvo, které se stane srdcem.\n\nBěhem asi 24 dní po oplodnění existuje jednoduché rourkové srdce ve tvaru písmene S, které začne pulsovat. V této fázi začne proudit krev embryem.\n\nHlava a nohy embrya rostou, vyvíjejí se oči a uši. V budoucím hrudníku bije srdce a vytvářejí se plíce.\n\nNenarozené dítě přestává být embryem a stává se plodem.\nPlod už má všechny orgány. Vytváří se čelist včetně zárodků zubů v dásních. V mozku probíhá elektrická aktivita. Plod měří asi 2 cm a jeho srdce tepe asi 140 až 150 krát za minutu.\n\nTlukot srdce je slyšet stetoskopem. Vytvořily se prsty s měkkými nehty. Na prstech jsou zřejmé otisky prstů. Plod reaguje na dotyk. Vyvíjejí se pohlavní orgány, ale určení pohlaví je stále obtížné. Plod se pohybuje, svírá pěst a pohybuje hlavou. Na konci třetího měsíce (prvního trimestru) je plod asi 10 cm dlouhý a váží asi 150 g.\n\nPlod slyší matčin hlas, tlukot srdce a další okolní zvuky. Plodová voda je dvakrát až třikrát denně obměněna. Matka přibývá na váze asi čtvrt kg za týden. Plod měří asi 16 cm a váží asi 250 g.\n\nMatce se dále zvětšují prsa, zpravidla pociťuje první pohyby dítěte. Plod je asi 19 cm dlouhý a váží 350 g. Začínají mu růst vlasy a oční řasy. Na ultrazvukovém vyšetření jsou vidět pohyby a bývá možno rozpoznat pohlaví.\n\nPlod je aktivní a otáčí se. „Saje“ si palec (ve skutečnosti však dosud nemá vyvinutý sací reflex). Má reálnou šanci (asi 70 %) na přežití v případě předčasného porodu. Měří přes 30 cm a váží asi 900 g.\n\nPlod rychle roste a přibývá na váze. Kope, může škytat a plakat. Chutí rozlišuje mezi sladkým a kyselým. Pracuje všech pět smyslů. Měří téměř 40 cm a váží asi 1,8 kg.\n\nPlodu rychle narostl mozek. V případě předčasného porodu má dítě velmi dobrou šanci na přežití. Měří asi 42 cm a váží 2,3 kg.\n\nJe krátce před porodem. Dítě obvykle měří od 48 do 54 cm a váží od 2,8 do 4 kg. Průměr jeho hlavy je 9,5 až 10,5 cm.\n\nAčkoliv stojí podle výzkumů za více jak polovinou potratů chromozomální abnormality, tj. přirozený způsob, jak příroda ukončuje existenci nefunkčního organismu, zásadním vlivem jsou také věk a další rizikové faktory. Výzkumy ukazují, že k samovolným potratům dochází u žen před třicátým rokem pouze v 15 % případů. U žen kolem třiceti pěti již v 25 % případů a u žen po čtyřicítce je toto riziko již ve 42 % případů. Zejména ve vyšším věku se tedy nevyplatí podceňovat žádný z dále zmíněných rizikových faktorů. \n\nNejčastější rizika jsou spojená s tzv. nezdravým životním stylem. Patří sem požívání alkoholu (způsobuje fetální alkoholový syndrom), kouření, dokonce i pasivní (či jen expozice produktů hoření), nebo obezita, která mimo vyššího rizika potratu stojí i za některými vrozenými defekty. Nevhodné je také časté pití kávy. Denní konzumace více než dvě stě miligramů kofeinu zdvojnásobuje riziko potratu nebo předčasného porodu. \n\nZ dalších potravin je rizikové pojídání zejména tepelně nedostatečně upraveného masa, ve kterém se mohou nacházet bakterie listérie, E. coli nebo další choroboplodné zárodky. Listérie se může objevit i v měkkých sýrech typu brie nebo gorgonzola. Kvůli listérii by měla být omezena také konzumace sushi. Ryby obecně zas mohou být zdrojem zdraví nebezpečné rtuti. Platí to i pro ryby v konzervách.\n\nPřed a po oplodnění se jako rizikový faktor může ukázat nedostatek vitamínů, zejména kyseliny listové. Dobrá prevence je i sázka na kvalitní antikoncepci. Některé druhy hormonální antikoncepce mohou poškozovat játra žen. I to může ohrozit průběh těhotenství. Kondomy pak ochrání před pohlavními chorobami. Nedoléčené pohlavní choroby jsou schopny ovlivnit nejen plodnost, ale i průběh následného těhotenství. \n\nPřed otěhotněním i během něj je dobré si dát pozor zejména na spalničky a zarděnky. Vyplatí se proto mít aktivní očkování. Tyto nemoci jsou příčinou nejen těžkých vrozených defektů, ale také zvyšují rizika potratu. Horečka během těhotenství významně zvyšuje riziko autismu.\n\nDalším důležitým rizikovým faktorem je krevní tlak, jehož zvýšené hodnoty pomohou lékaři odhalit nebezpečnou preeklampsii v těhotenství. \n\nPři těhotenství by neměla žena čistit kočičí píseček. Pokud má kočka přístup ven, nejlepší by bylo ji během těhotenství přesunout do zcela jiného bytu. Existuje zde nebezpečí, že se od myší nebo ptáků nakazí toxoplazmózou, která je pro těhotné smrtelně nebezpečná. \n\nPro těhotné je rizikové také létání. Jak velké toto riziko je, je dáno zdravotním stavem těhotné ženy i trimestrem, ve kterém se nachází. Létání v prvním trimestru je obecně považované za rizikové. V této době existuje největší riziko potratu. Druhý trimestr je ze zdravotních důvodů ideální, ale třetí trimestr je opět rizikový. Hrozí zde předčasný porod a let mohou zkomplikovat i zdravotní komplikace spojené s tímto obdobím. Před plánovaným letem je proto vždy vhodné navštívit gynekologa. \n\nS těmito riziky je spojeno i jedna formální komplikace, omezení cestovního pojištění. Pro pojišťovny je určující hlavně týden těhotenství, do kterého lze ženu ještě pojistit. Obvykle je to do 26. týdne. Na přesné podmínky je nejlepší zeptat se přímo dané pojišťovny. \n\nPovinnost lékařského potvrzení o zdravotní způsobilosti k letu obvykle nastává přibližně mezi 26. a 28. týdnem. Přesný začátek této povinnosti i podobu potvrzení určuje letecká společnost. Potvrzení nesmí být obvykle starší než 6 dní. Nejčastěji od 34. do 36. týdne může přepravce zakázat těhotné ženě vstup na palubu letadla a to i s vyplněným formulářem. Také tyto podmínky se lišit dle přepravce.\n\n\n"}
{"id": "18814", "url": "https://cs.wikipedia.org/wiki?curid=18814", "title": "489 př. n. l.", "text": "489 př. n. l.\n\n"}
{"id": "18819", "url": "https://cs.wikipedia.org/wiki?curid=18819", "title": "Projekt dálnice D47", "text": "Projekt dálnice D47\n\nProjekt dálnice D47 je projekt dnes již bývalé dálnice, která byla původně (1963 – 1993) uvažována ve směru Brno – Vyškov – Kojetín – Přerov – Lipník nad Bečvou – Hranice – Bělotín – Studénka – Bílovec – Ostrava – Bohumín – státní hranice Československo/Polsko. Projekt uvažované dálnice D47 byl několikrát měněn, zkracován a jeho jižní úseky přesouvány pod projekt dálnice D1 (1993, 1999), až byl nakonec v roce 2006 pod projekt dálnice D1 přesunut úplně, čímž vlastně projekt uvažované dálnice D47 zanikl. Zůstal pouze na papíře, tedy jen v číselném označení staveb. Všechny úseky dříve uvažované dálnice D47 jsou nyní otevírány již jako dálnice D1, včetně kilometrového značení od Prahy. Projekt dálnice D1 se tímto v roce 2006 prodloužil o 80,152 km z 296,555 km na 376,707 km. Dálnice D1 tak povede z Prahy přes Jihlavu, Brno, Vyškov, Kroměříž, Přerov, Lipník nad Bečvou, Hranice, Ostravu a Bohumín až na státní hranici Česko/ Polsko (Věřňovice - Gorzyczki).\n\nProjekt dálničního spojení Brna a Ostravy se objevuje, na rozdíl od většiny ostatních českých dálnic, až v roce 1963. Už od počátku se nazývá jako dálnice D47. Ta má podle tehdejších plánů začínat u Brna v místě, kde se od dálnice D1 napojuje dálnice D2 (196. km dálnice D1, MÚK Brno-jih). Od tohoto místa má vést společně v jedné stopě (tzv. peáží) s dálnicí D1 asi 25 km na východ, kde se asi 3 km za Rousínovem u Komořan za obcí Podbřežice tato společná dálnice rozdvojí na dvě samostatné větve D1 a D47. D1 má vést na východ ve směru Uherské Hradiště – Uherský Brod – Trenčín – Žilina – Poprad – Prešov – Košice – státní hranice ČSSR/SSSR. D47 má vést severovýchodně ve směru Vyškov – Ivanovice na Hané – Němčice nad Hanou – Kojetín – Přerov – Lipník nad Bečvou – Hranice – Bělotín – Studénka – Bílovec – Ostrava – Bohumín – státní hranice ČSSR/Polsko.\n\nPrvní úsek plánované D47 se začal stavět v dubnu 1979 jako společný úsek D47 a D1. Jednalo se o 6,775 km dlouhý úsek úseku 0131 Brno-jih (196. km D1) – Brno-východ (203. km D1). Tento úsek byl otevřen 9. září 1983, ale kvůli společnému vedení s dálnicí D1 byl na mapách značen jen jako dálnice D1 včetně kilometrového značení, ačkoli se jednalo současně i o dálnici D47.\n\nDalší společné prodloužení D47 a D1 nastalo v říjnu 1984, kdy se zprovoznila zbývající část úseku 0131 Brno-východ (203. km D1) – Holubice (210. km D1), dlouhého 7,585 km. Dálnice D47 se tímto prodloužila na 14,36 km.\n\nJeště téhož roku, v prosinci 1984, byla zahájena výstavba dalšího společného úseku D1 a D47, tentokrát už v plánech značený jako dálnice D47 (podle dvojčíslí 47 na začátku kódového označení). Jedná se o úsek 47011 Holubice (210. km D1) – Tučapy (219. km D1) délky 9,066 km. Ke konci tohoto úseku byla plánována (a rozestavěna) dálniční křižovatka, kde se měla dálnice rozdvojit na dvě samostatné dálnice – D1 a D47. Protože se ale zatím neplánovalo pokračování výstavby D1, byla vybudována pouze jedna větev rozdvojení, tedy dálnice D47, nyní poprvé už jako samostatná dálnice D47. Tento nový úsek společné D1 a D47 a asi 1 km dlouhého samostatného úseku D47 (celkem asi 7 km) byl dán do provozu v 11. listopadu 1988. Celkem tedy už měla dálnice D47 celkem 23,4 km, z toho drtivou většinu jako společná peáž s dálnicí D1.\n\nV květnu 1989 se začíná stavět další navazující úsek, teď už samostatné D47. Jedná se o 9,575 km dlouhý úsek 47012 Tučapy – Vyškov (230. km D1). Ten je dokončen a zprovozněn 30. července 1992.\n\n10. listopadu 1993 změnila vláda ČR usnesením č. 631 trasu dálnice D1 z Moravy na Slovensko na trasu Brno – Rousínov – Vyškov – Ivanovice na Hané – Němčice nad Hanou – Kojetín – Kroměříž – Hulín – Tlumačov – Zlín – Vizovice – Střelná – státní hranice Česko/Slovensko. Kromě toho i bylo rozhodnuto, že D47 nepovede přímým spojením Kojetín – Přerov, ale Hulín – Přerov a nebude začínat na 192. km D1 na MÚK Brno-jih a vést dlouhou peáží (tj. společným vedením) s D1, ale začínat až u Hulína už jen jako samostatná dálnice (tedy 1. kilometr D47 nebude u Brna, ale u Hulína). Těmito změnami došlo k pohlcení všech úseků D47 (ať postavených, rozestavěných, nebo plánovaných) v úseku Brno – Kojetín (především Komořany – Kojetín, kde D47 již vedla samostatně) dálnicí D1. Dálnice D47 se tak zkrátila o několik desítek kilometrů a ze dne na den byl počet zprovozněných a rozestavěných úseků znovu na nule. Paradoxně tak po 14 letech výstavby a 10 letech provozu neměla dálnice D47 ani jeden zprovozněný nebo alespoň rozestavěný úsek.\n\n16. října 1996 rozhodla vláda ČR usnesením č. 528 „zkrátit“ dálnici D1 tím, že úsek Hulín – státní hranice Česko/Slovensko bude postaven a otevřen jen jako dálnici D49 se všemi důsledky z toho vyplývající (parametry silnice, správa, údržba, značení, apod.). Důvody byly především finanční, protože výstavba a provoz dálnice je dražší, než výstavba a provoz rychlostní silnice. Vzhledem k očekávaným nízkým intenzitám provozu v tomto úseku nebyla totiž dálnice nutností. Zkrácením D1 a vznikem dálnice D49 tedy měl vzniknout stav, kdy dálnice D1 končila v místě, kde by nejen začínala rychlostní silnice D49 na Slovensko, ale také dálnice D47 do Polska.\n\n21. července 1999 vydává vláda ČR usnesení č. 741, kterým rozhoduje, že hranice mezi D1 a D47 nebude u Hulína, ale až u Lipníka nad Bečvou. D1 se tímto znovu prodloužila, avšak změnila svou historickou trasu (plánovanou od října 1938) a D47 se opět zkrátila, opět na úkor dálnice D1. Dálnice D47 se zkrátila z původně plánovaných cca 170 km už jen na 80,152 km.\n\n20. května 2001 byla podepsána mezivládní dohoda České republiky a Polska o napojení české dálnice D47 na polskou dálniční síť, konkrétně na dálnici A1 vedoucí od státní hranice Česko/Polsko ve směru Rybnik – Gliwice – Częstochowa – Piotrków Trybunalski – Łódź – Toruń – Gdańsk.\n\n28. května 2002 proběhl v Ostravě-Svinově u křížení se silnicí I/11 (na Opavu) slavnostní akt položení základního kamene nové dálnice D47, kterého se mj. zúčastnili i někteří členové vlády ČR včetně premiéra Miloše Zemana. Kvůli následným politickým problémům ohledně vlastnictví a financování dálnice začala výstavba až 16. října 2003. Konkrétně se jednalo o 8,540 km dlouhý úsek 4708 Ostrava-Rudná – Hrušov.\n\n19. května 2004 byla započata výstavba navazujícího 4,460 km dlouhého úseku 47091/1 Hrušov – Vrbice, 1. října 2004 navazující úsek 47091/2 Vrbice – Bohumín. 26. listopadu 2004 byla zahájena stavba 15,383 km dlouhého úseku 4704 Lipník nad Bečvou – Bělotín, který byl vzhledem ke své důležitosti a dopravní vytíženosti navržen jako 6proudá dálnice (3 pruhy v každém směru) .\n\n25. března 2005 se začal stavět 11,678 km dlouhý úsek 4707 Bílovec – Ostrava-Rudná, na který o rok později 6. dubna 2006 navázal 11,682 km dlouhého úseku 4706 Hladké Životice – Bílovec. O necelé dva měsíce později, 23. května 2006, začala výstavba dalšího navazujícího úseku, tentokrát 4705 Bělotín – Hladké Životice délky 18,096 km. Tím se během 14 měsíců rozestavěl souvislý úsek délky 41,456 km.\n\nV roce 2006 rozhodlo ŘSD ČR (Ředitelství silnic a dálnic ČR), že veškeré úseky dálnice D47 budou zprovozněny už jako součást dálnice D1. Pojem D47 tak zůstane jen v technických plánech a označování úseků (začínají dvojčíslím 47 místo 01). D47 tak vlastně kompletně zanikne a sníží se tím i počet českých dálnic ze 7 na 6, aniž by se však změnil počet plánovaných kilometrů českých dálnic, který nadále zůstal 1006,604 km. Dálnice D1 tak povede z Prahy až na státní hranici Česko/Polskem a prodlouží se z 296,555 km na 376,707 km.\n\n1. prosince 2007 byly otevřeny naráz 3 souvislé úseky 4708, 47091/1 a 47091/2 Ostrava-Rudná – Hrušov – Vrbice – Bohumín celkové délky 17,2 km.\n\n6. dubna 2008 bylo zahájena stavba posledního úseku nyní už bývalé dálnice D47 – 6,113 km dlouhý úsek 47092 Bohumín – státní hranice Česko/Polskem.\n\nPřesně měsíc na to, 6. května 2008 byl zprovozněn 11,678 km dlouhý úsek 4707 Bílovec – Ostrava-Rudná a ještě téhož roku 25. listopadu 2008 zprovozněn velice důležitý úsek 4704 Lipník nad Bečvou – Bělotín délky 15,383 km. V tomto úseku se očekávají vysoké intenzity provozu, proto byl postaven a zprovozněn už jako 6proudá dálnice (3 pruhy v každém směru).\n\n25. listopadu 2009 byl zprovozněn v polovičním profilu (1/2 dálnice) propojující úsek 4705 a 4706 Bělotín – Hladké Životice – Bílovec celkové délky 29,778 km. Doprava je zde svedena do jednoho pruhu. V létě 2010, by měl být zprovozněn o druhý půlprofil, takže dálnice bude kompletní. Kompletně dokončeny budou úseky 4705 a 4706 v prosinci 2010.\n\nPodle dosavadních předpokladů 10. srpna 2011, má být zprovozněn poslední úsek bývalé dálnice D47 – 6,113 km dlouhý úsek 47092 Bohumín – státní hranice Česko/Polsko. Tím bude v srpnu 2011 kompletně dokončena výstavba bývalé dálnice D47, konkrétně projekt z roku 1999. Hlavní česká dálnice D1 se zde napojí u obcí Věřňovice - Gorzyczki na hlavní polskou dálnici A1.\n\nPokud budeme uvažovat projekt z roku 1993 nebo 1963, tak stavba nebude dokončena až o několik let později, protože stále nebude dostavěna dálnice v úseku Hulín – Lipník nad Bečvou, konkrétně úseky 0136 a 0137 dálnice D1 Říkovice– Přerov – Lipník nad Bečvou souhrnné délky 24,414 km. Tyto úseky budou dostavěny podle dosavadních (květen 2009) předpokladů až v říjnu 2018 (úsek 0136 Říkovice – Přerov) a v říjnu 2019 (úsek 0137 Přerov – Lipník nad Bečvou). Jestliže k tomu v tomto termínu dojde, bude po 52 letech od prvního plánování (1963) a po 36 letech od začátku výstavby (1979) kompletně dokončena dálnice ve směru Brno – Ostrava. Tím i dojde k úplnému dokončení dálnice D1, která se tak stane po dálnicích D2 (1980), D5 (2006) a D8 (předpoklad 2016) čtvrtou kompletně dokončenou českou dálnicí.\n\nJednotlivé úseky bývalé dálnice D47 podle projektu z roku 1999, v roce 2006 přeřazeného jako součást dálnice D1.\n\nNa dálnici D1 v úseku bývalé dálnice D47 se nacházejí dva tunely, které jsou i jedinými na celé budoucí dálnici D1.\n\nPrvní z nich se nachází na úseku 4704 Lipník nad Bečvou – Bělotín. Jedná se o hloubený přesypaný tunel (tzv. ekodukt) šířky 48,2 m, po kterém přechází silnice III/44023, plynovod a Drahotušský potok. Most slouží také pro migraci zvěře.\n\nDruhý z tunelů se nachází se na úseku 4707 Bílovec – Ostrava-Rudná. Tunel je ražený, délky 1076,826 m a 1088,090 m a byl postaven byl v letech 2004– 2008. Rychlost v něm je omezena pro všechna vozidla na 80 km/h. Celkové náklady na výstavbu tunelu jsou odhadovány na 2,5 miliardy Kč.\n\nVláda Miloše Zemana v roce 2002 před volbami svěřila výstavbu a provoz dálnice bez výběrového řízení izraelskému konsorciu Housing and Construction za 125 miliard korun. Dálnice měla být hotová v roce 2009. Ministr dopravy Milan Šimonovský zakázku zrušil s odůvodněním, že ji postaví do konce roku 2008 po částech za sumu do 50 miliard korun. V roce 2009 stále chyběly dva úseky, termín dokončení se posunul na rok 2011 a náklady měly přesáhnout 70 miliard. Dálnice byla dokončena 30. listopadu 2012, vyšla na zhruba 60 miliard korun, a stala se tak nejdražší dopravní stavbou (v roce 2015) v České republice po roce 1989.\n\nV roce 2014 byla na návrh poslankyně Olgy Havlové (Úsvit) zřízena „Vyšetřovací komise Poslanecké sněmovny Parlamentu ČR pro vyšetření závažných pochybení, která se stala při realizaci stavby dálnice D47“. Návrh na zřízení komise, připravovaný společně s Miloslavou Pošvářovou, byl podán společně s dalšími poslanci Úsvitu a také s poslanci KSČM a TOP 09. Jejím úkolem je vyšetřovat závady a s nimi související vyšetřování stavby dálnice, protože podle Havlové hrozí státu mnohamiliardové škody. Navrhovatelé komise byli znepokojení především nesystémovým řízením stavby, která ještě v době záruky vykazuje závažné vady (zvlnění vozovek, korozní poškození mostů, rozpad vozovek atd.). Objevovaly se také pochybnosti o kvalitě podkladů pro žaloby, které stát v této věci vede. Podezřelé podle nich bylo i zastavení vrtných prací v lednu 2014, které měly být použity v soudních sporech.\n\n\n\n\n"}
{"id": "18820", "url": "https://cs.wikipedia.org/wiki?curid=18820", "title": "Námořní vlajková abeceda", "text": "Námořní vlajková abeceda\n\nNámořní vlajková abeceda, která je součástí Mezinárodního signálního kódu (\", ICS\"), je signální soustava, užívaná k vizuálnímu dorozumívání na dálku (vizuální telekomunikaci), zejména mezi námořními loděmi respektive loděmi a přístavy. Ve své současné podobě byla ustavena roku 1931 a sestává ze 40 vlajek, z nichž 26 představuje písmena, 10 číslice, 1 vlajka je potvrzovací a 3 opakovací.\n\nTabulky znázorňují písmenné a číselné hodnoty jednotlivých vlajek, jejich ekvivalent v mezinárodním hláskovacím kódu a také nejběžnější význam vlajky v případech, kdy představuje celou větu.\n\nVlajky jsou vyvěšovány v počtu jedné až čtyř (při udávání zeměpisné polohy až sedmi) na signálním laně nad sebou a čtou se v pořadí shora dolů. První opakovač slouží k opakovaní první vlajky v pořadí, druhý opakovač zastupuje druhou vlajku atd.\n\nJednovlajkové signály představují naléhavá a některá nejběžnější sdělení. Kombinace více vlajek mají přesně stanovený význam. Například:\n\nKombinace:\n\n"}
{"id": "18821", "url": "https://cs.wikipedia.org/wiki?curid=18821", "title": "Mezinárodní signální kód", "text": "Mezinárodní signální kód\n\nMezinárodní signální kód je signalizační kód složený z písmen a číslic pro obchodní a vojenská plavidla. Umožňuje výměnu důležitých zpráv o situaci na jiných plavidlech a jejich dalších záměrech bez ohledu na mateřský jazyk komunikujících stran. Signály mohou být sděleny vlajkami, signálními lampami, semaforem, Morseovou abecedou, radiotelegraficky a radiotelefonicky.\n\nSprávcem a vydavatelem Mezinárodního signálního kódu je Mezinárodní námořní organizace (IMO).\n\n"}
{"id": "18822", "url": "https://cs.wikipedia.org/wiki?curid=18822", "title": "International Standard Serial Number", "text": "International Standard Serial Number\n\nISSN (International Standard Serial Number, mezinárodní standardní číslo seriálové publikace) je jednoznačný osmiciferný identifikátor periodické publikace (noviny, časopisy, včetně těch vycházejících online).\n\nISSN je obdobou ISBN používaného pro knihy; některé knihy, které jsou částí série, mají dokonce přiděleny oba identifikátory. Na rozdíl od ISBN však ISSN nemá žádnou vnitřní strukturu a nelze z něj zjistit žádné informace o publikaci – jde o jednoduchý identifikátor (z ISBN lze např. určit vydavatele).\n\nV 60. letech 20. století se ukázalo jako nezbytné vytvořit celosvětový systém všech titulů časopisů, zaregistrovat zkratky slov jejich názvů, publikovat seznam změn a doplňků k tomuto seznamu a rovněž publikovat jejich kumulovaná vydání.\n\nByl zřízen Mezinárodní systém pro registraci seriálových publikací (= International Serials Data System, ISDS). Systém byl v roce 1993 přejmenován na systém ISSN (= International Standard Serial Numbering), sídlí v Paříži.\n\nPřidělování čísel ISSN řídí síť národních středisek ISSN, koordinovaných z mezinárodního střediska v Paříži. Mezinárodní centrum ISSN je mezivládní organizace založená roku 1974 na základě dohody mezi UNESCO a francouzskou vládou. Centrum udržuje databázi všech přidělených ISSN. Tato databáze v současnosti obsahuje více než jeden milion záznamů. České národní středisko ISSN funguje při Národní technické knihovně, která od července 2009 sídlí v Praze 6 – Dejvicích.\n\nISSN sestává ze dvou čtyřznakových skupin číslic, které jsou navzájem odděleny rozdělovníkem. Poslední číslice je kontrolní, může nabývat hodnot 0–9 nebo X (s významem 10, viz část Kontrola platnosti). Například časopis Vesmír má ISSN 1214-4029.\n\nPlatná ISSN splňují následující podmínku: součet číslic násobených postupně váhami 8, 7, 6, 5, 4, 3, 2 a 1 je dělitelný jedenácti. Pokud je poslední číslice X, bere se jako 10.\n\nNapříklad pro uvedený časopis Vesmír tato podmínka platí: 8*1 + 7*2 + 6*1 + 5*4 + 4*4 + 3*0 + 2*2 + 1*9 = 8 + 14 + 6 + 20 + 16 + 0 + 4 + 9 = 77, což jedenácti dělitelné je.\n\nPro vložení informace o ISSN ve formě metadat do HTML kódu se doporučuje následující syntaxe:\n\nDruhým největším světovým registrem seriálových publikací je hned po ISSN mezinárodní periodická klasifikace firmy Bowker – registrační systém Ulrich´s international Periodicals Directory.\n\n\n\n"}
{"id": "18827", "url": "https://cs.wikipedia.org/wiki?curid=18827", "title": "John Braine", "text": "John Braine\n\nJohn Gerard Braine [brejn] (13. dubna 1922 – 28. října 1986) byl anglický spisovatel, představitel skupiny tzv. rozhněvaných mladých mužů.\n\nJ. Braine studoval gymnázium, které roku 1938 opustil. Živil se různými pracemi, nejprve pracoval v obchodě, později v továrně, pak jako laborant. Po 2. světové válce získal místo knihovníka.\n\nPo „Místu nahoře“ se v jeho románech zjemnila kritika, hrdinové se stali konzervativnějšími.\n\n"}
{"id": "18829", "url": "https://cs.wikipedia.org/wiki?curid=18829", "title": "León (historická provincie)", "text": "León (historická provincie)\n\nLeón (španělsky \"Región de León\", někdy též \"Reino de León\" – Království León) je název historické španělské provincie, jejíž metropolí bylo město León, o rozloze 38 492 km², rozdělené dnes mezi provincie León, Salamanca a Zamora, která bývala jádrem středověkého království Leónu.\n\nKrálovským dekretem z 30. listopadu 1833 bylo území této historické provincie rozděleno mezi tyto tři moderní provincie, přičemž dosavadní historická provincie zůstala i nadále formálně zachována. Dalším královským dekretem z 30. listopadu 1855, kterým se ve Španělsku zřizovalo 49 provincií byly k Leónu připojeny provincie Palencia a Valladolid (které původně tvořily části Staré Kastilie), čímž se rozloha Leónu zvětšila na 54 654 km². Po pádu diktatury generála Franca a obnovení demokracie ve Španělsku bylo území Leónu v roce 1978 spojeno s většinou území Staré Kastilie (bez tehdejších provincií Logroño a Santander) jako autonomní společenství Kastilie a León vybavené rozsáhlou autonomií.\n"}
{"id": "18830", "url": "https://cs.wikipedia.org/wiki?curid=18830", "title": "Království León", "text": "Království León\n\nKrálovství León (leónsky \"Reinu de Llïón\", španělsky a galicijsky \"Reino de León\", portugalsky \"Reino de Leão\", latinsky \"Regnum Legionense\") bylo středověké království s proměnlivým územním rozsahem, existující v letech 910–1230, jehož součástí bylo vedle pozdější historické provincie Leónu také území Asturie, Galicie, do roku 1029 také podstatná část Staré Kastilie (s Kantábrií a La Riojou), do roku 1095 severní Portugalsko, a později též severní část Extremadury. Královskou rezidencí bylo město León.\n\nKdyž zemřel asturský král Alfonso III., jeho království bylo rozděleno: nejstarší syn García (910–914) získal León, druhý syn Ordoňo II. (910–924) získal Galicii a třetí syn Fruela II. (910–925) získal původní Asturii. Když Ordoňo (po smrti Garcii spojil Galicii s Leónem) v roce 924 zemřel, velmoži ignorovali jeho dědictví a zvolili Fruela králem. Fruela nebyl oblíbený u šlechty a jeho volba byla zpochybněna, někteří ho viděli jako uzurpátora. Zavraždil Gebulda a Aresinda, syny Olmunda, který odvozoval svůj původ od krále Witizy. Proto jeden kronikář uvádí, že byl odsouzen k vládě pouhých 14 měsíců. Podle historika Ramóna Menendéze Pidala odešel do exilu za biskupem Fruniminem Leónským, příbuznému Olmonda. V každém případě vládl více jak čtrnáct měsíců a zemřel brzy v létě roku 925, pravděpodobně na malomocenství. V té době byla původní Asturie a Galicie už součástí Leónského království.\n\nLeónské království už krátce po založení začalo expandovat na jih a východ a po pár letech již zahrnovalo velkou část bývalého Asturského království včetně hrabství Kastilie. To se později osamostatnilo a v roce 1035 prohlásilo dokonce suverénním královstvím s hlavním městem Burgosem.\n\nNa atlantickém pobřeží v jižní části království León bylo během vlády krále Alfonse VI. Kastilského založeno roku 1093 Portugalské hrabství a nabídnuto Jindřichu Burgundskému. Vnuk hraběte Jindřicha a kastilského krále Alfonse VI., hrabě Alfons I. \"Dobyvatel\" vyhlásil v roce 1128 nezávislost svého hrabství na Leónském království, s nímž musel svést několik bitev. Nakonec po vítězství v bitvě u Ourique byl 26. červenec 1139 vojskem provolán za portugalského krále.\n\nLeónské království se několikrát dostalo do personální unie s Kastilským královstvím. Poprvé v letech 1037–1065 za vlády krále Ferdinanda I. Ten svá království rozdělil mezi své syny. Zanedlouho se ale jeho druhorozený syn Alfons VI. stal v roce 1072 také králem Kastilie. Po jeho smrti se jeho sestra Urraca Kastilská stala jak královnou Galicie, Kastilie i Leónu v letech 1109–1126. Jelikož ale byla posledním vládnoucím členem Navarrské dynastie připadl po její smrti trůn burgundské dynastii. Její syn Alfons VII. Kastilský byl v letech 1126–1157 králem Kastilie a Leónu, čímž obě země opět tvořily unii.\n\nZa vlády jeho vnuka Ferdinanda III. opět a natrvalo vytvořily obě země unii resp. země kastilské koruny. Každý další kastilský král byl zároveň králem Leónu (a Galicie). Tím samostatné leonské království definitivně přestalo existovat jako nezávislý stát a stalo se součástí Kastilie.\n\nV roce 1833 byla v rámci Španělska založena moderní provincie království León. V roce 1978 bylo území Leónu spojeno s většinou území Staré Kastilie (bez tehdejších provincií Logroño a Sandander) jako autonomní společenství Kastilie a León vybavené rozsáhlou autonomií.\n\n"}
{"id": "18832", "url": "https://cs.wikipedia.org/wiki?curid=18832", "title": "Letecký personál", "text": "Letecký personál\n\nO leteckém personálu civilního letectví a jeho způsobilosti pojednává letecký předpis L1, který vychází z leteckého zákona, tj. z annexu 1 statutu ICAO, odborné vládní organizace OSN pro civilní letectví.\n\n\nObecně jsou leteckým personálem osoby, které zabezpečují bezpečnost a plynulost leteckého provozu. \n\nfyzické osoby, které se účastní letu na palubě letadla (tedy letounu, vrtulníku, nebo jiného letadla, např. vzducholodi) a vykonávají činnosti k zajištění bezpečného provedení letu (výkonní letci plus obsluhující personál). Do posádky letadla se také započítají letoví inspektoři, nebo examinátoři (instruktoři), pokud provádějí činnosti související s kontrolou letu, nebo za účelem udržování kvalifikace členů pravidelné posádky letadla.\n\n\nOdborná způsobilost se zjišťuje teoretickými testy a praktickou zkouškou s inspektorem, a to podle mezinárodních předpisů ICAO (anexy 1 až 18), jejichž ekvivalenty jsou české letecké předpisy řady L1 až 18, a evropských leteckých předpisů JAA (řady JAR) – Spojených leteckých úřadů. Předpisy JAA jsou ekvivalentní, nebo v mnoha případech mnohem přísnější, než ekvivalentní americké předpisy FAA – Federálního leteckého úřadu USA.\n\n\nCPL a ATPL piloti létají za úplatu. Pilotní oprávnění vyššího stupně zahrnuje práva všech nižších stupňů.\n\n\nKromě záznamu o vykonání těchto zkoušek u ÚCL, musí každý pilot mít platný Všeobecný průkaz radiotelefonisty Letecké pohyblivé služby, který získá složením zkoušky u Českého telekomunikačního úřadu (ČTÚ). Zkouška sestává z:\nPrůkaz radiotelefonisty má platnost 5 let. Pak je nutné jej u ČTÚ prodloužit.\n\nRozsahem zkoušené látky, i několikahodinovým prováděcím limitem, se každá jednotlivá odborná zkouška podobá státním závěrečným zkouškám na vysokých školách.\n\nVšichni členové leteckého personálu mají ve svých průkazech (pilota, technika, letušky, letového dispečera, atd.) potvrzeno osvědčení o odborné způsobilosti na 1 rok. Každý rok pak všichni musí znovu absolvovat lékařské prohlídky na ÚLZ, prokazovat teoretické a praktické odborné zkušenosti u ÚCL a ÚCL každý rok prodlužuje příslušnou licenci.\n\nUpřesnění k věku v leteckému předpisu L1 (mezinárodní platnost) je v evropském leteckém předpisu JAR-FCL 1.075:\n\nKaždý platný průkaz člena leteckého personálu je zapsáno v evidenci leteckého personálu, kterou v ČR vede (dle mezinárodní dohody ICAO) ÚCL (Úřad pro civilní letectví). Převod průkazu (např. průkazu obchodního pilota) do evidence leteckého personálu jiného státu je možný. Současná platnost dvou průkazů způsobilosti člena leteckého personálu v evidenci dvou různých států je vyloučena. Podobný je princip evidence letadel - viz letecký rejstřík.\n\n"}
{"id": "18835", "url": "https://cs.wikipedia.org/wiki?curid=18835", "title": "Konečný jazyk", "text": "Konečný jazyk\n\nKonečný jazyk je formální jazyk obsahující konečný počet slov. Konečné jazyky jsou nejjednoduššími jazyky.\nVšechny konečné jazyky jsou regulární. Konečné jazyky lze popsat výčtem jejich prvků, zatímco u nekonečných jazyků pouze pomocí definování omezujících podmínek charakterizujících slova, která takový jazyk tvoří.\n\nPro konečný formální jazyk formula_1, kde formula_2 je uzávěrem konečné neprázdné množiny vstupní abecedy\n\nformula_3,\n\nplatí, že podmnožina formula_1 je konečná.\n"}
{"id": "18836", "url": "https://cs.wikipedia.org/wiki?curid=18836", "title": "Gotická architektura", "text": "Gotická architektura\n\nGotická architektura je architektonický styl převládající v období vrcholného a pozdního středověku. Objevila se v polovině 12. století ve střední Francii, přesněji v Île-de-France, a odtud se postupně rozšířila do většiny ostatních zemí západní a střední Evropy. Velice brzy se objevila v Anglii, později také na Pyrenejském poloostrově, v Německu a dalších zemích střední Evropy včetně českých zemí. Zvláště v Itálii vytvořila gotika zvláštní směs s románskými, antickými a byzantskými vlivy. V Itálii se také zrodila renesance, která postupně gotiku zcela vytlačila. Ještě na počátku 16. století však především ve střední Evropě vznikala v podstatě gotická stavební díla.\n\nNázev \"„gotika“\" zavedli italští humanisté, kteří ji mylně spojovali s Góty, jejichž umění bylo považováno za barbarské. Tito humanisté totiž za barbarskou a \"„odporující každému dobrému vkusu“\" považovali i samu gotiku. Naopak veliké pochopení pro gotiku měli někteří barokní architekti, například Francesco Borromini či Jan Blažej Santini-Aichel. Tito architekti se gotickými prvky a stavbami velmi výrazně inspirovali ve svých dílech, která jsou proto někdy poněkud nesprávně řazena do tzv. Barokní gotiky. Všeobecně začala být gotika opět přijímána v 19. století, kdy také došlo k rekonstrukcím mnoha gotických staveb. Gotika byla v té době dokonce prohlášena za „německý národní sloh“.\n\n\"Podrobnější informace ke gotickému slohu obecně naleznete v článku gotika.\"\n\nGotická architektura vznikla transformací, monumentalizací a domyšlením prvků pozdně románské architektury Île-de-France, přičemž výrazně čerpá také z pozdně románské architektury Normandie, Burgundska a dalších oblastí. Lomený oblouk přitom převzali Normané na konci jedenáctého století na Sicílii od Arabů a žebrová klenba se vyvinula v téže době v italské Lombardii.\n\nZa první gotickou stavbu je obecně považována přestavba chrámu (přesněji ovšem pouze novostavba jeho západního dvojvěžového průčelí a chóru s chórovým ochozem a věncem kaplí) benediktinského kláštera Saint-Denis nedaleko Paříže, který vznikl před polovinou 12. století. Iniciátorem této stavby byl opat Suger, jeden z nejmocnějších mužů tehdejší Francie a důvěrný přítel králů Ludvíka VI. a Ludvíka VII.. Dochoval se zcela unikátní text, v němž opat Suger popisuje průběh stavby. Tento text je dnes důležitým pramenem pro poznání a pochopení středověkého myšlení a ikonografie středověkých staveb. Sugerovou snahou bylo oslavit významného světce a francouzského národního patrona svatého Diviše, který zde byl pohřben. V kostele je proto také dodnes pohřebiště francouzských králů, což jeho význam v Sugerově době pochopitelně ještě zvyšovalo.\n\nRevolučnost Saint-Denis spočívá v tom, že zde bylo novým způsobem spojeno několik stavebních prvků, které byly samostatně užity na některých starších stavbách Île-de-France a také nedaleké Normandie izolovaně. Vznikl tak celek, který se stal pravzorem všech ostatních gotických katedrál. Především je to žebrová křížová klenba, ale také západní průčelí s mohutnými vstupními portály a dvojicí věží, chórový ochoz (v Saint-Denis nezvykle dvojlodní) s věncem kaplí, použití vitráží osazených v rozměrných oknech a s tím související použití opěrného systému.\n\nGotický sloh je vedle antického systému sloupových řádů (renesance, baroko, klasicismus) a architektury klasické moderny (purismus, konstruktivismus, funkcionalismus) nejvýznamnějším architektonickým systémem používaným v evropském stavebnictví. Ačkoli byla gotika často (a oprávněně) chápána jako jistý protiklad antické stavební tradice, původně se paradoxně snažila na ní v mnoha věcech navázat. Dokládá to například použití řady antikizujících sloupů mezilodních arkád v chórech a chrámových lodích raně gotických katedrál (Saint-Denis, Laon, Soissons, Notre-Dame v Paříži, Remeš, atd.)\n\nToto navázání na antiku bylo naprosto cílené a souviselo se snahou francouzských králů z rodu Kapetovců (stejně jako dříve Karel Veliký či Ota III.) legitimizovat své mocenské postavení odvoláním se na antickou římskou říši. Období nástupu gotiky se také pozoruhodně kryje s obdobím jejich postupného rozšiřování a upevňování vládnoucí moci v celé Francii. Novostavby obrovských gotických katedrál tak jednoznačně znamenají demonstraci moci francouzských králů a je zcela oprávněné, hovořit proto o gotice jako o francouzském královském stavebním slohu. Proto také celé působení gotické architektury, jejímž nejvlastnějším a hlavním plodem je gotická katedrála, směřuje k pompéznosti, nádheře, jasu, „nekonečné“ délce, šířce i výšce staveb, které doslova způsobují závrať a jsou vybudovány v podstatě na samotné hranici únosnosti použitých stavebních materiálů.\nÚčinek Saint-Denis byl takřka okamžitý. Velice rychle došlo k přejímání a dalšímu rozvíjení stavebního systému ze Saint-Denis. Významné impulsy však přišly také z jiných staveb, například z katedrály v Le Mans.\n\nNa této katedrále, jejíž novostavbu podporoval také anglický král Jindřich II. Plantagenet, a která pro Plantagenety znamenala v podstatě totéž, co Saint-Denis pro Kapetovce, došlo k zajímavé syntéze románského slohu s prvky nového slohu gotického. Celá stavba tak působí velice těžce a mohutně, což je sice zcela opačné působení než v Saint-Denis, ovšem přesto je patrný silný vliv této stavby na množství dalších gotických katedrál ve Francii, včetně těch nejvýznačnějších.\n\nK nejvýznačnějším stavbám z této doby konstituování a hledání gotické architektury patří dále katedrály v Sens, Noyonu a také katedrála v Laonu. Na této ohromné stavbě, budované mezi léty 1160–1200 a sloužící jako významný poutní kostel, poprvé došlo k dosažení formální jednoty všech architektonických prvků. Pro pozdější vývoj gotických katedrál je důležité především řešení západního dvojvěžového průčelí se zcela originálně utvářeným zakončením těchto věží a trojicí mohutných vstupních portálů. Toto velkoryse a v mohutných formách utvářené průčelí opatřené obrovskou kružbovou rozetou je skutečně mimořádným architektonickým počinem.\nSnad nejvýznamnější trojice francouzských katedrál představuje také další fázi vývoje gotické architektury.\n\nPětilodní katedrála Notre-Dame (1163–1245) v Paříži je stavbou mimořádnou už svou velikostí, neboť je 130 m dlouhá a výška klenby dosahuje 35 m. Pozoruhodná je též šestipaprsčitá žebrová klenba, jíž je zaklenuta hlavní loď, chór i transept. Pozoruhodné je i západní průčelí opatřené mj. \"„královskou galerií“\", tj. řadu soch francouzských králů.\n\nKatedrála v Chartres je nejvýznamnější mariánskou svatyní ve Francii. Tomu odpovídá i architektonické ztvárnění katedrály, která se začala budovat po požáru v roce 1194. Protože prakticky každá nová katedrála tohoto období měla být ještě velkolepější, větší a krásnější než všechny katedrály do té doby postavené, je i Chartres větší a vyšší než Notre-Dame v Paříži. Působí však poměrně těžce, protože zcela záměrně používá velice předimenzované pilíře, zdivo a další architektonické prvky. Její interiér je také poměrně temný. Díky tomu ovšem působí také jako pevná, nepohnutelná a prakticky věčná stavba, což byl také hlavní architektonický záměr.\n\nPoslední z trojice katedrál je korunovační chrám francouzských králů v Remeši. Katedrála v Remeši byla budována po požáru předchozí svatyně roku 1210. Chartres předstihuje nikoli rozměry, ale především mírou použití architektonické i sochařské dekorace. Na této katedrále byly poprvé použity kružby a stavba je také, především na západním průčelí, vysloveně přeplněna množstvím mohutných gotických soch i nejrůznějších architektonických prvků, jako jsou například veliké fiály kryjící tabernákly se sochami andělů a zdůrazňující už tak velmi ozdobný opěrný systém.\n\nDalšími významnými katedrálami tohoto období jsou katedrály v Soissons, Amiens, Bourges či Beauvais, kde dosáhla štíhlost a odhmotnění takových rozměrů, že dokonce dvakrát došlo ke zřícení části stavby, a ta musela být pak nákladně obnovována.\nV době vlády francouzského krále Ludvíka IX. (1226–1270) došla francouzská rayonantní gotika (cca 1240-1350) svého vrcholu. Hlavními znaky této fáze gotiky je použití kružby, v souvislosti s tím mohla být používána skutečně veliká okna, takže ve spojení s opěrným systémem došlo k maximálnímu odhmotnění a prosvětlení stavby (ještě pařížská Notre-Dame či katedrála v Chartres byly v interiéru značně temné). Teprve v této fázi došlo k maximálnímu potlačení stěny a její redukci na pouhé pilíře, takže interiér katedrály připomíná v podstatě skeletovitý „skleník“. Upouštěno bylo také od použití sloupů v mezilodních arkádách ve prospěch důsledného použití svazkového pilíře.\n\nNástup rayonantní (paprskové) gotiky v podstatě znamená dokončení procesu vznikání gotického tvarosloví. Skončilo období hledání. Nastalo období profesionalizace a 'suverénní používání gotického slohu'. Není náhodou, že právě v této době zřejmě došlo k prvnímu rozsáhlejšímu používání stavebních výkresů a plánů.\n\nPrvní významnou realizací je dostavba Saint-Denis, probíhající od roku 1231. Architekt citlivě zachoval část Sugerovy stavby, ovšem původní románskou baziliku zcela nahradil novostavbou, která je takřka učebnicovým příkladem gotiky. Štíhlé přípory směřují bez přerušení až do klenby, zdivo je maximálně potlačeno, interiér prosvětlují obrovitá okna opatřená kružbou a osazená vitrajemi, včetně obrovitých rozet v osvětlujících transept.\n\nJedním z vrcholů katedrální gotiky je paradoxně poměrně malá kaple královského zámku v Saint-Germain-en-Laye u Paříže. Došlo zde k maximálnímu odhmotnění a prosvětlení prostoru. Interiér je opatřen celou řadou drobných, rafinovaných architektonických hříček. Jednou z nich je například to, že klenba nepřiléhá až ke stěně prolomené rozměrnými okny, nýbrž jsou zde použity jakési „kapsy“, díky nimž může mít okno prakticky obdélný tvar, do něhož je vepsána nesmírně subtilní kružba, prolomené a prosklená i ve cviklech. Celá kaple tak připomíná téměř klenotnickou práci, jakýsi drobný skvost pro architektonické labužníky.\nPro nejposvátnější relikvii celého křesťanství, domnělou Kristovu trnovou korunu nechal Ludvík IX. vybudovat v letech 1242–1248 na svém pařížském hradě dvoupatrovou \"„svatou“\" kapli, která patří k tomu nejnádhernějšímu, co nám středověk zanechal. Zatímco prostor dolní kaple je pochopitelně nízký a temný, je prostor nad ní umístěné horní kaple ztělesněním všeho, co přinesla rayonantní gotika. Mohutný, zlatem a světlem vitráží svítící prostor prolomený obrovskými okny a opatřený dokonale formovanou žebrovou klenbou. Na místě oltáře pak stojí vyvýšená podklenutá konstrukce s dvojicí šnekových schodišť po stranách, na níž stojí mohutný baldachýn, pod kterým byla nejposvátnější relikvie křesťanství uložena. Součástí kaple pak byla také podklenutá vnější terasa, která sloužila k ukazování relikvie při velikých církevních svátcích.\n\nDalší stavbou rayonantní gotiky je např. dokončení katedrály Notre-Dame (transept). Styl rayonantní gotiky nebyl ve Francii opuštěn až do samého sklonku středověku. Respektuje jej i řada vysloveně pozdně gotických staveb. Ve Francii vývoj vyústil v pozdně gotickou flamboyantní (plaménkovou, též planoucí) gotiku (1340-1520), jež přetrvala až do prvních desetiletí 16. století.\nPřímo ve Francii, například v Burgundsku nebo v Champagni vzniká řada zajímavých staveb, které jsou odlišné od způsobu stavění v Île-de-France. Za všechny jmenujme poměrně malý, ale krásný a rafinovaně utvářený chór opatského kostela Sainte-Medeleine ve Vézelay z poslední třetiny dvanáctého století, katedrály v Auxerre či kostel Notre-Dame v Dijonu.\n\nPozoruhodné gotické stavby vznikaly i v Normandii, například katedrály v Coutances, Bayeux, Rouenu nebo opatství na Mont-Saint-Michel.\n\nV některých oblastech Francie, především na jihu však gotická architektura téměř nezakotvila, nebo je výrazně ovlivněna místní architekturou. Příkladem může být například velmi zvláštní katedrála v Albi (asi 1287–1400), která připomíná spíše pevnost, nežli odhmotněnou, prosvětlenou a opěrným systémem opatřenou vertikální stavbu z oblasti Île-de-France.\n\nItálie gotiku, v té podobě kterou známe z Île-de-France, nikdy nepřijala. Došlo zde ovšem k vytvoření její zcela specifické varianty, kombinující románský a gotický sloh, mnohdy se silnými vlivy byzantské či arabské architektury (Benátky). Protože byla Itálie ve středověku rozdělena na množství samostatných států, je její podoba velmi různorodá.\n\nGotika v Itálii si téměř vůbec nevšímá konstrukce. Opěrný systém, katedrální rozvrh a skeletovou konstrukci bychom zde téměř nenašli. Naopak je italská gotika často velice dekorativní. To je patrné už u staveb, jakými je San Francesco v Assisi (1228–53). Italské stavby však za francouzskými nijak nezaostávají v honbě za velikostí, jak dokládá příklad dómů v Sieně (13. stol.-1348), Florencii (1292–1436) i Milánu (1387–1813). Pozoruhodnými světskými stavbami jsou pak především paláce v Benátkách, například \"Ca d'Oro\" (1421–36) nebo \"Dóžecí palác\" (1424)\n\nKrálovství na Pyrenejském poloostrově měla ve středověku k Francii poměrně blízko. Francie byla totiž politickým i vojenským spojencem proti Arabům. To se odráží i na celé řadě gotických staveb, i když i zde docházelo k určitým posunům v tvarosloví a stavebních zvyklostech. Zajímavou stavbou z dvanáctého století je katedrála v Ávile či ohromný cisterciácký klášter v Alcobaçe. V třináctém století byly založeny katedrály v Burgos, v Toledu a v Leónu.\n\nVlivem velké rozdrobeností území je zde architektura také velmi různorodá. Zcela specifickou podobu má například monumentální vrcholně gotická architektura Katalánska (katedrála v Barceloně, kostel \"Santa Maria del Mar\" tamtéž, katedrála v Gironě). Zajímavá je i architektura Mallorky (Katedrála v Palma de Mallorca, Castell Bellver) a Andalusie (katedrála v Seville). Zde se v architektuře paradoxně velice silně uplatnil také arabský vliv. Portugalskou vrcholnou gotiku reprezentuje klášter Batalha.\n\nPozdní gotiku zastupuje ve Španělsku tzv. \"Hispano-vlámský styl\" a později tzv. \"Styl katolických veličenstev\" (Isabelský). Ten kromě řady sakrálních staveb reprezentují také kastilské zámky. Pozoruhodné jsou i katedrály ze šestnáctého století (Astorga, Salamanca, Palencia, Segovia). V Portugalsku se uplatňuje tzv. \"Manuelský styl\", jehož hlavním reprezentantem je klášter jeronymitů v Belémě na předměstí Lisabonu.\n\nGotika na anglickém území získala nesmírně zajímavou, zcela suverénní a velmi nezvyklou podobu. Částečně zřejmě proto, že byla Francie pro angličany největším politickým rivalem, nedošlo nikdy ke kompletnímu převzetí gotické architektury. Angličané vždy pouze postupně a opatrně přijímali jednotlivé prvky, které však vzápětí zapojili do vlastní architektonické tradice. Přesto i v Anglii působila řada francouzských mistrů.\nAnglická gotika se dělí na tři základní období, která jsou zcela specifická a nemají obdobu v jiných zemích:\n\nEarly English (přibližně 1170–1240) – Toto období reprezentuje především přestavba katedrály v Canterbury, na níž se podílel francouzský mistr Vilém ze Sensu. Tato architektura vychází především z architektury Saint-Denis a podobných raněgotických francouzských staveb. Obsahuje však také mnoho prvků starší anglické tradice. Dalšími stavbami jsou katedrály v Lincolnu, v Yorku (severní transept, Salisbury či Wellsu).\n\nDecorated (přibližně 1240–1330) – Obdob začíná novostavbou Westminsterského opatství, které bylo na královo přání budováno jako výrazně francouzsky formulovaná stavba, opírající se hlavně o podobu katedrály v Remeši. Reaguje tak už na první projevy francouzské rayonantní gotiky, především na použití kružeb. Stavby tohoto období jsou skutečně velmi dekorativní. Dalšími stavbami jsou katedrály (nebo jejich části) v Yorku, Exeteru, Bristolu, Ely.\n\nPerpendicular (přibližně 1330–1530) – Vychází také z rayonantní gotiky, ale v mnoha věcech se od ní liší. Je také velmi zdobná. Jedním ze základních prvků je tzv. vějířová klenba. Stěny a okna jsou pak členěna pruty, takže tvoří jakousi paneláž. Stavbami tohoto období jsou především King's College Chapel v Cambridge a kaple Jindřicha VII. ve Westminsterském opatství.\nGotika v Nizozemí je zvláštní směsí francouzských a anglických vlivů. Významnými stavbami je například kostely Panny Marie v Antverpách, Panny Marie v Halle či kostel Panny Marie v Bredě. Významnými gotickými stavbami, vyjadřujícími nebývalou moc a význam měst a jejich obyvatel v Nizozemí vyjadřují také stavby cechovních domů a radnic. Příkladem je Soukenický dům v Bruggách, radnice v Arrasu, Bruselu či Lovani, až na poslední jsou tyto stavby (podobně jako u holandských kostelů) opatřené mohutnou, převysokou věží.\nNěmecky hovořící země, kam ovšem v této době prakticky musíme počítat i Čechy, neboť ve středověku kulturně patří zcela do této oblasti jsou místem, kde byla gotika přejata z Francie nejkomplexněji a dočkala se tu (vedle Anglie) nejširšího rozšíření.\n\nNa samém počátku zde stojí chór katedrály v Magdeburgu, budovaný po roce 1207. Přestože obsahuje ještě množství románských prvků, používá už také řadu prvků gotických, přičemž s postupující výstavbou románských prvků ubývá ve prospěch prvků gotických. Kostely v Trevíru, Marburgu či katedrály v Metách a Štrasburku přejímají gotiku už značně komplexněji.\nPrvním skutečně důsledně gotickým kostelem a zároveň stavbou, jíž se německá gotika vzepjala naprosto mimořádnému výkonu je katedrála v Kolíně nad Rýnem. Nejen od roku 1248 budovaný prosvětlený, štíhlý a vysoký chór, z vnějšku opatřený z dálky viditelným opěrným systémem, který velmi přesně navazuje na francouzské vzory rayonantní gotiky, ale také ostatní části katedrály, především dvojice obrovitých západních věží (zahájeny kolem roku 1350, dobudovány až v devatenáctém století), která už je výsledkem domácího vývoje gotického slohu je čímsi naprosto mimořádným.\n\nVýznamnými kostely je i kostel ve Freiburgu im Breisgau, jehož obrovitá věž (1250–1320), s kružbami prolamovanou, 45 metrů vysokou jehlancovou helmicí, údajně \"„nejkrásnější v celém křesťanském světě“\", je opět vskutku neuvěřitelným stavebním výkonem, dotýkajícím se samotné hranice stavebních materiálů i použitých konstrukčních principů.\n\nPodobným výkonem je i jemnou kružbovou sítí pokryté západní průčelí katedrály ve Štrasburku, zahájené roku 1277 patrně pod vedením Erwina von Steinbach.\nVe Švábském Gmündu působili otec Jindřich Parléř a jeho velmi mladý, ale už velmi schopný syn Petr. Mimořádným a zřejmě společným dílem je Gmündský kostel svatého Kříže. Dalším norimberský kostel Panny Marie.\n\nNejdůležitější stavby ovšem realizoval Petr Parléř v Čechách. Je jimi především katedrála svatého Víta, v níž mladý stavitel předvedl asi nejvíce své neobyčejné invence. Parléř na jedné straně zcela integrálně pokračuje ve směru určeném francouzskou rayonantní gotikou, přitom ji však nesmírně inovativně domýšlí, obohacuje a v konečném důsledku vlastně také porušuje a destruuje. Takový charakter mají všechny jeho zásahy na pražské katedrále. Průběžná síťová žebrová klenba, zcela originální, dynamizující způsob formování triforia, způsobem zaklenutí sakristie pomocí klenby osazené visutými svorníky či utvářením a zaklenutím klenby kaple svatého Václava. Podobným paradoxním dojmem působí však také takřka neuvěřitelný způsob, kterým Parléř vyřešil jižní portál katedrály. Zmínit je nutné i bohatě dekorovaný opěrný systém, který je mj. zdoben panelací se slepými kružbami a fiály, které jakoby „prorážejí“ konstrukci vlastních opěráků.\n\nDalšími významnými stavbami jsou kostel svatého Bartoloměje v Kolíně, Staroměstská mostecká věž v Praze či žel požárem prakticky zničená a přestavěná Kaple všech svatých na Pražském hradě, která se zřejmě výrazně podobala pařížské Sainte Chapelle.\n\nNa katedrále snad působili i Parléřovi synové. Předpokládá se, že se podíleli i na některých stavbách v Ulmu (münster) či Bamberku.\n\nPo vypuknutí husitských válek se žáci Petra Parléře z Prahy přesunuli do Vídně, kde se výrazně podíleli na dostavbě katedrály svatého Štěpána.\n\nV době, kdy v Itálii už dávno probíhala renesance měla architektura za Alpami stále ještě v podstatě gotickou podobu, byť někdy s izolovaně použitými prvky renesančními.\n\nVelice zajímavou podobu má \"pozdněgotická cihlová architektura\" v Německu (především severním). Zde postupně došlo k tak výrazné minimalizaci tvarosloví, že se téměř podobají některým puristickým stavbám z počátku dvacátého století. To je nejmarkantněji případ kostela Panny Marie v Stralsundu, ovšem velmi minimalistický je i cihlový mariánský kostel v Mnichově od Jörga von Halspach.\n\nJiné cihlové stavby sice používají větší množství dekoru, ale nakládají s ním přesto velmi neortodoxně. Někdy tyto stavby dokonce připomenou sececní cihlovou architekturu. Totéž se však děje i v kameni. Stačí zmínit kroucené sloupy severní boční lodi katedrály v Braunschweigu či neuvěřitelné dvojité šnekové schodiště na hradě ve Štýrském Hradci z doky kolem roku 1500, které takřka připomene například tvorbu Antoni Gaudího.\n\nZ tvorby mnoha velmi zajímavých stavitelů zmiňme ještě dva: prvním je Arnold von Westfalen, jehož zámek v Míšni tzv. Albrechtsburg (po roce. 1470) dodnes udivuje tím, kolika nejrůznějších variací je schopno gotické tvarosloví. Kamenné prvky jsou stáčeny a křiveny, místnosti jsou zaklenuty ohromnými bezžebernými sklípkovými klenbami, kamenné pruty ostění se vzájemně kříží a přesekávají, vrchní část oken je formována do zvláštního „záclonového“ tvaru.\n\nV podobném duchu se nese i tvorba Benedikta Rieda, jihoněmeckého architekta působícího v Čechách. Jeho nejvýznamnější realizací je tzv. Vladislavský sál (1495–1515) s jezdeckými schody a také s přilehlým Ludvíkovým křídlem na Pražském Hradě. Základem Riedovy tvorby jsou síťové klenby zaklenuté pomocí stáčených žeber. Dalšími například palác na hradě v Blatné či dostavba chrámu svaté Barbory v Kutné Hoře.\n\n\n\n\nGOTHICmed. A Virtual Museum of Mediterranean Gothic Architecture\n"}
{"id": "18837", "url": "https://cs.wikipedia.org/wiki?curid=18837", "title": "Meióza", "text": "Meióza\n\nMeióza (meiotické dělení, redukční dělení) je jaderné, resp. buněčné dělení, během kterého dochází k produkci buněk se zredukovaným počtem chromozómů (2n → 1n), což je základní proces umožňující pohlavní rozmnožování.\nPo kvantitativní stránce dochází k relativně rovnoměrnému rozdělení jaderného genomu, počet chromozomů (resp. chromozomových sad) dceřiných jader je redukován na polovinu původního množství. Geny dceřiných jader nemusí být kvalitativně stejné, jsou mezi ně totiž rozděleny homologické chromozomové sady (vytvořené náhodnou segregací homologických chromozomů) a nikoli identické kopie DNA.\n\nBuňky vzniklé meiózou slouží k rozmnožování (rozmnožovací buňky). Mohou vznikat 2 typy:\n\nMeióza sestává ze dvou odlišně koncipovaných dělení buněk, takže jejím výsledkem jsou 4 od rodiče odlišné buňky, na rozdíl od 2 s rodičem shodných buněk, které vznikají při mitóze.\n\nBěhem 1. zracího (heterotypického, redukčního) dělení, dochází k redukci počtu chromozómových sad, tj. dceřiné buňky mají jen polovinu chromozómů oproti rodičovské buňce, jsou tedy jiného typu. Následně se pak dělí znovu, tentokráte homotypicky (mitóze podobně) koncipovaným dělením, meiózou II.\n\nProfáze meiózy I je oproti profázi II (tj. profázi meiózy II čili homotypického dělení) mnohem komplikovanější a dělí se na 5 stadií:\n\nProlíná se s diakinezí, dochází k napojení vláken dělícího vřeténka na centromery chromozomů, vlákna z opačných pólů se napojují na centromery různých homologických chromozomů.\n\nDvouchromatidové chromozomy se rozcházejí k opačným pólům buňky - jsou přitahovány pomocí dělícího vřeténka. Chromozomy se před tím seskupily ve středové (ekvatoriální) rovině buňky.\n\nPoslední fáze. Má opačný průběh než profáze, podobně jako u mitózy\n- chromozomy v jádře buňky se prodlužují (despiralizují)\n- vzniká jaderná membrána a jadérko\n- dělící vřeténko mizí\n- buňka se zaškrcuje a dělí se na dvě dceřiné buňky\n- organely do buněk se dělí náhodně.\nU protilehlých pólů buňky se seskupují haploidní sady chromozomů. Následuje zaškrcení a rozdělení buňky (cytokineze)\n\n2. zrací (homotypické, ekvační) dělení je v podstatě shodné s mitózou. Dělí se obdobně jako mitóza na\nOpět na konci celého procesu dojde k cytokinezi. Díky druhému (homotypickému) dělení se ze dvou buněk stávají čtyři buňky haploidní. Výsledkem jsou tedy čtyři haploidní gamety.\n\n\n"}
{"id": "18839", "url": "https://cs.wikipedia.org/wiki?curid=18839", "title": "Šišinka", "text": "Šišinka\n\nŠišinka (\"epifýza, corpus pineale\") je malý nepárový orgán, součást mezimozku (a konkrétně epithalamu). Je to endokrinní žláza produkující hormony melatonin a pravděpodobně i trofický hormon (glomerulotrofin) a endogenní halucinogen DMT. V některých kulturách byla šišinka označována jako \"třetí oko\" a považována za hlavní sídlo ducha.\n\nNa povrchu je kryta vazivovým pouzdrem, uvnitř je tvořena nemyelinizovanými nervovými vlákny, neurogliovými buňkami a hlavními buňkami, zvanými pinealocyty, opředenými sítí krevních kapilár. S přibývajícím věkem se začínají objevovat kulovitá tělíska tvořená hydroxyapatitem a uhličitanem vápenatým, zvaná mozkový písek (acervulus cerebri)\n\nŠišinka je hlavním místem tvorby spánkového hormonu melatoninu, který je z šišinky uvolňován do krevního oběhu. U savců a vyšších živočichů je melatonin důležitým hormonem ovlivňujícím cirkadiánní a cirkanuální biorytmy, spánek a bdění a činnost pohlavních žláz. Hladiny melatoninu jsou silně závislé na střídání světla a tmy. Objevuje se také v oblasti sítnice nebo zažívacího traktu. Je tvořen z aminokyseliny tryptofanu a jeho produkce je řízena tzv. cirkadiánními hodinami v oblasti hypothalamu. Světelné záření (především pak o vlnové délce 484 nm – což odpovídá světlemodré barvě) jeho tvorbu snižuje, tma naopak jeho produkci podporuje. V noci je hladina melatoninu v krvi výrazně zvýšená. Aktivita šišinky je ovlivněna hypothalamem, který zprostředkovává informace o tom, kolik denního světla dopadá na sítnici. Denní světlo a sluneční svit má tedy vliv i na náš spánek.\n\nTrofický hormon epifýzy stimuluje produkci aldosteronu v nadledvině.\n\n\n"}
{"id": "18840", "url": "https://cs.wikipedia.org/wiki?curid=18840", "title": "Grand Prix Španělska 2005", "text": "Grand Prix Španělska 2005\n\nVelká cena Španělska (\"XLVII Gran Premio de España\") Formule 1 se v roce 2005 jela 8. května na okruhu v Barceloně. Jelo se 66 kol, jedno kolo měřilo 4,627 km, celkem tedy závodníci ujeli 305,256 kilometrů. Tato velká cena byla v celkovém pořadí 736. Grand Prix. Potřetí v kariéře zvítězil Kimi Räikkönen, 139. vítězství získal tým McLaren\n\n\n\n\n"}
{"id": "18843", "url": "https://cs.wikipedia.org/wiki?curid=18843", "title": "Sámova říše", "text": "Sámova říše\n\nSámova říše byl kmenový svaz Slovanů existující ve střední Evropě v letech 624 – 659 (podle Fredegarovy kroniky). Pojil se s osobou franského kupce Sáma, který si získal velkou prestiž jako velitel během bojů Slovanů s Avary, ovládajícími dlouhá léta střední a jihovýchodní Evropu.\n\nŘíše vznikla spojením slovanských kmenů, které byly do té doby podřízeny, ne však poddány, avarskému kaganátu, tj. kmenovému svazu, v Panonii, který byl však na začátku 7. století ve vnitropolitickém rozvratu, v důsledku bojů mezi několika nástupci chána Bajana. Franský kupec Sámo toho využil a spojil slovanské kmeny proti nim. Poté byl zvolen jejich vůdcem (\"Historia Francorum\": ). Nově vzniklá Sámova říše měla charakter blízký avarskému (turko-tatarskému) kaganátu, který byl posílen prozíravou sňatkovou politikou (Fredegar píše o 12 manželkách). Centrum Sámovy říše se nacházelo pravděpodobně na rozhraní Moravy a Dolních Rakous. Říše dosáhla nemalého významu. Již v době před Sámovou říší byly slovanské kmeny velmi schopnou pěší armádou. Svou bojeschopnost (hlavně však díky dobrému vedení) dokázaly také, asi v jediném písemně dochovaném utkání, v bitvě u Wogastisburgu v roce 631, kde porazily franská vojska krále Dagoberta I. V následujících pěti letech byly podnikány nájezdy na franské území.\n\nPoloha nebo jméno hlavního města je neznámá. Zachoval se jen název jakéhosi Wogastisburgu, který je připomínán v souvislosti s podrobnou zmínkou ve Fredagarovi týkající se následného konfliktu s franským králem Dagobertem.\n\nMá se za to, že po Sámově smrti (658 nebo 661) se jeho říše rozpadla, čemuž pravděpodobně velmi napomohl fakt, že Sámo měl početné potomstvo (snad 22 synů a 15 dcer podle Fredegara). Odstředivé kmenové tendence byly posíleny tím, že téměř každý mocnější kmen svazu měl mezi Sámovými manželkami svou zástupkyni a jejího syna – pretendenta trůnu, se kterým se mohl identifikovat. To, co bylo za Sámova života při udržování říše výhodou, se po jeho smrti stalo naopak překážkou.\n\nO období po rozpadu Sámovy říše nejsou žádné písemné prameny, přesto podle archeologických nálezů lze usuzovat, že říše fungovala nadále, ale samozřejmě ne v takovém měřítku. Byla pravděpodobně roztříštěna mezi Sámovy následovníky, kteří vládli na svých územích. V určitých pramenech se objevují jména jako Marovod, Vladuc z Karantánie či král Suanthos, ale jejich skutečnost je velice neurčitá. Hradiště, která byla na vzestupu za Sámovy vlády, nezanikla, ba dokonce se dále rozvíjela. Z tohoto lze usuzovat, že byla jádrem pro založení budoucí Velkomoravské říše, kdy se moci chopili Mojmírovci.\n\nVšechny teorie o Sámově říši vycházejí z jediné zprávy v tzv. Fredegarově kronice.\nNejstarší (tendenční a v tomto bodě nespolehlivé) zprávy pocházejí z textu spisku O obrácení Bavorů a Korutanců na víru (\"Libellus de conversione Bagoariorum et Carantonorum\", rok 870) ze Solnohradu (Salzburg), který je ve více částech přímo odvozen z Fredegara. Třetí text – také odvozený z Fredegara – jsou Gesta Dagoberti I. regnis Francorum z první třetiny 9. století z opatství Saint-Denis u Paříže.\n\n\n"}
{"id": "18850", "url": "https://cs.wikipedia.org/wiki?curid=18850", "title": "Buněčné dělení", "text": "Buněčné dělení\n\nBuněčné dělení je proces, při kterém z jedné mateřské buňky vzniká několik buněk dceřiných. Jednobuněčné organizmy se díky buněčnému dělení rozmnožují, mnohobuněčné organizmy jím zvyšují množství buněk ve svém těle. U prokaryotických organizmů (bakterie a archea) však probíhá odlišně od ostatních organizmů (tzv. eukaryot).\n\nČasto se rozlišuje několik typů dělení podle osy, v níž probíhá:\n\nBuňky prokaryot, tedy bakterií a archeí, se obvykle dělí binárním dělením. Při binárním dělení (které však není úplně symetrické ) se buňka nejprve prodlouží na dvojnásobnou délku a replikuje svou DNA, načež se uprostřed začne vytvářet septum (přehrádka složená z dvou membrán a základu buněčné stěny). Septum vždy vzniká růstem dvou přepážek od protilehlých stran buňky do jejího centra, kde se obě části spojí. Při tomto procesu se uplatňují různé enzymy (např. transpeptidázy). Běžně z každé mateřské buňky vznikne jedna sesterská buňka, při nedokončeném dělení septa však může dojít ke vzniku shluků bakterií (viz článek koky). U streptokoků jsou místa růstu vzájemně orientovaná pod úhlem 180°, čímž vznikají řetězce. U stafylokoků je tento úhel 90°, což má za následek vznik shluků. Vyjma příčného dělení je známo ještě mnoho jiných alternativních způsobů dělení prokaryot, ty se však vyskytují minoritně (viz samostatné články bakterie a archea).\n\nBuněčné dělení eukaryot probíhá odlišně než u prokaryot. Rozlišuje se mitóza, která se uplatňuje při běžném dělení somatických (tělních) buněk, a meióza, díky níž vznikají pohlavní buňky.\n"}
{"id": "18852", "url": "https://cs.wikipedia.org/wiki?curid=18852", "title": "Rozhněvaní mladí muži", "text": "Rozhněvaní mladí muži\n\nRozhněvaní mladí muži (anglicky \"Angry Young Men\") byla anglická literární skupina, která vznikla v 50. letech 20. století.\n\nVe Velké Británii se výrazně projevila revolta mládeže, která v USA přerostla v Beat generaci, která poměrně dlouhou dobu ovládala nejen literární dění v USA a západní Evropě. Zrod tohoto žánru byl způsoben rozvojem universitního života v Anglii a poválečným odklonem od tradic.\n\nTito lidé nevytvořili žádnou skupinu, ani se nepokusili vytvořit nějaký program. Jedná se o nezávislé autory, kteří jsou spřízněni jednak generačně a jednak stylem psaní.\n\nJejich styl je silně levicový, kritizují konzumní společnost, britskou konzervativní morálku, zvyklosti a společenské konvence. Tyto jejich politické názory byly někdy považovány za extrémní, ale ve srovnání s pozdější beat generation to rozhodně nelze tvrdit.\n\nJejich dílo spojuje motiv - mladý hrdina, nejlépe čerstvý absolvent univerzity, má nastoupit do zaměstnání, kde má zahájit kariéru. To však odmítá, protože má odpor ke komerční společnosti. Hlavní hrdina nakonec se společností splyne a stane se tak součástí systému, který kritizoval.\n\n\n\n"}
{"id": "18855", "url": "https://cs.wikipedia.org/wiki?curid=18855", "title": "Mitóza", "text": "Mitóza\n\nMitóza (mitotické dělení) je typ buněčného dělení, jehož úkolem je zajistit rovnoměrné předání nezredukované genetické informace dceřiným buňkám. Při mitóze předchází samotnému rozdělení buňky složitý proces rozdělení buněčného jádra, při kterém zůstává v dceřiných jádrech zachován počet chromozomů.\n\nV rámci buněčného cyklu předchází mitóze tzv. S fáze, během které je za pomoci replikace zdvojena genetická informace, aby mohlo dojít k jejímu rozdělení (je třeba zdůraznit, že nejde o zvýšení počtu chromozomů, ale o dosyntetizování párových chromatid na chromozomech), a G fáze, během které buňka roste a provádí poslední přípravu před mitózou. Po mitóze následuje G fáze (alias postmitotické období), během níž se realizuje genetická informace buňky a syntetizují se bílkoviny a RNA. Hruběji lze buněčný cyklus rozdělit na mitózu a interfázi.\n\nMitóza sama může sloužit jak k budování mnohobuněčného organismu, tak k tzv. nepohlavnímu rozmnožování (u jednobuněčných a primitivnějších mnohobuněčných organismů). Produktem takovéhoto rozmnožování jsou geneticky identické buňky či organismy - klony. Výhodou je praktičnost a efektivnost takovéhoto množení, nevýhodou je uniformita potomstva.\n\nBěhem této fáze dochází ke spiralizaci vláken DNA a diferenciaci chromozomů, u kterých jsou patrné dvě chromatidy. V závěru této fáze se rozpadá jaderná membrána (přesněji řečeno, včlení se do membránového systému endoplazmatického retikula) a chromozomy se rozptylují v cytoplazmě buňky.\n\nPokud je v buněčné plazmě obsažen centrozom, rozdělí se a takto rozdělené centrozomy se začnou vzdalovat a vytvářet dělicí vřeténko.\n\nChromozomy se seskupují v ekvatoriální rovině buňky a vzniká tak charakteristická metafázová destička (chromozomy jsou tvořeny dvěma chromatidami a spojeny centromerou). Tato fáze je nejvhodnější pro pozorování chromozomů a cytogenetická vyšetření.\n\nPokud buňka obsahuje dělicí vřeténko, je již plně vyvinuto.\n\nChromozomy jsou v oblasti centromer napojeny na vlákna vycházející z opačných pólů dělicího vřeténka. Centromera se rozpadá na dvě části a chromozomy se rozpadají na dvě chromatidy, které jsou přitahovány k opačným pólům buňky.\n\nChromozomy jsou nahloučeny u buněčných pólů a despiralizují se, vytváří se kolem nich jaderná membrána. Na konci telofáze dochází k zaškrcení buňky a vzniku dvou dceřiných buněk, z nichž každá má jedno nové jádro. Následně buňka vstupuje do G fáze, případně (jde-li o již terminálně diferencovanou, dále se nedělící buňku) může vstoupit do G fáze. V takovém případě jejich buněčný cyklus končí – buňka plní svoji funkční úlohu, stárne a umírá. V určitých případech je ovšem možno docílit zvratu a převést buňku z G fáze do G fáze a přimět ji k novému dělení.\n\nČást buněčného cyklu mezi dvěma mitózami se nazývá interfáze. V ní existuje jádro ohraničené jadernou membránou, mezi tímto jádrem a cytoplazmou dochází k řízené látkové výměně. V jádře je patrné jadérko. Chromozomy jsou despiralizované, dochází k duplikaci DNA (tvorba druhé chromatidy).\n\n\n"}
{"id": "18859", "url": "https://cs.wikipedia.org/wiki?curid=18859", "title": "Ánanda", "text": "Ánanda\n\nÁnanda byl Buddhův bratranec a asistent (v sanskrtu \"upasthájaka\", v pálí \"upattháka\"). Řadí se mezi deset nejvýznačnějších Buddhových žáků (v sanskrtu \"dašašišja\", v pálí \"dasasissa\"). Podle zenové tradice byl druhým patriarchou zenu po Mahákássapovi (sa Mahákášjapa).\n\nUvádí se, že stejně jako Buddha přebýval před svým zrozením v nebesích Tušita. Také se narodil ve stejný den jako Buddha, jeho otcem byl Amitódana Sákja, bratr Suddhódany, jenž byl otcem Buddhy. Mahánáma a Anuruddha, taktéž budoucí významní mniši, byli Ánandovi bratři (možná nevlastní). Podle jiných zdrojů byl Ánanda synem Suklódany a bratrem Dévadatty a Upadhány. Jeho matkou byla Mrgí.\n\nDo mnišské sanghy byl přijat dva roky po Buddhově osvícení, když Buddha navštívil Kapilavastu. Vynikal svou neobvyklou pamětí. V podstatě celý druhý koš (p. \"Sutta-pitaka\",sa. \"Sútrapitaka\") původního buddhistického kánonu (p. \"Tipitaka\", sa. \"Tripitaka\") je založen na jeho vzpomínkách na Buddhovy rozpravy. Funkci Buddhova pomocníka přijal až poté, co ho Buddha ujistil, že mu z ní nebudou plynout žádné výhody. Jelikož se věnoval službě Buddhovi, zanedbával svou vlastní praxi. Když se konal krátce po Buddhově skonu první buddhistický koncil, nemohl se ho zúčastnit, jelikož dosáhl „pouze“ prvního stupně probuzení. I díky roztržce s Mahákášjapou se odebral do ústraní, aby se usilovně věnoval praxi, když se k ránu cítil unavený, rozhodl se, že si na chvíli odpočine. Právě ve chvíli, když ulehal ke spánku, dosáhl plného probuzení a stal se arhatem. Proto mu už následující den jako arahantovi byla povolena účast na koncilu, kde přednesl v podstatě celý druhý koš kánonu. Ánadovým úkolem bylo recitovat všechny Buddhovy rozpravy, které si zapamatoval během doby, co se o něj staral. Ostatní mniši je po něm pak opakovali. Tato tradice předávání Buddhových rozprav se v théravádě zachovala až do dnešních dnů. Ánanda byl zvolen pro tento úkol, protože jako Buddhův pomocník slyšel nejvíce rozprav a byl také nejpřednější mezi mnichy ve schopnosti zapamatovat si Buddhovo učení. Ánanda byl také znám svým shovívavým postojem vůči ženám. Byl to on, kdo přemluvil Buddhu, aby svolil k založení řádu mnišek. Údajně zemřel ve věku 120 let.\n\n"}
{"id": "18863", "url": "https://cs.wikipedia.org/wiki?curid=18863", "title": "Gustav Klimt", "text": "Gustav Klimt\n\nGustav Klimt (14. července 1862 Baumgarten u Vídně, nyní součást Penzingu – 6. února 1918 Vídeň-Alsergrund) byl rakouský malíř žijící převážně ve Vídni.\n\nOtec Ernst Klimt, zlatník a rytec pocházející z Travčic u Litoměřic, připravoval své syny na zlatnické povolání, ale Gustav projevoval výrazné kreslířské nadání a ve čtrnácti letech úspěšně absolvoval přijímací zkoušku na Kunstgewerbeschule, vídeňskou uměleckoprůmyslovou školu. Zároveň studoval malířství v ateliéru Ferdinanda Laufbergera a po jeho smrti pokračoval u profesora Bergera. Roku 1877 začal na stejné škole studovat i jeho bratr Ernst a to byl začátek jejich vzájemné spolupráce. Bratři Klimtové si spolu se svým kolegou ze studií Franzem Matschem otevřeli v roce 1883 ve Vídni umělecký dekoratérský ateliér. Často pak oba bratři Klimtové i Matsch spolupracovali například s věhlasným architektonickým ateliérem Fellner a Helmer – díky tomu se podíleli třeba i na výzdobě divadla v Karlových Varech nebo v Liberci. Pro liberecké divadlo vytvořil dodnes sloužící malovanou oponu.\nRoku 1887 Klimt dostal zakázku na vytvoření obrazu představujícího interiér císařského divadla, za který dostal císařské ocenění. Na sklonku roku 1892 zemřel umělcův otec a nedlouho po něm i mladší bratr Ernst.\n\nProjekt stropních maleb do haly Vídeňské univerzity, který představili Klimt a Matsch, přijala porota v roce 1894. Klimt, Joseph Maria Olbrich a Josef Hoffmann spolu s několika dalšími umělci založili roku 1897 Secesi. V témže roce namaloval Klimt své první krajinomalby.\n\nRoku 1898 umělec realizoval plakát pro první výstavu Secese a zúčastnil se přípravy časopisu \"Ver Sacrum\". Ve vášnivé polemice o obrazu určeném pro Vídeňskou univerzitu Klimta roku 1900 horlivě bránil Franz Wichkoff. Obraz získal zlatou medaili na Světové výstavě v Paříži. V roce 1905 Klimt odkoupil od státu všechny obrazy určené pro univerzitu, opustil Secesi a založil novou skupinu – Kunstschau. Na IX. Bienále v Benátkách se v roce 1910 setkal s velkým úspěchem. V roce 1911 získal v Římě první cenu za \"Život a smrt\". Roku 1917 byl jmenován čestným členem Akademie výtvarných umění ve Vídni a v Mnichově. V důsledku krvácení do mozku zemřel ve středu 6. února 1918 ve věku 56 let. Do márnice Všeobecné vídeňské nemocnice o den později přispěchá Egon Schiele, který nakreslí Klimtův posmrtný portrét. Gustav Klimt je následně 9. 2. pochován na hřbitově v Hietzingu.\n\nMěl vlivné postavení v umění monarchie a byl oblíbeným portrétistou vídeňské společnosti. Patří mu klíčové postavení v rakouských dějinách umění.\n\nNa jeho počest a připomenutí je pojmenován expresní vlak rakouských spolkových drah (ÖBB) EC 78/79 (později EC 278/279) ,Gustav Klimt\", který jezdil z Grazu přes Vídeň, Břeclav, Brno a Českou Třebovou do Prahy Hlavní nádraží. Vlak byl zrušen začátkem GVD (Grafikon Vlakové Dopravy) 2014/2015.\n\nObraz \"Portrét Adele Bloch-Bauer I\" (také zvaný \"Zlatá Adéla\") zakoupil v roce 2006 Ronald Lauder za 135 milionů amerických dolarů (asi tři miliardy Kč), čímž se stal nejdražším zobchodovaným obrazem. Později v roce 2006 byl tento rekord překonán díly Willema de Kooninga a Jacksona Pollocka, i tak tento portrét zůstává na třetí příčce.\n\n11. ledna 1918 Klimta v jeho ateliéru ranila mrtvice, ochrnul na polovinu těla a byl převezen do vídeňského sanatoria. Tam 6. února 1918 zemřel na zápal plic způsobený epidemií španělské chřipky. Pochován je na vídeňském hřbitově Hietzing.\n\n\n\n\n\n"}
{"id": "18864", "url": "https://cs.wikipedia.org/wiki?curid=18864", "title": "Kingsley Amis", "text": "Kingsley Amis\n\nSir Kingsley William Amis [Ejmis] (16. dubna 1922, Londýn, Spojené království – 22. října 1995, Londýn, Spojené království) byl anglický spisovatel a básník.\n\nV Londýně studoval na City of London School a poté St. John's College v Oxfordu. Jelikož vypukla druhá světová válka, musel přerušit studia, během této války sloužil v britské armádě (konečná hodnost - poručík). Po válce (roku 1949) studium v Oxfordu dokončil. Na škole uzavřel celoživotní přátelství s básníkem Philipem Larkinem. Od roku 1949 působil jako vysokoškolský učitel angličtiny na několika univerzitách ve Velké Británii a Spojených státech. Za román \"Staří parťáci\" získal roku 1986 Man Bookerovu cenu. Roku 1990 byl povýšen do šlechtického stavu.\n\n\nPočátek jeho díla je spojen s generací rozhněvaných mladých mužů, pozdější romány lze považovat za satirické. Je považován za zakladatele tzv. universitního románu.\n\nJeho poezie patří do skupiny The Movement.\n\n\n"}
{"id": "18869", "url": "https://cs.wikipedia.org/wiki?curid=18869", "title": "Hloubětín (stanice metra)", "text": "Hloubětín (stanice metra)\n\nHloubětín (zkratka HL) je stanice na trase B pražského metra. Byla zprovozněna v říjnu 1999. Nachází se ve stejnojmenné čtvrti, nedaleko Hloubětínského sídliště, pod ulicí Poděbradskou.\n\nStanice je ražená, trojlodní se zkrácenou střední lodí a sedmi páry prostupů na nástupiště, které se nachází 26 m pod povrchem. Obklady stěn za kolejištěm jsou řešeny smaltovanými plechy s kombinací barev: bílé, žluté, zelené a dvou odstínů modré. Tato barevná kombinace však provází stanici nejen na stěnách za kolejištěm, ale i v eskalátorovém tunelu, ve vestibulu a výstupech na povrch. Hloubětín má jeden výstup s jedním eskalátorovým tunelem a jedním vestibulem, napojeným do podchodu pod Poděbradskou ulici. Umožněn je také přístup handicapovaným osobám pomocí výtahu. Stanice se stavěla mezi lety 1991–1999, v období 1998–1999 se dokončovala za provozu linky B kvůli nedostatku financí pražského magistrátu.\n\nZastávka tramvaje nad stanicí na trati na Lehovec se do roku 1999 jmenovala Havana podle restaurace vybudované jako vybavení sídliště; název Hloubětín patřil zastávce a obratišti blíže středu města, které byly po zprovoznění stanice metra vzhledem ke své blízkosti k historickému centru Hloubětína přejmenovány na Starý Hloubětín.\n\n"}
{"id": "18870", "url": "https://cs.wikipedia.org/wiki?curid=18870", "title": "Náměstí Republiky (stanice metra)", "text": "Náměstí Republiky (stanice metra)\n\nNáměstí Republiky (zkratka NR) je stanice linky B pražského metra, otevřena roku 1985 pod stejnojmenným náměstím na úseku I. B. Umístěna je mezi stanicemi Můstek a Florenc.\n\nNáměstí Republiky je trojlodní stanice s 18 páry prostupů na nástupiště, ražená s plnou délkou střední lodi. Dlouhá je 110 m a je založena 40 m hluboko pod povrchem.\n\nMá dva výstupy, dva podzemní vestibuly a tři eskalátorové tunely. Oba vestibuly mají podpovrchovou dvoupodlažní monolitickou konstrukci ze železobetonu, zčásti zastropenou prefabrikovanými předpjatými nosníky. K vestibulu pod náměstím Republiky vede jeden tunel, k vestibulu na Masarykovo nádraží vede jeden krátký tunel s eskalátory Transporta československé výroby, na níž se napojuje další dlouhý s klasickým typem ruských eskalátorů, umístěný oproti tomu prvnímu zhruba kolmo.\n\nObkladem stanice jsou skleněné desky, desky Ekrona (strop) a vypouklé čočky (stěny za nástupištěm).\n\nVýstavba stanice v letech 1977–1985 si vyžádala náklady ve výši 618 milionů Kčs. Musely vzniknout rozsáhlé zábory, při kterých došlo k uzavření v náměstí a okolí Masarykova nádraží v závěru první poloviny 80. let\n\nStanice byla v roce 2002 vyplavena povodní, následně tak musela být rekonstruována. Obnoveny byly i charakteristické skleněné obrazovkové čočky, které velká voda odnesla až do stanice Karlovo náměstí. V nové podobě je jich však umístěno méně, protože některé byly nenávratně zničeny (a jejich novou výrobu u firmy TCT Rožnov pod Radhoštěm, která je dvacet let předtím coby součást koncernu Tesla vyrobila, zřejmě nikdo neobjednal); několik jejich řad tak bylo nahrazeno smaltovaným plechem. Místo originálního sdruženého nosiče známého z celého úseku I.B pro osvětlení byl použit modernější, prosvícený a odvozený z podobného ze stanice Kobylisy.\n\nDalší významnou událostí, která zasáhla do podoby západního vestibulu stanice byla výstavba obchodního domu Palladium. Kvůli tomu tak byl v roce 2006 uzavřen jeden z výstupů. V roce následujícím bylo obchodní centrum dokončeno a napojeno přímo díky vestibulu na metro.\n\n"}
{"id": "18872", "url": "https://cs.wikipedia.org/wiki?curid=18872", "title": "Marianský příkop", "text": "Marianský příkop\n\nMarianský příkop (v češtině obvykle psán Mariánský příkop) je asi 2550 km dlouhé a průměrně 69 km široké podmořské údolí tektonického původu, které se nachází východně od souostroví Mariany (Mariánské ostrovy), poblíž ostrova Guam. Jeho součástí je i vůči hladině moře nejhlubší místo zemského povrchu, hloubka podle posledního měření činí 10 994 m (dříve uváděno 10 911 m až 11 034 m) pod hladinou severního Tichého oceánu. Jedná se o nejhlubší známý podmořský příkop. Nejblíže ke středu Země je ale Polární hlubokomořská planina v Severním ledovém oceánu.\n\nPříkop vzniká na rozhraní dvou subdukujících desek a to přesněji na subdukci Pacifické desky, které se podsouvá pod desku Filipínskou. Maximální hloubka příkopu byla změřena na 10 994 metrů (odpovídá 35 798 stop) pod hladinou moře, což je více, než má Mount Everest nad mořskou hladinou.\n\nV Marianském příkopu byla v hloubce 8187 metrů pozorována dle současných poznatků nejhlouběji žijící ryba – \"Pseudoliparis swirei\".\n\nPříkop byl prvně prozkoumán plavidlem britského námořnictva Challenger II v roce 1951. Průzkumná loď dala i jméno nejhlubší části příkopu tzv. Challenger Deep. Pomocí echo odrazů od mořského dna byla určena hloubka na 10 900 metrů na místě . Hloubka byla určena pomocí výpočtu, jak rychle se odraz vrátil od mořského dna, jelikož je známa rychlost šíření zvukové vlny ve vodním prostředí. V oficiálním hlášení se ale z důvodu chyby uvedla hodnota 10 863 metrů. Chybu mělo za následek ruční spouštění a zastavení stopek pro měření doby odrazu. Tato nepatrná odchylka ubrala v prvním měření 37 metrů.\n\nV roce 1957 proběhl další průzkum příkopu tentokrát pomocí sovětské lodi \"Viťaz\", který naměřil hloubku 11 034 metrů v oblasti Mariana Hollow. Toto měření ale nebylo znovu potvrzeno. Roku 1962 loď Spencer F. Baird určila největší hloubku na 10 915 metrů. V roce 1984 pak japonská výzkumná loď \"Takujó\" (拓洋) specializovaná na hloubkový průzkum určila maximální hloubku na 10 924 metrů, což se často interpretuje jako 10 920 ± 10 metrů. Další japonská výzkumná loď určila pomocí dálkově ovládané ponorky \"Kaikó\" (かいこう) maximální hloubku na 10 911 metrů.\n\nSamostatnou kapitolou byl průzkum příkopu, při němž americký poručík Don Walsh a švýcarský oceánolog Jacques Piccard pomocí batyskafu US Navy Trieste prozkoumali dno příkopu. 23. ledna 1960 v 13:06 dosáhli dna. Hloubkoměr hlásil hloubku 11 521 metrů, což bylo ale později redukováno na 10 916 metrů. K velkému překvapení byl na dně objeven život v podobě platýsů a garnátů, nicméně v případě platýsů šlo pravděpodobně o omyl.\n\nNaměřený tlak na dně Marianského příkopu dosahoval 1086 baru, což odpovídá tlaku 108,6 MPa. Přibližně 1000x většímu tlaku, než je na povrchu moře.\n\nTřetím návštěvníkem dna Marianského příkopu se 26. března 2012 stal americký režisér a amatérský oceánograf James Cameron v batyskafu Deepsea Challenger. Jeho cílem bylo kromě průzkumu také natočení unikátních záběrů pro jeho další dokumentární i hrané filmy. Díky použití dvojice stereoskopických kamer na dlouhých výložnících budou tyto záběry dostupné ve 3D. Sestup zahájil v 5:50 místního času a asi za dvě hodiny dosáhl hloubky 10 898 m. Cesta zpět mu trvala asi 70 minut a na hladinu se vynořil kolem poledne. \n\nČtvrtým člověkem na dně Mariánského příkopu se stal během pěti ponorů ve dnech 28. dubna až 7. května 2019 Victor Vesco z americké výpravy \"Five Deep Expeditions\". Vytvořil nový rekord v hlubokomořském ponoru, když sestoupil do hloubky 10 928 metrů. Předchozí rekord tak překonal o 16 m. Na místě objevil čtyři dosud neznámé druhy korýšů, ale i plastový odpad.\n\n\n"}
{"id": "18873", "url": "https://cs.wikipedia.org/wiki?curid=18873", "title": "Hloubětín (rozcestník)", "text": "Hloubětín (rozcestník)\n\nTermín Hloubětín má více významů:\n\n"}
{"id": "18874", "url": "https://cs.wikipedia.org/wiki?curid=18874", "title": "Náměstí Republiky", "text": "Náměstí Republiky\n\nNáměstí Republiky není jednoznačný termín, který může mít tyto významy:\n\n\n\n"}
{"id": "18876", "url": "https://cs.wikipedia.org/wiki?curid=18876", "title": "Soustava žláz s vnitřní sekrecí", "text": "Soustava žláz s vnitřní sekrecí\n\nSoustava žláz s vnitřní sekrecí, nebo endokrinní systém (endokrinní = s vnitřním vyměšováním, sekrece = vylučování), je kontrolní systém endokrinních žláz, které vylučují chemické posly zvané hormony, které cirkulují v těle v krevním oběhu na ovlivnění vzdálených orgánů. To nezahrnuje exokrinní žlázy (exokrinní = s vnější sekrecí) jako např. slinné žlázy, potní žlázy a žlázy v gastrointestinálním traktu (gastrointestinální = týkající se žaludku a střeva).\n\nSignální přenos některých hormonů se steroidní strukturou zahrnuje jaderní hormonové receptorové proteiny, které jsou třídou ligandem aktivovaných proteinů, které když jsou navázané na specifické sekvence DNA, slouží jako zapínače/vypínače transkripce v buněčném jádře. Tyto přepínače kontrolují vývoj a diferenciaci kůže, kostí a center chování v mozku, stejně jako kontinuální (spojitou) regulaci reproduktivních tkání.\n\nNemoci endokrinního systému jsou běžné, např. diabetes mellitus (cukrovka), nemoci štítné žlázy atd. Oblast medicíny zaobírající se poruchami endokrinních žláz je endokrinologie, odvětví interní medicíny.\n\nReguluje, řídí a koordinuje spolu činnost organismu s nervovou soustavou. Podílí se na udržení homeostázy, reguluje metabolismus, odezvě organismu na stres a je hlavní regulátorem růstu a reprodukce jedince. Na rozdíl od nervové soustavy, která se uplatňuje zejména při okamžité odezvě na podnět a při chování, se endokrinní systém uplatňuje hlavně při pomalejších regulacích dlouhodobého charakteru. Oba systémy se vzájemně doplňují a velmi těsně spolu kooperují při řízení organismu. Rychlost odezvy na podnět je sice pomalejší,ale působí déle. Je dáno způsobem přenosu informace v organismu. Endokrinní systém využívá k přenosu informací chemické sloučeniny – hormony. Řízení systému je označováno jako humorální, protože hlavním transportním médiem hormonů jsou tělní tekutiny (z latinského humor).\n\n\n\n\n\n\n\n\n\n\n\n\n\n\n\n\n\n\n\"Informace čerpány z \"\n\nNadprodukce hormonů kůry nadledvin nebo také nadbytek vody, která zůstává v těle. Způsobující „měsícovitý obličej“, otoky, obezitu, vysoký krevní tlak, hrbatá záda a vysoký krevní cukr. Léčí se odstraněním žláz.\n\nPoměrně stálou hladinu glukózy v krvi zajišťuje hormon inzulin. Při cukrovce vylučuje pankreas málo inzulinu nebo vůbec žádný. Hladina glukózy v krvi je pak nebezpečně vysoká a jsou nezbytné pravidelné injekce inzulinu a omezený přísun sacharidů.\n\nNadprodukce hormonů štítné žlázy tyroxinu a trijodtyroninu, způsobující zvýšení látkové přeměny, nepravidelnou srdeční akci, nadměrný příjem potravy, zrychlení tepu, neklid, třes , labilitu, nadměrné pocení a hubnutí. Člověk jí, ale netloustne. Je zmírňován léky nebo částečným odstraněním štítné žlázy.\n\nNadprodukce hypofyzárního růstového hormonu somatotropin. Vyvolá nadměrný vzrůst. Obvykle je příčinou nádor hypofýzy, který může být odstraněn.\n\nNedostatek hypofyzárního růstového hormonu somatotropin Vedoucí k malému vzrůstu. Může být léčeno injekcemi růstového hormonu. V lékařství nazýván lépe jako nanismus.\n\nSnížená produkce hormonů štítné žlázy tyroxinu a trijodtyroninu, způsobující snížení metabolismu, snížení frekvence dechu a tepu, tloustnutí, zpožděné myšlení a řeč, únavu a ztrátu vlasů. Může být vyvolána nedostatkem jódu v potravě a může být léčena podáváním uměle vyrobených hormonů. Neléčená vede ke kreténismu.\n\n\n"}
{"id": "18878", "url": "https://cs.wikipedia.org/wiki?curid=18878", "title": "Invalidovna", "text": "Invalidovna\n\nInvalidovna je zařízení pro ubytování invalidů, často například z řad válečných veteránů. \n\n"}
{"id": "18881", "url": "https://cs.wikipedia.org/wiki?curid=18881", "title": "Hůrka", "text": "Hůrka\n\nHůrka má více významů:\n\n\n\n\n\n\n\n"}
{"id": "18883", "url": "https://cs.wikipedia.org/wiki?curid=18883", "title": "Rebutia kariusiana", "text": "Rebutia kariusiana\n\nRebutia kariusiana je mimořádně pěkný druh rodu rebucie, nápadný svými cizosprašnými květy zvláštního růžového odstínu, který bývá přirovnáván k barvě peří plameňáků. Pojmenován byl na počest dr. Kariuse z Muggensturmu (Baden-Württembersko).\n\nWessner, Willi; Kakteen und andere Sukkulenten, 14: 149, 1963\n\nSekce \"Rebutia\", řada \"Wessneriana\"\n\nSynonyma: \n\nTělo jednoduché nebo málo odnožující, kulovité, až asi 50 mm v průměru, pokožka listově zelená, temeno snížené a otrněné. Žebra spirálovitá, rozložená v hrbolky; areoly dlouho šedohnědě plstnaté, asi 5 mm vzdálené. Okrajových trnů 8 - 10, 3 - 6 mm dlouhé, bílé až světle hnědé, zpočátku světlejší; středové trny 3 - 4, až 6 mm dlouhé, tmavě hnědé, na bázi zesílené.\n\nKvěty asi 45 mm dlouhé, 40 mm široké, uvnitř i vně růžové, v barvě intenzívně růžové zbarvených plameňáků; poupata špičatá, světle zelená; lůžko květní bledě až olivově zelené; trubka 12 mm dlouhá, s bledě zelenými šupinami; nitky žluté; čnělka nahoře bílá, dole narůžovělá, blizna žlutá; okvětní lístky špičatě kopinaté, vnější se světle nahnědlým středním proužkem na vnější straně. Plod ve zralosti žlutozelený, 6 mm v průměru. Semena leskle černá, hilum bílé.\n\n\"Rebutia kariusiana\" projevuje v našich sbírkách jen minimální variabilitu. Barevný odstín květů je velmi jednotný a charakteristický. Drobné rozdíly v odstínu vybarvení trnů jsou zřejmě jen důsledkem rozdílů kultury, případně stáří rostlin. Nově nebyl tento druh asi žádným sběratelem znovu nalezen, žádný sběr alespoň nebyl k tomuto jménu přiřazen.\n\nOblast rozšíření \"R. kariusiana\" leží v severní Argentině, v provincii Salta. mezi areály \"Rebutia violaciflora\" a \"Rebutia beryllioides\". Podle jiných informací byla původní rostlina (rostliny?) objevena v zásilce \"R. marsoneri\" a měla by pocházet z oblasti výskytu tohoto druhu, tedy z provincie Jujuy.\n\n\"R. kariusiana\" byla namnožena a rozšířena W. Wessnerem, který ji také roku 1963 popsal. Nálezcem byl údajně sběratel H. Lembcke, který ji poslal společně s \"R. senilis\" a \"R. marsoneri\". Podle polohy naleziště a rovněž některými svými znaky ukazuje \"R. kariusiana\" přechodný charakter mezi druhy \"R. violaciflora\" a \"R. wessneriana\", jak to také naznačují její zařazení v minulosti. V roce 1965 byla \"R. kariusiana\" Buiningem a Donaldem zařazena jako varieta k \"R. calliantha\", kde se zdá vykazovat nejbližší vazby k \"R. beryllioides\". Ve zpracování rodu \" Rebutia\" roku 1976 ji Donald zařadil do příbuzenstva \"R. minuscula\" jako formu k subsp. \"violaciflora\" druhu \"R. minuscula\", což odvozuje ze struktury květů a semen. Naproti tomu značné rozdíly (větší vzrůst s omezeným odnožováním, špičatá světle zelená poupata, žlutozelený plod a cizosprašnost) nesvědčí pro příslušnost \"R. kariusiana\" k \"R. violaciflora\", navíc ještě pouze na úrovni formy. Užší vazby lze nalézt k některým formám z příbuzenstva \"R. wessneriana\", tvoří zde spojovací článek k některým světlým a spíše cizosprašným formám \"R. violaciflora\" a v širším smyslu i spojovací článek mezi příbuzenskými okruhy \"R. minuscula\" a \"R. wessneriana\".\n\n\"R. kariusiana\" roste dobře i pravokořenná a dobře kvete. Svým otrněním a zejména květy charakteristického zbarvení představuje skutečně zajímavou rostlinu, která by si zasloužila mnohem většího rozšíření do našich sbírek, nabídka je však dosti malá jak v semenech, tak i rostlinách, což je do jisté míry asi způsobeno i její cizosprašností.\n\n\n"}
{"id": "18884", "url": "https://cs.wikipedia.org/wiki?curid=18884", "title": "Pankrác (stanice metra)", "text": "Pankrác (stanice metra)\n\nPankrác (zkratka PN) je stanice na lince C pražského metra. Nachází se na úseku I. C mezi stanicemi Pražského povstání a Budějovická v lokalitě, která je nazývána Pankrácká pláň v ulici Hvězdova na katastru Nuslí. Byla otevřena jako jedna z prvních, 9. května 1974, a do roku 1990 se jmenovala \"Mládežnická\".\n\nStanice Pankrác se nachází pod ulicí \"Na Pankráci\" v Praze 4 na katastru Nusle. Je hloubená, založená v jámě hluboké 17 m; samotná stanice je hluboko ale jen 14 m, dlouhá pak 232 m (z toho zhruba 100 m tvoří samotné nástupiště).\n\nPankrác má jeden výstup s jedním podpovrchovým, mělce založeným vestibulem, umístěným přímo nad nástupištěm a spojeným eskalátory vycházejícími přímo z jeho prostředku. Jedná se o podobný systém, jako je ve stanici Ládví.\n\nObkladem stanice jsou mramorové desky. Výstavba stanice mezi lety 1967 a 1974 stála 80 milionů Kčs.\n\nVestibul stanice (viz obrázek vpravo) byl přímo propojen s obchodním centrem \"Arkády Pankrác\", slavnostně otevřeným 14. listopadu 2008, shodou okolností v den 90. výročí první volby Tomáše Garrigue Masaryka prvním prezidentem Republiky Československé.\n\nStanice Pankrác se má po vybudování plánované linky D stát přestupní stanicí. 19. června 2019 byl zahájen geologický průzkum pro linku D. V dřívějších dobách (80. a 90. léta 20. století) bylo zamýšleno ještě také zavedení linky E, díky čemuž by tak vznikla první stanice metra v Praze, kde by se křížily linky tři.\n\nPro toto uspořádání by musel být zvolen jiný způsob půdorysu stanice, než klasický systém dvou nad sebou umístěných a přestupní chodbou propojených nástupišť; jednotlivé linky by se musely nacházet blíže u sebe, například i na jenom nástupišti. Tato změna by se však nejspíš nedotkla nástupiště linky C, které by zůstalo zachováno (výjimkou jsou samozřejmě zaústění případných přestupních chodeb)\n\n"}
{"id": "18885", "url": "https://cs.wikipedia.org/wiki?curid=18885", "title": "Kniha Ester", "text": "Kniha Ester\n\nKniha Ester ( , \"megilat Ester\", doslova „svitek Ester“) je jedna ze starozákonních knih. Židé ji řadí mezi Spisy, konkrétně mezi megilot, sváteční svitky. Křesťané ji naopak zařazují mezi knihy dějepisné. Vypráví o tom, jak Židovka jménem Ester, která se stala královnou v Perské říši, zachránila svůj lid od pogromu. Kniha zdůvodňuje vznik židovského svátku Purim.\n\nKniha Ester existuje v několika textových verzích, z nichž jsou nejvýznamnější tři:\n\nHebrejský text je přijímán židovským a protestantským kánonem. Když svatý Jeroným překládal Bibli do latiny (tzv. Vulgáta), přeložil kromě řeckého textu i ty úryvky, které se nacházely v řeckém textu „A“ a připojil je jako dodatky na konec knihy. Jako součást Vulgáty se pak tyto texty staly i součástí katolického kánonu.\n\nPřijetí knihy Ester do kánonu však nebylo snadné. Jelikož hebrejská verze neobsahuje žádné zmínky o Bohu, nebyla mnohými považována za součást písem. Nakonec se však do hebrejského kánonu dostala. Avšak např. mezi kumránskými svitky se nenachází ani jeden zlomek jejího textu.\n\nJádro knihy (hebrejského textu) se datuje obvykle do 5. století př. n. l. Řecké verze jsou o něco mladší, řecké dodatky v textu A pocházejí z 2. století př. n. l., jak vyplývá z datace na konci knihy.\n\nPerský král Achašveróš (v kralickém překladu Asverus), jenž je zpravidla ztotožňovaný s Xerxem I., případně Artaxerxem II., pořádal velikou oslavu k výročí své vlády, kam sezval spoustu významných lidí té doby. Hodně se hodovalo a pilo a král, značně opilý, poslal pro svou ženu, královnu Vašti, ať za ním přijde (patrně nahá), aby všichni viděli, jakou mají krásnou královnu. To ovšem královna odmítla, a tak byla na králův rozkaz zbavena trůnu. Po čase král vyslal posly po celé své říši, aby mu přivedli kandidátky na novou královnu. Poslové sebrali krásné ženy z celého království, mezi jinými i Židovku Ester, neteř Mordechaje. Král z ní byl unesen a Ester se stala královnou. Na Mordechajovu radu však králi neprozradila svůj původ ani vztah k Mordechajovi.\n\nJednou Mordechaj náhodou vyslechl rozhovor dvou mužů, kteří chtěli krále zabít. Vzkázal to proto Ester, která krále varovala. Posléze mu prozradila, že jí to řekl Mordechaj. Po čase se stal královým prvním ministrem Haman, který pocházel z Amálekova rodu, starého nepřítele Izraele. Haman nenáviděl Mordechaje, který se mu odmítal klanět a vzývat ho jako boha, jak činili ostatní. Začal tedy Židy u krále hanit a po čase jej přesvědčil, že by bylo dobré tuto nepoddajnou skupinu zlikvidovat. Achašveróš k tomu nakonec dal souhlas (nevěděl, že jeho žena je Židovka). Aby Haman zjistil nejvhodnější datum pro vyvraždění Židů, metal los \"pur\", jehož prostřednictvím mu měl být zjeven správný den pro provedení jeho plánu. Mordechaj se to dozvěděl a vydal se varovat Ester, že Židům hrozí záhuba. Oděl se do žíněného roucha, na hlavu si vysypal popel a vypravil se do královského paláce. Prostřednictvím jejího sluhy vyložil Ester, co se dozvěděl. Královna strýci vzkázala, aby svolal všechny Židy žijící v Šúšanu a aby se za ní tři dny postili. Ona sama se také se svými služebnými postila. Po třetím dnu se v královském rouchu vydala za Achašveróšem. Podle midraše se tehdy stal zázrak, neboť král Ester přijal, ačkoli předtím vydal rozkaz, že pod hrozbou trestu smrti nechce být rušen. Král se jí však zeptal, co si přeje. Ester odvětila, že hostinu, kde by byla ona, král a Haman.\n\nNa večeři se hodovalo a král se Ester opět zeptal co by ráda. Na to odpověděla, že ještě jednu takovou večeři ve stejném složení. Haman stále nemohl zapomenout na Mordechajovu troufalost a jeho žena Zereš mu pak navrhla, ať postaví kůl, na němž by Mordechaje pověsili. Toho večera král nemohl spát. Četl si proto v Knize letopisů památných událostí a pozastavil se u dvou dvořanů, kteří se pokusili vztáhnout ruku na krále. Služebných se posléze optal, jak se Mordechajovi odvděčili, a oni odpověděli, že nijak. V tom přišel Haman, který původně chtěl po králi, aby nechal Mordechaje popravit. Achašveróš se ho namísto toho zeptal, co by udělal člověku, kterého si král nanejvýš váží a ctí ho. Haman, domnívaje se, že král mluví o něm, odvětil, že takového člověka by oblékl do královského roucha a posadil na královského koně. Roucho a koně by odevzdal do rukou velmožů, kteří by pak onoho muže oblékli a provedli po městském prostranství. Nato mu král nařídil, aby tedy tuto poctu prokázal Mordechajovi. Haman tak začal Mordechaje nenávidět ještě víc.\n\nPři druhé hostině se Ester přimluvila za svůj lid. Požádala krále, aby jí a jejímu lidu, který má být povražděn a vyhuben, daroval život. Král se otázal, kdo je ten ničema, který chtěl něco takového provést. Na to mu Ester odpověděla, že tím člověkem je jeho první ministr Haman. Rozhořčený Achašveróš vyšel do palácových zahrad, aby se uklidnil. Haman využil příležitosti a pokusil se královnu odprosit. Padl přitom na pohovku, na níž Ester seděla. V tu chvíli se vrátil Achašveróš, a když to uviděl, nechal Hamana pověsit na kůl, který měl připravený pro Mordechaje.\n\nToho dne udělil král Židům svolení k obraně proti pogromu. Mordechaj napsal královým jménem list všem místodržícím a správcům zemí, jimž Achašveróš vládl. Tímto dopisem dával král všem Židům právo, aby se shromáždili a postavili se na obranu svých životů. Opis tohoto listu byl vydán jako zákon všude ve všech krajinách a byl zveřejněn všem národům, aby byli přichystáni vykonat pomstu nad nepřáteli. Dvanáctého dne měsíce adaru se Židé zmocnili těch, kdo je nenáviděli. Židé se shromáždili ve svých městech a všech krajinách, jimž vládl král Achašveróš, a pobili všechny, kteří je chtěli vyhubit.\n\nMordechaj pak tyto události sepsal a rozeslal dopisy všem Židům ve všech krajinách krále Achašveróše. V nich jim uložil, aby každým rokem slavili čtrnáctého a patnáctého dne měsíce adaru jako památku na dny, v nichž se zbavili svých nepřátel, a na měsíc, který jim přinesl zvrat, místo starosti radost. Aby je slavili radostným hodováním a aby v ten čas posílali jeden druhému dárky a chudým dary.\n\nKniha reaguje na situaci Židů v diaspoře, mimo jejich vlast, a snaží se vyřešit otázku loajality a chování Židů vůči vrchnosti. Zdůrazňuje povinnost Židů se angažovat a být loajální, až do té míry, dokud jim to umožňuje jejich víra. V případě nebezpečí je vyzdvihnut příklad Ester a Mordechaje, kteří svou poctivostí i nasazením a moudrostí dokázali zvrátit osud celého národa.\n\nJe možné, že kniha byla napsána přímo s úmyslem ospravedlnit a zdůvodnit svátek \"purim\", jehož původ je třeba hledat v Babylonii, ale spojení tohoto svátku a vyprávění je spíše pozdějšího data a druhotné.\n\nŘecké dodatky, jež jsou přijímány pouze v katolickém kánonu a které se tedy řadí mezi deuterokanonické knihy, se nacházejí v řeckém textu „A“. Jedná se celkem o 6 vsuvek na různých místech, označovaných obvykle písmeny A – F. Snaží se doplnit to, co v knize podle redaktora chybí, a to spojení s Bohem. Vsuvky jsou tedy především modlitby Ester a Mordechaje (C) a Mordechajův apokalyptický sen na začátku (A) a jeho výklad na konci (F). Ostatní texty doplňují vyprávění v různých aspektech.\n\nŘecké dodatky ponechávají děj beze změny, ale zcela a zásadně mění poselství a povahu textu. Zaprvé přenášejí veškerou aktivitu a zodpovědnost z Ester a Mordechaje na Boha. Ester a Mordechaj jsou „jen“ zbožní Židé, kteří veškerou svoji důvěru vkládají v Něho (viz jejich modlitby, dodatek C), a On pro jejich zbožnost jedná za ně. Je to mimo jiné právě Bůh, kdo např. obměkčí srdce Achašveróše, takže Ester přijme, i když přichází mimo předvolání (dodatek D).\n\nDruhým významným rysem je apokalyptika. Situace je popsána černobíle jako boj mezi silami dobra a zla, takže se jednotlivé jemné odstíny povah zachycené v původním textu vytrácejí. Tento boj se odehrává téměř na kosmické úrovni mezi Božím lidem a jeho nepřítelem, kteří jsou v historické skutečnosti zastoupeni Mordechajem a Hamanem. Tento kosmický univerzální nádech dodává textu úvodní Mordechajův sen a jeho výklad na konci knihy. Tyto dva dodatky (A a F) tak tvoří rámec, který otevírá a uzavírá (a tím i interpretuje) celou knihu. Ve svém snu Mordechaj vidí dva draky, jak spolu zápasí (tj. on a Haman), neboť šlo o osud všech spravedlivých (tj. Židů). Z jejich volání k Bohu vzešel pramínek a z něj pak řeka (tj. Ester), která celou situaci zachránila, takže po temnotě a bouři opět nastal slunečný den.\n\nTyto apokalyptické dodatky tak v podstatě popírají možnost loajálnosti Židů s vládní mocí, naopak nahlížejí na svět značně černobíle, rozlišujíce jasně mezi spravedlivými a jejich nepřáteli a chápajíce jejich boj jako nesmiřitelný zápas mezi silami dobra a zla.\n\n\n"}
{"id": "18886", "url": "https://cs.wikipedia.org/wiki?curid=18886", "title": "Skalka (stanice metra)", "text": "Skalka (stanice metra)\n\nSkalka (zkratka SK) je stanice na trase A pražského metra na původně spojovací trati SH ve Strašnicích. Byla otevřena dodatečně 4. července 1990 a do 25. května 2006 byla konečnou stanicí.\n\nStanice Skalka se nachází na sídlišti Skalka pod ulicí Na Padesátém v Praze 10. Je hloubená, založená v otevřené jámě, budovaná za provozu jako dlouhodobá koncová stanice. Její konstrukce je monolitická a přizpůsobená tomu, že byla stavěna za provozu. Skalka je 9,25 m pod povrchem. Má jeden vestibul spojený s nástupištěm schodištěm vybíhajícím z prostředku nástupiště a potom vedoucího šikmo mimo osu trati. Stanice byla do rekonstrukce v roce 2017 obložena glazovanými tvarovkami Hurdis bílými, modrými a hnědými. Výstavba stanice v letech 1987 – 1990 stála 291 mil. Kčs.\n\n19. prosince 2001 byla zahájena rekonstrukce výtahu pro imobilní osoby ve stanici Skalka. Od 1. června 2002 mohli cestující již výtah používat.\n\nStanice je dostupná pěšky ze sídliště Skalka a z části starší zástavby Strašnic; je však – jako většina stanic metra – především přestupním bodem mezi metrem a povrchovou dopravou. Při svém otevření v roce 1990 k ní byla přivedena autobusová doprava z velké části jihovýchodního sektoru Prahy – především z Hostivaře, Horních a Dolních Měcholup, Uhříněvsi, ze sídlišť Zahradní Město, Horní Měcholupy-Petrovice, Hornoměcholupská a Košík a také z od průmyslových podniků v Hostivaři, Dolních Měchopulech, Malešicích a Uhříněvsi.\n\nS rozvojem pražské integrované dopravy sem byly nasměrovány i příměstské linky z Říčan a okolí, později i od Kostelce nad Černými lesy, Ondřejova, Stříbrné Skalice aj. Nástupiště a obratiště autobusů však již přestávaly tomuto náporu stačit, zvýšený provoz negativně ovlivňoval sídliště Skalka a autobusy často nabíraly zpoždění v kolonách v Úvalské a Černokostelecké ulici. Proto bylo rozhodnuto o prodloužení metra do stanice Depo Hostivař. Tato stanice byla otevřena roku 2006 a byly k ní přesunuty všechny příměstské linky a městské linky do oblasti Uhříněvsi a Dolních Měcholup.\n\nZ hlediska provozu metra je stanice zajímavá tím, že v ní některé soupravy končí. Trasa odtud do stanice Depo Hostivař má totiž nižší propustnost, a proto v pracovních dnech kromě časného rána a večera končí polovina souprav zde na Skalce.\n\n"}
{"id": "18887", "url": "https://cs.wikipedia.org/wiki?curid=18887", "title": "Strašnická (stanice metra)", "text": "Strašnická (stanice metra)\n\nStrašnická (zkratka SR) je stanice linky A metra v Praze, ve čtvrti Strašnice u křižovatky ulic Starostrašnická a V Olšinách, v blízkosti bývalého jádra Starých Strašnic. Stanice byla otevřena 11. července 1987 s úsekem III.A, kterým byla linka prodloužena ze stanice Želivského o jednu stanici právě na Strašnickou. Výstavba stanice stála 241,4 mil. Kčs.\n\nPůvodně měla stanice pracovní název Starostrašnická podle názvu zbytku ulice, která původně procházela jádrem Starých Strašnic (tento název nesla v té době i oddělená druhá část ulice, v roce 1993 pojmenovaná Ke Strašnické, podle směru ke stanici metra). Nakonec byl název stanice zkrácen na Strašnická.\n\nRažba tunelů směrem k této stanici započala již v září 1981, výstavba stanice započala roku 1982. Stanice byla stavěna na dně otevřené stavební jámy.\n\nPodobným způsobem, prodloužením trasy o jednu stanici, byly později otevřeny i navazující stanice Skalka (v létě 1990) a Depo Hostivař (2006) .\n\nStanice Strašnická se nachází pod ulicí Starostrašnická, 7,5 m pod povrchem. Je hloubená, založená v otevřené jámě, do 4. července 1990 koncová. Za stanicí je kolejové křížení vhodné pro dočasné ukončení trasy s dvěma obratovými kolejemi.\n\nStanice má nadzemní vestibul v budově o půdorysu kruhu s průměrem cca 35 metrů u křižovatky Starostrašnické ulice a ulice V Olšinách. Do vestibulu vede z jihovýchodního konce nástupiště pevné schodiště, v jehož části byla dodatečně vybudována a 16. února 2004 zprovozněna šikmá plošina pro handicapované cestující. Z vnější strany je v budově zabudována trafika, později byla vestavěna druhá trafika dovnitř vestibulu. V budově se dále nachází stanoviště předprodeje jízdenek (s přístupem zvenčí) a veřejné záchody (s přístupem z chodby u vestibulu). Kvůli výstavbě vestibulu byla přeložena tramvajová trať, Starostrašnická ulice původně vedla přímým směrem až do křižovatky s ulicí V olšinách, do níž tramvaj v ostrém úhlu zatáčela. V rámci výstavby metra byla ulice pro automobily zaslepena a pro tramvaje byl vybudována přeponová přeložka se zastávkami. Pod ulicí V olšinách byl ve směru bývalé ulice Starostrašnická vybudován podchod, po obou stranách ulice V olšinách byly vybudovány zastávkové zálivy s výstupními a nástupními zastávkami autobusů MHD. Návazná autobusová doprava jezdí zejména do oblasti ulice V korytech a sídliště Zahradního Města západ a starých Záběhlic a do Ruské ulice pod Vinohradskou nemocnici, na druhou stranu do oblasti Rybníčků. Autobusy do oblasti Zahradního Města původně končily jednosměrným objezdem (příjezd přes zastávku Štěchovická).\n\nPůvodně se počítalo i s otevřením druhého vestibulu, který měl ústit k budoucímu sídlišti plánovanému po zbourání vilové zástavby v této části Strašnic. Po roce 1990 byly tyto plány přehodnoceny a vestibul dokončen nebyl, avšak ze severozápadního konce nástupiště vede tímto směrem slepé pevné schodiště.\n\nAutorem architektonické podoby byl Vlastimil Jakl. Stěny za kolejištěm jsou obloženy tmavohnědými glazovanými hurdiskami, nikoliv hliníkovými výlisky, typickými pro dosavadní stanice linky A.\n\nV pražském metru bývá obvyklé, že za každou koncovou stanicí jsou boční dvě odstavné koleje prodlouženy do nového, následujícího úseku. U stanice Strašnická tomu tak není, na Skalku vedou za stanicí vnitřní dvě koleje, za stanicí se tedy nachází v každé koleji jedna kusá kolej, která svou délkou 80 metrů nevyhovuje pro žádnou manipulaci se soupravami, které jsou dlouhé 100 metrů. Tyto koleje měly pokračovat do plánované stanice Průběžná, která se nakonec nerealizovala a místo ní vznikla Skalka, ale na manipulační spojce do Depa Hostivař. S těmito dnes slepými kolejemi se později údajně počítalo pro dříve uvažované odbočení tratě A1 směrem na Zahradní Město, které však není obsaženo v územním plánu.\n"}
{"id": "18890", "url": "https://cs.wikipedia.org/wiki?curid=18890", "title": "Ester", "text": "Ester\n\nŽenské vlastní jméno Ester může pocházet ze staroperského \"stāra\" (novopersky \"setāra\" znamenající „hvězda“) či může být odvozeninou jména babylonské bohyně lásky Ištar. Ve Starém zákoně se takto jmenuje perská královna židovského původu, jejíž jméno Ester (hebrejsky אֶסְתֵּר) mohlo být odvozováno z hebrejského slovesného kořene סתר (zprava doleva psáno písmeny „samech“, „tav“ a „reš“), který může mít tyto významy: „maskovat se, skrývat se, být zahalený, zahalit se“ . V tom případě by jméno Ester mohlo označovat někoho, jehož pravá totožnost není na první pohled zřejmá nebo je záměrně skrývaná.\n\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +6,6%, což svědčí o poměrně značném nárůstu obliby tohoto jména.\n\nEsterka, Esťa, Esi, Ettie, Etinka\n\n\n\n"}
{"id": "18895", "url": "https://cs.wikipedia.org/wiki?curid=18895", "title": "Žvahlav", "text": "Žvahlav\n\nŽvahlav, v dalších českých překladech Tlachapoud, Hromoplkie nebo Žvaňhalí (v originále \"Jabberwocky\") je nesmyslná (nonsensová) báseň, kterou Lewis Carroll vydal v knize \"Za zrcadlem a co tam Alenka našla\". Je všeobecně považována za jednu z nejlepších nesmyslných básní v angličtině.\n\nBáseň je pro její komplikovanost velmi těžké přeložit do jiných jazyků. Právě proto a pro popularitu \"Alenky\" byl ovšem, značně volně, překládán do mnoha jazyků, často opakovaně. Překlady obvykle nerozlišují nadpis (Jabberwocky = Hromoplkie) od tvora v básni (Jabberwock = Hromoplk). Pro porovnání následují první dvě ze sedmi slok v anglickém originále a ve čtyřech českých překladech. Autorem prvního z nich je Jaroslav Císař (30. léta 20. století; jedná se o upravenou podobu, v první verzi Císař používal přítomný čas); autorem druhého jsou Aloys a Hana Skoumalovi a pochází z 60. let, třetí z počátku 21. století (Václav Z. J. Pinkava) a čtvrtá z roku 2015 (Petr Staníček).\nV slovenštině existuje z minulosti její překlad pod názvem Taradúr.\n\nZačátek básně je v knize vysvětlen, když Alenka potkává postavu zvanou Valihrach (\"Humpty Dumpty\"). Ten se chlubí, že umí vysvětlit všechny básně, které kdy byly napsané, a dokonce i některé, co napsané nebyly. „Tlachapoud“ (v orig. \"Jabberwocky\" od slovesa \"jabber\" - tlachat, žvanit, brebentit) je popsán jako nebezpečné zvíře. „Svačvečer“ (v orig. \"brillig\" - doba, kdy se peče - \"broil\" - maso k večeři) je denní doba mezi svačinou a večeří, „lysperný“ (v originále \"slithy\" - patrně od \"slimy\", slizký a \"lithe\", čilý) je něco mezi „lysý“ a „čiperný“ atd.\n\nPlné znění jednotlivých překladů:\n\n"}
{"id": "18896", "url": "https://cs.wikipedia.org/wiki?curid=18896", "title": "Seznam vizigótských králů", "text": "Seznam vizigótských králů\n\nSeznam vizigótských králů zahrnuje všechny náčelníky a krále germánského etnika Vizigótů mezi lety 369 a 711.\n\nTito králové a jejich vůdci – s výjimkou Fritigerna a snad i Alavivuse byli pohané.\n\nTito králové byli ariánského vyznání (stoupenci teologického učení Ariuse). Jejich postavení se zakládalo na úspěchu jejich předků, blízkých k trůnu, proto představují dynastii.\n\nVizigótské království mělo po pádu Balthské dynastie krále voleného šlechtou a klérem. Králové až do vlády Rekkareda I. byli ariánského vyznání. Rekkared I. v roce 587 konvertoval ke katolickému vyznání, (protikrál Hermenegild konvertoval dříve). Několik synů následovalo ve funkci krále své otce.\n"}
{"id": "18900", "url": "https://cs.wikipedia.org/wiki?curid=18900", "title": "Družec", "text": "Družec\n\nDružec je obec ve středních Čechách, necelých 7 km jihozápadně od Kladna. Rozprostírá se v nadmořské výšce 375-400 m (střed 375 m) kolem potoka Loděnice (Kačáku), západně od vrchu \"Veselov\" (429 m). Obec má rozlohu 7,12 km² a žije zde obyvatel. PSČ zdejší pošty je 273 62.\n\nObec má základní školu 1. stupně, působí zde fotbalový oddíl \"Sokol Družec\".\n\nNejstarší zmínka o Družci pochází z roku 1320, fara se poprvé připomíná v roce 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Družec \"(865 obyvatel)\" byly v roce 1932 evidovány tyto živnosti a obchody: lékař, cihelna, 4 hostince, knihař, 2 koláři, konsum Včela, 2 kováři, krejčí, malíř pokojů, 3 mlýny, 2 obuvníci, pekař, pila, 2 rolníci, 2 řezníci, 5 obchodů se smíšeným zbožím, sedlář, spořitelní a záložní spolek v Družci, stavební a bytové družstvo Domov, stavební podnikatelství, švadlena, tesařský mistr, 2 trafiky, truhlář, zámečník, 2 zedničtí mistři.\n\nNa severovýchodním okraji vesnice leží přírodní památka Pod Veselovem s výskytem koniklce lučního českého.\n\nHlavní památkou je poutní kostel Nanebevzetí Panny Marie, původně gotický z 1. poloviny 14. století, později barokně přestavěný a zvětšený kolem roku 1690. Hlavní pouť se koná v neděli po 2. červenci. K pískovcovému kameni u kostela, zvanému \"Zkamenělec\", se váže lidová pověst o zkamenělém hříšníkovi. Někteří autoři kámen považují za pravěký menhir.\n\nNa návsi stojí pískovcový sloup se sochou Panny Marie, vztyčený roku 1674, práce Jiřího Grana ze sousedních Dokes.\n\nV těsné blízkosti Družce, ale již na katastru sousední Velké Dobré leží přírodní památka Veselov, malé chráněné naleziště koniklece lučního.\n\nNedaleko obce, na křižovatce lesních cest, se na stromě nachází obrázek Panny Marie. Z iniciativy rodiny Matějkovy byl obrázek v květnu 2015 obnoven a posvěcen unhošťským farářem Jaroslavem Ptáčkem. Po obrázku je pojmenována nedaleká chatová osada U Obrázku.\n\n\n\n"}
{"id": "18901", "url": "https://cs.wikipedia.org/wiki?curid=18901", "title": "Černý Most (stanice metra)", "text": "Černý Most (stanice metra)\n\nČerný Most (zkratka CM) je stanice metra na východě Prahy, ležící v katastrálním území Černý Most (zřízeném v roce 1987) u hranice Horních Počernic, u sídliště Černý Most nedaleko obchodního centra Centrum Černý Most (CČM). Byla otevřena s úsekem IV.B 8. listopadu 1998 a je dlouhodobě konečnou linky B. Název Černý Most nesla do roku 1990 dnešní konečná zastávka tramvají Lehovec, umístěná asi 2 km západněji.\n\nStanice je povrchová. Jelikož trať je do ní vedena nadzemním tubusem, je kolejiště uprostřed, dvě oddělená boční nástupiště jsou spojena nadchodem. Za stanicí je možno v odstavných kolejích provádět jednoduché opravy vlaků. Stanice je obložena bílými dlaždicemi.\n\nStanice nemá vestibuly, povahu vestibulu má pouze horní patro budovy stanice navazující úrovňově na lávku přes Chlumeckou ulici. \n\nOdjezdové nástupiště přiléhá k výstupní hraně autobusového terminálu, jejíž nástupiště má formu podloubí, příjezdové nástupiště navazuje na jižní straně stanice na soustavu schodišť ke dvěma odjezdových hranám autobusového stanoviště umístěného o úroveň níže a lávek směřujících do sídliště a k obchodnímu centru CČM. Pravá odjezdová hrana (blíže stanici metra) je určena pro dálkovou dopravu převážně do severovýchodních Čech a pro neintegrovanou příměstskou dopravu, levá hrana slouží městským a příměstským linkám Pražské integrované dopravy a speciálním městským linkám k obchodním centrům (dříve k CČM, později k OD IKEA). Výstupní zastávka pro meziměstské spoje pokračující na Florenc je umístěna na protilehlé straně Chlumecké ulice, již na území Horních Počernic. V této zastávce zastavují i linky PID od Horních Počernic, přestože poté pokračují složitým mimoúrovňovým křížením ještě do zastávky na výstupní hraně přímo u metra. Nástupiště terminálu jsou krytá pochozím horním patrem, vozovky v úsecích nástupních stání jsou z větší části nekryté. \n\nPodle webu Praha neznámá je hlavním problémem této architektury – nearchitektury její ryzí neúčelnost, která je zde prezentována na každém kroku a opravdu důsledně zvlášť v detailech. Prostor metra je s autobusovými stanovišti spojen systémem schodů, nadzemních průchodů, obchvatů, dalších schodů a spousty nepochopitelných prvků, tvořících specifický labyrint. Nástupiště mají zohýbané, zničené a hlavně velmi špinavé vybavení. Většina mobiliáře je zhotovena z jakýchsi drátěných mřížek, do kterých nejen že velmi snadno zapadají všemožné odpadky a nečistoty, ale je téměř nemožné je odsud vyčistit. V okolí je nespočet holubů díky důmyslně umístěným „bidýlkům“ a „hrazdičkám“ všeho druhu. Skrz betonová i plastová zastřešení při dešti crčí voda, na zemi se tvoří vápenaté usazeniny a u stropu krápníky. Betonové schody vedoucí k zastávkám autobusů jsou “okousané” a při vlhkém počasí kluzké. Informační tabule „Pragotron“ pro zobrazování odjezdů meziměstských autobusů byla znefunkčněna brzy po zprovoznění stanice, pokud vůbec někdy fungovala. \n\nZastávky autobusů byly vybudovány Dopravním podnikem hl. m. Prahy v roce 1998 na základě objednávky hlavního města. To provedené práce uhradilo v roce 2002. TSK poté převzala jen některé stavby, například chodníky, vozovky, parkoviště, dopravní značení a část zeleně. Například korodující konstrukce mostu a schodiště ale převzaty nebyly. Podle mluvčího magistrátu objekt nebyl předán pod správu TSK, neboť ve stavebním povolení je terminál definován jako přístupové plochy pro potřeby MHD. Město jejich správce nikdy neurčilo.\n\nV květnu 2018 magazín idnes.cz uvedl autobusové nádraží Černý Most na prvním místě z pěti míst, která dělají Praze největší ostudu. I ve čtenářské anketě toto místo s drtivou převahou zvítězilo jako nejostudnější místo Prahy, kde získalo více než čtyřnásobek hlasů oproti Čelakovského sadům a více než pětinásobek oproti autobusovému terminálu Palmovka.\n\nZačátkem dubna 2019 Pražský deník konstatoval, že za 21 let provozu autobusový terminál neprošel prakticky žádnou změnou a hlavně údržbou a stal se tak oblíbeným cílem různých pořadů o nejodpudivějších místech v Praze. Deník Metro zmínil zrezlá zábradlí, posprejované zdi a popraskaný beton, z kterého roste zeleň. Náměstek primátora zodpovědný za dopravu Adam Scheinherr označil za největší problém, že se o místo nikdo nestaral celkově a že od roku 2009 nebyl terminál nikdo schopen převzít do správy a začít se o něj starat. \n\nSituaci komplikují i nedořešené restituce a náhrady pozemků v okolí terminálu. Rozestavěný dům u výstupu z metra, z něhož byly postaveny jen základy, stojí na pozemku více vlastníků, jejichž nároky soud k roku 2019 už přes deset let bezvýsledně řešil.\n\nV roce 2016 už potřebné složité smlouvy ohledně správy terminálu byly připraveny, předjednány a schylovalo se k podpisu, ale městští politici na magistrátu odvolali vedoucí úředníky a nastalo bezvládí, které podle starosty Vondry všechny kroky zastavilo.\n\nNové vedení města na přelomu března a dubna 2019 oznámilo, že chce jako jednoznačného správce určit Technickou správu komunikací. Náměstek Adam Scheinherr se k situaci vyjadřoval jen na svém osobním facebookovém profilu. Podle jeho tvrzení z března 2019 TSK nyní na základě velmi důležité schůzky dostalo příkazem terminál převzít a začít připravovat nejen jeho údržbu, ale hlavně postupné opravy a polidštění. V březnu 2019 se zástupci magistrátu, městské části Praha 14 a TSK na společném jednání dohodli, že TSK převezme i zbývající část. TSK pro Pražský deník odmítla situaci komentovat. Vedení Prahy také zadalo vypracování studií konstrukčního stavu lávek a nevyloučilo, že některé bude muset zavřít. Starosta městské části Praha 14 Radek Vondra uvedl, že urguje opravu terminálu už 8 let, ale zatím neúspěšně. Teprve současná změna koalice na magistrátu a Vondrova osobní účast a intervence v ní vede podle Vondry k tomu, že se věci pohnuly. Už dříve městská část připravila seznam konkrétních kritických věcí k opravě a přiměla DPP a TSK k alespoň dílčím opravám. Mluvčí magistrátu Vít Hofman uvedl, že TSK je připravena majetek převzít do správy za podmínky navýšení rozpočtu o částku 116 milionů korun k zajištění nutných oprav a uvedení Terminálu Černý Most do řádného stavu. Starosta městské části Praha 14 v březnu 2019 uvedl, že předpokládá převzetí pod TSK tak do měsíce, zahájení havarijních oprav obratem, přípravu studie a zásadnější rekonstrukci v nejbližších dvou letech. Studie pro revitalizaci by měla posunout terminál do 21. století.\n\nPodle zprávy z 23. dubna 2019 je autobusové nádraží v havarijnímu stavu, u ocelových i betonových částí konstrukce je zřejmá rozsáhlá koroze. Nejzákladnější opravy by město stály přes 100 milionů korun. Uvažuje se i o částečné demolici a nové výstavbě terminálu.\n"}
{"id": "18902", "url": "https://cs.wikipedia.org/wiki?curid=18902", "title": "Karl Marx", "text": "Karl Marx\n\nKarl Heinrich Marx, dříve uváděn také jako Karel Marx (5. května 1818 Trevír – 14. března 1883 Londýn) byl německý filosof, politický publicista, kritik klasické ekonomie, teoretik dělnického hnutí, socialismu a komunismu. Mezi jeho nejznámější díla patří \"Ekonomicko-filosofické rukopisy\", \"Komunistický manifest\" a nedokončený \"Kapitál\".\n\nSpolečně s Friedrichem Engelsem rozpracoval vlastní materialistické pojetí dějin, založené na ekonomických zákonitostech. Ve společnosti je podle nich přítomen konflikt mezi ovládanými a vládnoucími, který bude odstraněn zrušením soukromého vlastnictví výrobních prostředků a nastolením beztřídní, komunistické společnosti.\n\nJeho filosofický i politický vliv byl obrovský a z jeho myšlenek vyšla celá řada směrů v levé části politického spektra, a to jak oficiální ideologie socialistických států (marxismus-leninismus), tak nejrůznější variace neortodoxního marxismu, například frankfurtská škola.\n\nNarodil se jako třetí dítě do původně židovské rabínské rodiny v tehdy pruském Trevíru v Porýní (z českého hlediska je zajímavé že jeho předkové pocházeli mj. z Postoloprt). Otec však těsně před jeho narozením (1816/17) konvertoval ke státnímu luteránství, aby mohl nadále vykonávat práci advokáta. Roku 1824 pak byly pokřtěny také jeho děti.\n\nV Trevíru navštěvoval gymnázium, kde se seznámil se svým budoucím švagrem Edgarem von Westphalen. Roku 1836 se zasnoubil s jeho sestrou Jenny von Westphalen (1814–1881), s níž poté strávil celý život. Coby student se naučil skvěle francouzsky a podnikl několik literárních pokusů, které však záhy zavrhl. V té době již studoval práva v Bonnu (1835) a poté v Berlíně (1836), kde se zapojil do bouřlivých diskusí nad myšlenkovým odkazem nedávno zemřelého Hegela a přiklonil se k reformistům, tzv. mladohegelovcům (viz níže); poslouchal Bruna Bauera a Ludwiga Feuerbacha. Roku 1841 pak \"in absentia\" promoval na univerzitě v Jeně prací na téma rozdílu Démokritovy a Epikúrovy přírodní filosofie.\n\nV roce 1842 začaly v Kolíně nad Rýnem vycházet liberálně zaměřené noviny \"Rheinische Zeitung\"; brzy si osvojil břitký styl, proto se stal jedním z hlavních redakčních spolupracovníků a posléze i šéfredaktorem tohoto listu, radikálně opozičního vůči pruské politice. To ovšem vedlo k cenzurním zásahům státní moci a po roce k úplnému zákazu novin. Téhož roku se poprvé setkal se svým pozdějším spolupracovníkem, Friedrichem Engelsem.\n\nV roce 1843 se v Bad Kreuznachu oženil se svou snoubenkou. Z jejich sedmi dětí přežily jen tři dcery: Jenny, Laura a Eleanor. Téhož roku s rodinou odjel do Paříže, aby zde společně s Arnoldem Rugem vydával \"Německo-francouzskou ročenku\". V Paříži se seznámil s německým básníkem Heinrichem Heinem, s nímž vedl během pařížského období rozsáhlé politické diskuse. Z \"Ročenky\" však vyšlo pouze jedno číslo, a to kvůli neshodám jak s Rugem, tak s francouzskými socialisty: v polemice s nimi se začal zabývat ekonomií a směřoval ke komunistickým pozicím. Tento posun je patrný v \"Ekonomicko-politických rukopisech z roku 1844\", jež zavádějí pojem „odcizené práce“.\n\nRukopisy však nedokončil; poté, co jej navštívil Engels, uzavřeli oba muži přátelství, vedli obsáhlou korespondenci a společně sepsali několik prací, polemizujících s mladohegeliány. Během pařížského období byl tedy v základech formulován historický materialismus. Engels zároveň Marxe všemožně podporoval: posílal mu kapesné, dělal si starosti s jeho zdravotním stavem, nabádal jej k systematičtější práci apod. Engels sepsal i mnoho novinových článků, které vyšly pod Marxovým jménem.\n\nPočátkem roku 1845 musel Marx přesídlit do Bruselu, kam jej následoval Engels. V létě téhož roku společně podnikli studijní cestu do Anglie, kde navázali kontakt s tamním hnutím chartistů. Marx byl i po návratu do Belgie pronásledován pruskými úřady, a tak se raději vzdal pruského občanství. V Bruselu společně s Engelsem založil \"Komunistický korespondenční výbor\", jehož cílem bylo zastřešení různých skupin účastnících se tehdy již mezinárodního dělnického hnutí.\n\nRoku 1847 vstoupil do \"Svazu spravedlivých\", jejž založil raný socialista Wilhelm Weitling. Organizace byla poté na sjezdu v Londýně přejmenována na \"Svaz komunistů\" a začala připravovat komunistický politický manifest. Ten byl zveřejněn v revolučním roce 1848 jakožto \"Manifest komunistické strany\". V roce 1850, kdy chtěli s Engelsem proti stanovám zřídit pobočku v Kolíně nad Rýnem, byli však z pololegálního svazu vyloučeni.\n\nPolitické otřesy roku 1848 znamenaly pro Marxe vyhoštění z Belgie. Na pozvání prozatímní francouzské vlády přesídlil v únoru do Paříže a v březnu, kdy vypukla revoluce i v Německu, se vydal do Kolína, doufaje v revoluci socialistickou; k té se snažil přispět vydáváním radikálního listu \"Neue Rheinische Zeitung\". V květnu 1849 však pruská reakční vláda redakci rozpustila a jeho vykázala ze země.\n\nV letech 1844 až 1848 si Marx žil velmi dobře, v Paříži utrácel šestinásobek tehdejšího průměrného platu. Roku 1844 na něj přátelé z Německa vybrali 1000 tolarů, což odpovídalo např. tříletému příjmu slezského tkalce. Krátce poté obdržel Marx ještě 800 tolarů a roční plat 1800 tolarů za práci na novinách Vorwärts. Dále dostal 4000 franků od „Kolínského kruhu“, který financoval krátkou existenci novin Rheinische Zeitung. V prosinci 1844 mu bylo vyplaceno 1000 franků za vydání Svaté rodiny, v březnu 1848 zdědil po otci 6000 franků. Z těchto peněz měl údajně věnovat 5000 franků na zakoupení zbraní pro belgické pracující, o čemž se však nedochoval žádný doklad. Engels mu také přenechal honorář za svou knihu Podmínky pracující třídy. Finanční potíže začal Marx mít až po roce 1848. Marx se stal také na čas placeným informátorem rakouské policie.\n\nSpolečně s rodinou se nejprve uchýlil zpět do Paříže, nicméně již po měsíci, kdy jim hrozila deportace do odlehlé Bretaně, Francii opustili a usídlili se v Londýně. Brzy sem za nimi přesídlil také Engels, díky jehož podpoře zde přežívali. Společně se pustili do další publikační činnosti a mezinárodní agitace pro komunistické hnutí. Marxova hmotná situace se zlepšila v roce 1852, kdy se stal londýnským korespondentem \"New York Tribune\", kam zasílal rozsáhlé kritické politicko-ekonomické analýzy poměrů v evropských mocnostech. Spolupráci však přerušila americká občanská válka.\n\nRoku 1851 se Marxovi pravděpodobně narodil nemanželský syn, Frederick Lewis Demuth (1851–1929), jeho matkou byla Marxova služka Helene Demuthová. Marx nebyl ochoten syna uznat za svého, k jeho otcovství se zcela jistě lživě přihlásil Friedrich Engels, a Frederick byl poslán do dělnického sirotčince. Celkem by tak měl Marx osm dětí, z nichž čtyři se dožily dospělosti.\n\nPůvodně Marxovi bydleli v bytě Chelsey, odkud byli pro neplacení nájemného v květnu roku 1850 vystěhováni. Poté bydleli dočasně v Dean Street v Soho, odkud se přestěhovali jen o kousek dále do trvalejšího příbytku. Byt byl pouze dvoupokojový.\n\nV Londýně vznikala jeho hlavní ekonomická díla: v roce 1859 vyšla \"Kritika politické ekonomie\", která však nevzbudila očekávaný ohlas. Nespokojený oznámil, že hodlá vydat další, podrobnější díly, které mu s dalším studiem pod rukama dále narůstaly. Takto se postupně a nesystematicky rodilo jeho hlavní dílo, \"Kapitál\". Jeho první díl dokončoval sužován různými chorobami a teprve roku 1867 byl předán do tisku a vydán.\n\nV době práce na \"Kapitálu\" se také aktivně zapojoval do dělnického hnutí: v roce 1864 stál u zrodu První internacionály a do roku 1872 v ní zastával vedoucí funkci; formuloval její stanovy a zakládající program. Později byla ale rozpuštěna kvůli neshodám mezi komunisty, proudhonovskými a jinými anarchisty a dalšími skupinami. Když roku 1863 socialista Ferdinand Lassalle založil v Prusku svaz \"Allgemeiner Deutscher Arbeitverein\", Marx se odmítl připojit, neboť neuznával jeho národní orientaci; roku 1869 však spolupracoval s Wilhelmem Liebknechtem, zakladatelem Sociálně-demokratické dělnické strany, která se roku 1875 spojila s lasalleovskou stranou v dodnes fungující stranu SPD. Její program on sám kritizoval ještě téhož roku ve své předposlední samostatné práci s názvem \"Kritika Gothajského programu\".\n\nV dělnickém hnutí se angažovaly také jeho dcery se svými manželi: Eleanor a Jenny ve Francii, Laura v Británii.\n\nMezitím se však postupně zhoršoval jeho zdravotní stav; oslabila jej především vleklá kožní choroba. Roku 1881 zemřela jeho manželka Jenny, o dva roky později jejich dcera Jenny Longuetová. Poslední léta života věnoval práci na II. a III. dílu Kapitálu; když Marx v roce 1883 coby čtyřiašedesátiletý vdovec zemřel, našel Engels v jeho pozůstalosti obrovské neuspořádané svazky poznámek a náčrtů, které mnohdy nebyl s to rozluštit ani on sám. Po chudém pohřbu, na němž pronesl řeč Engels, byl Karl Marx pochován na londýnském hřbitově Highgate.\n\nV roce 1861 se stala Marxova finanční situace velmi špatnou, a to vlivem dopadů občanské války v USA, a následného embarga na vývoz bavlny na anglický trh ze strany Jihu. To postihlo průmysl a dělníky a Engels nebyl schopen po tři roky poslat Marxovi mnoho peněz. Marx také přišel o zdroj příjmů za své sloupky v novinách Tribune. Marx, který se zatím občas živil jen občasnou novinářskou prací, si začal hledat práci, avšak neúspěšně. Roku 1864 však Marx získal značné jmění. Dostal dědictví po své matce, peníze od Engelse a dědictví po Wilhelmu Wolffovi. (Už o rok později byl na mizině.) Z matčina jmění se Marx dočkal méně než 100 liber a po Wolffovi zdědil 824 liber. S penězi od Engelse měl příjmy téměř 1000 liber. Marxův příjem roku 1864 byl ekvivalentem 20 tehdejších dělnických mezd.\nNicméně od této doby se situace Marxe i jeho rodiny zlepšovala. Již roku 1864 se přestěhovali do nového domu na Maitland Park Road. Roku 1875 se přestěhovali do jiného domu, který však za druhé světové války zanikl. Od roku 1864 také Marxova žena Jeny pořádala plesy. V roce 1869 zařídil Engels Marxovi penzi ve výši 350 liber za rok a splatil jeho dluhy. To umožnilo Marxovi žít pohodlně s příjmem, který ho řadil mezi nejbohatší 2 % britské populace.\n\nŠlo o plodného autora a jeho myšlení prošlo poměrně složitým vývojem. Mnohé jeho spisy vyšly teprve posmrtně; s jejich zpřístupněním se ukázaly rozdíly mezi mladým Marxem (cca do roku 1848, kdy byl poprvé vydán \"Komunistický manifest\") a zralým Marxem, autorem \"Kapitálu\", kdy těžiště jeho zájmu leželo v ekonomii.\n\nCentrálním konceptem jeho filosofie je jeho postupně formulované pojetí dějin, Engelsem později označované jako historický materialismus, pozdějšími marxisty také jako dialektický materialismus (Marx sám tato označení nepoužíval). Ten je založen na Hegelově dialektice, tedy nahlížení vývoje jako stálého konfliktu tezí a antitezí, který ústí v syntezi, jež vývoj posouvá o krok dále. Jde tedy o princip věčného konfliktu. Za základní vlastnost společenského řádu označil konflikt různých společenských tříd:\n\nPosledním stupněm třídního boje je pak podle něj soudobý konflikt proletariátu a buržoazie. Podle něj je jediným a nevyhnutelným rozuzlením tohoto věčného konfliktu beztřídní, komunistická společnost. Sociální spravedlnosti má být dosaženo odstraněním příčiny třídního boje, tedy zrušením soukromého vlastnictví výrobních prostředků, a to i za cenu násilí.\n\nJeho filosofie je do určité míry scientistická: on sám byl přesvědčen, že s konečnou platností odhalil historicko-společenské zákonitosti vývoje – proto bývá jeho nauka nazývána „vědecký socialismus“, proto ho Engels v pohřební řeči přirovnal k Darwinovi. Na druhou stranu však nevypracoval žádnou ucelenější koncepci sociálního systému, který by měl nastat po konci kapitalismu.\n\nJeho myšlení bývá považováno za syntézu tří směrů evropského myšlení, na něž navazoval: německé klasické filosofie, francouzského utopického socialismu (Charles Fourier) a anglické klasické ekonomie (zejména David Ricardo a J. S. Mill).\n\nMarxovo tvůrčí období lze zhruba rozdělit na dvě části. Do roku 1867, kdy Marx publikoval (napsal) většinu svého díla, a po roce 1867, kdy byla publikována již jen Občanská válka ve Francii (1871) a Kritika Gothajského programu (1875). Podle Engelsovy informace v předmluvách k druhému a třetímu dílu Kapitálu byly rukopisy těchto dvou dílů sepsány v letech 1864 až 1867. Po roce 1867 se Marx věnoval například přírodovědě, chemii, matematice (sepsal několik matematických pojednání) atp.\n\nIntelektuální prostředí, v němž psal své rané spisy, bylo hluboce ovlivněno myšlením G. W. F. Hegela († 1831). Jeho následovníci se záhy rozštěpili na konzervativní, „pravé“ hegeliány a na tzv. mladohegelovce, jejichž zaměření vyústilo do panteismu a posléze ateismu; k mladohegelovcům, jejichž nejvýznamnější postavou byl Ludwig Feuerbach, se zpočátku řadil také on sám a společně s ním i Friedrich Engels. Ti chtěli – jeho vlastními slovy – „postavit hegelovskou dialektiku z hlavy na nohy“. Jeho spisy tohoto období jsou zpravidla polemikami s jeho současníky.\n\nKrátký spis, který vyšel v jeho \"Německo-francouzské ročence\" v Paříži roku 1844, kritizuje dvě studie Bruna Bauera, které se věnují možnosti politické emancipace Židů v Prusku a prosazují sekulární stát. Podle něj nestačí emancipace politická, v níž náboženství není překážkou (podobně jako např. ve Spojených státech), nýbrž hovoří také o „lidské emancipaci“ a svobodě, přičemž ta je dle něj ale možná jen v nenáboženské (v jeho případě socialistické) společnosti, kdežto sekulární stát náboženství nepopírá, nýbrž předpokládá. On sám, ač narozený do původně židovské rodiny, měl k židovství komplikovaný vztah; někteří komentátoři (např. Šlomo Avineri) spatřují ve spisku antisemitské názory.\n\nV tomto raném spise kritizuje Hegelův spis \"Základy filosofie práva\" z roku 1821. Hegelův dialektický systém považuje za zcela abstraktní. V úvodu, napsaném v lednu 1844, pak zaútočil na náboženství, které považuje za lidskou iluzi: „\"Náboženství je vzdychání utlačovaného tvora, srdce nelítostného světa, duch bezduché situace. Je to opium lidstva. Pravé štěstí lidu vyžaduje odstranění náboženství jako iluzorního štěstí.\"“\n\nV těchto rukopisech, které byly zveřejněny teprve roku 1932 a následně získaly mezi marxisty velký vliv, se poprvé vyjádřil k národní ekonomii. Ta podle něj předpokládá soukromé vlastnictví, Marx je však nijak nevysvětluje. Jádrem spisu je kapitola \"Odcizená práce\", kde přebírá hegelovskou dialektiku a pojem odcizení. Tím, že dělník nepracuje pro sebe, ale pro kapitalistu, je produkt jeho práce čímsi cizím, odcizeným, neboli „zvnějšněným“. Z toho jsou pak odvozeny čtyři stupně odcizení, které znemožňují dělníkovi důstojný život:\n\nDílo s podtitulem \"Kritika kritické kritiky\" je jeho prvním dílem vytvořeným společně s Engelsem. Polemicky se v něm obracejí zejména proti „pravému“ mladohegelovci a svému někdejšímu učiteli Brunovi Bauerovi. V tomto spise se Marx dosud hlásí k Feuerbachovi, kterého však již o rok později bude tvrdě kritizovat.\n\nV Německé ideologii, na níž se podílel také Engels a která vyšla až posmrtně (Moskva a Lipsko 1932), je satiricky kritizován především Max Stirner s dalšími mladohegelovci. Zároveň zde bylo poprvé uceleně představeno Marxovo materialistické pojetí dějin. Lidské vědomí je zde určováno životními podmínkami jednotlivých epoch, nikoli naopak. V každé epoše dochází ke střetu dvou společenských tříd, vládnoucí a utlačované. Vládnoucí třída, která má v rukou materiální produkci, má tím pádem podle materialismu monopol i na duchovní produkci; tak může vydávat své myšlení za jediné platné a legitimizovat jím svou nadvládu; to on sám nazýval ideologií, kterou je možno rozkrýt pouze kritikou.\n\n\"Teze o Feuerbachovi\" (poprvé publikovány Engelsem ve spise \"L. Feuerbach a vyústění klasické německé filosofie\", 1888) jsou souborem jedenácti krátkých poznámek, v nichž kritizuje Ludwiga Feuerbacha a mladohegelovce vůbec. Sice oceňuje Feuerbachův materialismus; ten však nesmí být jen „nazíravý“, musí se projevovat v praxi. Poslední, jedenáctá teze představuje jeden z nejznámějších filosofických citátů vůbec:\nNázev představuje narážku na dílo s podtitulem \"Filosofie bídy\" (\"Système des contradictions économiques ou Philosophie de la misère\", 1846), jehož autorem byl francouzský mutualista Pierre-Joseph Proudhon. On sám kritizuje jeho vizi socialismu za přílišné protežování buržoazie. Psáno francouzsky.\n\nPo vydání \"Komunistického manifestu\" (1848) se Marx vrací k národohospodářským otázkám. V \"Kritice politické ekonomie\" je vztah kultury a ekonomiky vysvětlován pojmy základna a nadstavba. Nadstavba, tedy kultura a instituce, je určována ekonomickými faktory. Rané Marxovy práce uznávají možnost zpětného (dialektického) ovlivnění základny nadstavbou, zatímco pozdější práce se blíží stanovisku jednosměrného vlivu základny na nadstavbu. Umění a kultura jsou pak jen odrazem sociálně-ekonomických vztahů dané epochy.\n\n\"Manifest Komunistické strany\" byl sepsán s F. Engelsem a zveřejněn 21. února revolučního roku 1848 na sjezdu Svazu komunistů v Londýně. Manifest ve zhuštěné podobě podává nauku o třídním boji a končí vyzváním: „Proletáři všech zemí, spojte se!“\n\nSpis, jenž byl poprvé publikován v americkém německojazyčném časopise \"Die Revolution\", analyzuje francouzský státní převrat v roce 1851, z nějž vyšel Napoleon III. coby diktátor. Název spisu odkazuje na podobnou událost z 9. listopadu 1799 (podle tehdejšího republikánského kalendáře 18. brumaire), kdy se Napoleon I. po svržení direktoria stal prvním konzulem. Tuto událost Marx interpretuje z hlediska boje společenských tříd, provádí analýzu francouzské společnosti a vykládá své pojetí vztahu společnosti a dějin: „Lidé dělají své dějiny sami, ale nedělají je tak, jak jim napadne, za okolností, které si sami zvolili, nýbrž za okolností, které tu bezprostředně nacházejí.“\n\nJeho velmi rozsáhlý, nesystematický a útržkovitý rukopis, známý také pod kratším označením \"Die Grundrisse\" („Základy“), byl vydán teprve roku 1938 v Moskvě. Tvoří jakýsi most mezi \"Ekonomicko-filozofickými rukopisy\" a \"Kapitálem\", jejž připravoval. Velká část spisu se zabývá tzv. předkapitalistickými ekonomickými formami. Dále se zde Marx pouští do rozboru nadhodnoty, pracovní síly, produkce, distribuce, směny, spotřeby a dalších ekonomických témat.\n\nTaké tento spis vznikl přípravou \"Kapitálu\", dočkal se však vydání již v roce 1859. Zkoumá a kritizuje se zde systém buržoazní ekonomie (kapitalismus); rozlišuje se užitná hodnota a směnná hodnota zboží a připravuje se teorie nadhodnoty, přepracovaná v \"Kapitálu\".\n\nDesítky let věnoval svému hlavnímu dílu, \"Kapitálu\" (s podtitulem \"Kritika politické ekonomie\"), z jehož tří (resp. čtyř) dílů vyšel za jeho života pouze jeden. Druhý a třetí díl byl vydán z jeho pozůstalosti Friedrichem Engelsem. Takzvaný čtvrtý díl – kritické poznámky k různým teoriím nadhodnoty – vydal až počátkem 20. století Karl Kautsky.\n\n\nObsahem knihy je analýza a kritika kapitalistické společnosti a zejména kapitalistického způsobu výroby a distribuce statků. První, nejstudovanější část \"Kapitálu\" obsahuje analýzy hodnoty zboží a peněžního oběhu; opět je probírána užitná hodnota a směnná hodnota, vztahy vzniku směnné hodnoty a pracovní doby dělníka, přeměna práce v peníze apod. Proto zde zavádí pojem „nadpráce“: dělník musí odpracovat určitou nutnou pracovní dobu, aby vznikla hodnota, z níž uživí sebe a rodinu; poté však musí pracovat dále, aby uživil také kapitalistu. Z této „nadpráce“ tedy vzniká nadhodnota, která je však dělníkovi odcizena, neboť si ji přivlastní kapitalista, a tím dělníka vykořisťuje. Věnuje se také problému přelidnění, dělby práce a strojové výroby, která vede k prodlužování pracovní doby, neboť stroj je nejefektivnější, běží-li stále.\n\nVlastnosti zboží jsou podle něj vysvětlitelné jedině ze vzájemných vztahů mezi výrobci, nikoliv ze zboží samého: zatímco si lidé myslí, že hodnota zboží – např. zlata – je objektivně danou vlastností předmětu, ve skutečnosti je závislá na sociálně-ekonomických vztazích. Buržoazní společnost, která připisuje zboží nevnímatelné vlastnosti a hodnoty a „uctívá“ je, se tak dopouští „zbožního fetišismu“, který je přirovnáván k uctívání svatých ostatků.\n\nDruhý díl analyzuje druhou fázi kapitálu: po fázi produkce v prvním dílu se zaměřuje na různé formy oběhu kapitálu. Třetí díl se snaží vysvětlit přeměnu nadhodnoty v zisk a obsahuje mj. takzvaný „zákon tendence míry zisku klesat“; příčinu krizí kapitalismu tak Marx klade přímo do procesu výroby, nikoliv oběhu.\n\n\"Kapitál\" byl marxismem-leninismem vykládán dogmaticky, tj. jako soustava neměnných zákonitostí, nicméně samotné dílo není systematické a má spíše charakter hledání; nebylo ostatně nikdy dokončeno a většina ho zůstala ve fragmentech. Více než poučky obsahuje hypotézy, nejrůznější odbočky, anekdotická vyprávění, příklady z praxe, citace novinových článků o různých tragédiích a otřesných podmínkách dělníků či o dětské práci, jedovaté výpady proti kapitalismu apod.; v nadsázce se někdy říká, že \"Kapitál\" lze číst jako strašidelný gotický román. Například v osmé kapitole prvního dílu Marx udává příklady porušování továrního zákona z roku 1833 (Factory Act of 1833), který omezoval pracovní dobu dětí v továrnách na max. 12 hodin denně.\n\nSpis, vydaný posmrtně roku 1891, kriticky reaguje na Gothajský program, který přijala právě vzniklá Sociálnědemokratická strana Německa. On sám se o programu vyjadřuje velice nepříznivě a považuje ho za příliš kompromisní, nevědecký, nedostatečně internacionální, „zavrženíhodný a pro stranu demoralizující“. Ve spise jsou patrné vznikající rozdíly mezi formující se sociální demokracií a klasickým marxismem. Marx zde také naznačuje dvě etapy revoluční proměny společnosti. Teprve až po první etapě vzrůstu produktivity bude všeho dostatek, ztratí soukromé vlastnictví smysl:\n\nPo určitou dobu bylo zaměření Marxe a stejně tak i Engelse značně proti-slovanské. Během revoluce v roce 1848, kdy slovanské národy v rakouské řiši nepodpořily německou a maďarskou revoluci a londýnské \"Times\" opisovaly z pražského německého listu \"Bohemie\", že povstání v Čechách \"„mělo za cíl vytvořit s ruskou pomocí českou říši“\", Marx napsal ve svých Neue Rheinische Zeitung: \"„Teď víme, kde jsou nepřátelé revoluce – v Rusku a ve slovanských provinciích Rakouska… Nesmiřitelný boj, válka až do posledního dechu proti Slovanům, zrádcům revoluce, vyhlazení, terorismus! Ne v zájmu Německa, nýbrž v zájmu revoluce.“\" V projevu z roku 1867 Marx odsoudil „panslavistickou propagandu“ šířenou z Ruska, a připomněl revoluční léta 1848-49, kdy podle Marxe bylo Maďarsko napadeno, Vídeň zničena a Itálie rozdrcena Slovany bojujícími pod vlajkami Jelačiće, Windischgrätze a Radeckého.\n\nMarx a Engels byli velkými odpůrci carského Ruska, které považovali za kontrarevoluční hrozbu evropským revolucím, a poukazovali na ruskou pomoc při potlačení maďarské revoluce v roce 1849. Marx podporoval protiruská povstání v Polsku, protože věřil, že nezávislý polský stát může vytvořit nárazníkovou zónu mezi Ruskem a Evropou. Během projevu v Londýně 22. ledna 1867 veřejně prohlásil, že \"„Pro Evropu existuje pouze jediná alternativa. Buď asijský barbarismus z Moskvy exploduje kolem Evropy jako lavina, nebo musíme obnovit Polsko, postavit dvacet milionů hrdinů mezi nás a Asii a získat tak čas pro uskutečnění evropské sociální obrody.“\" Rusko označil za zemi toužící po světovládě, která má civilizovanou vládu ovládající „barbarské masy“.\n\nJeho teorie byly pozdějšími marxisty interpretovány různě až protikladně: od nerevoluční, reformistické politiky sociální demokracie Karla Kautskyho přes dogmatické interpretace tzv. reálného socialismu někdejšího Sovětského svazu a jeho satelitů, čínského maoismu, až k nedogmatickým, sociálně kritickým teoretikům, jako byli Antonio Gramsci, György Lukács, myslitelé Frankfurtské školy nebo pozdější Nová levice. Myšlení mladého Marxe ovlivnilo také reformní socialisty v období tzv. pražského jara nebo podobně orientovanou jugoslávskou skupinu Praxis.\nO jeho přetrvávajícím vlivu svědčí kromě teoretických diskusí také opětovný zájem o jeho spisy v době hospodářské krize, umístění na třetí příčce v soutěži o „největšího Němce“ v roce 2003 nebo popularita patrně nejznámějšího současného myslitele navazujícího na Marxe, Slovince Slavoje Žižeka.\n\nMezi jeho četné kritiky patřili představitelé křesťanství a dalších náboženství, která on sám obecně odmítal (jeho díla však nikdy nebyla katolickou církví zařazena mezi zakázané knihy). Ve druhé polovině 20. století se jeho analýzou kapitalismu inspirovala tzv. teologie osvobození.\n\nSložitý a různorodý je vztah (nejen) liberálních myslitelů k Marxovi. Někteří oceňují jeho analýzy kapitalismu, stavějí se však proti vědeckému pojetí dějin. Filosof Karl Raimund Popper ve své \"Bídě historicismu\" nachází u Marxe fatalistické pojetí dějin: poté, co známe neměnné zákonitosti vývoje, není možné měnit společnost „proti nim“, a vzniká naopak „vědecké“ centrální plánování, které může přerůst do totalitarismu. Marxismus je podle něho „nejčistší, nejrozvinutější a nejnebezpečnější podobou historicismu“. Podobně bývá namítáno, že je-li podle něj zánik kapitalismu nevyhnutelný, zůstává organizovaná akce vykořisťovaných neopodstatněná. Pro Poppera již samotná dialektická metoda je pouhým zesíleným dogmatismem, jenž zůstává v očividném nesouladu s pravidly logiky. Popper odmítal marxistický ekonomismus, tj. pojímání člověka jako bytosti, jejíž činnosti a chápání světa jsou určeny ekonomickými zájmy, a také chápání celých dějin jako třídní zápas o ekonomickou nadvládu. Marxistická koncepce třídního boje je dle něj velmi podobná koncepci boje o rasovou nadvládu, kterou vyznávají rasistické doktríny. Díky používání indukční metody Popper pokládal marxismus buď za směs vědy a proroctví, nebo za pavědu, anebo také ničím neopodstatněné všeználkovství. Obdobně kriticky se stavěl i k psychoanalýze Sigmunda Freuda. Dle Poppera také existuje ideová příbuznost mezi marxismem a fašismem, nejsou však dle něj identické. Popper byl více kritičtější vůči fašismu než vůči marxismu.\nJeho velkým znalcem byl především Raymond Aron, autor knihy \"Marxův marxismus\", který autora \"Kapitálu\" respektoval, zato však tvrdě kritizoval soudobý, zejména francouzský marxismus (Althusser, Sartre), který podle něho rezignoval na kritické myšlení a stal se, podobně jako další ideologie, spíše politickým náboženstvím; proto v parafrázi Marxe mluví o „opiu intelektuálů“. Podle Raymonda Arona: „Marxistická eschatologie připisuje proletariátu úlohu kolektivního spasitele.“ Komunismus byl podle něj prvním náboženstvím intelektuálů, které mělo úspěch. Marx naplnil N. Machiavelliho touhu po náboženství organizující stát.\n\nRozsáhlý kritický rozbor jeho nauky podává také Leszek Kołakowski v práci \"Hlavní směry marxismu\" nebo T. G. Masaryk ve svém díle \"Otázka sociální\". Marxismus je dle Leszka Kolakowskeho šiřitelem slepé důvěry ke vznešenému světu všeobecného uspokojení, který čeká na lidstvo hned za rohem. Téměř všechna proroctví, jak Marxova, tak pozdějších marxistů se ukázala být proroctví falešnými, což však nikterak nenarušuje stav duchovní sebejistoty, v jakém žijí vyznavači marxismu, stejně jako v případech všech očekávání známých z chiliastických náboženských hnutí. Dle Kolakowskeho Marx také nepředvídal, že po zestátnění výrobních prostředků lze vykořisťování a ekonomickou nadvládu nad pracujícími znásobit. Kolakowsi také upozorňoval na nesoudržnost marxismu, který byl plný dvojsmyslů a neúplných formulací, či nevysvětlitelných narážek. Dle něj proto ti kteří kritizovali V. I. Lenina za to, že se zpronevěřuje Marxovým důležitým myšlenkám (například dle nich Marxova diktatura neznamená despotickou a nezákonnou vládu), neodhalovali Leninovo zpronevěření se Marxovi, ale nedůslednost Marxe samotného.\n\nNěmecko-americký psycholog Erich Fromm vydal dvě knihy, kde se zabývá interpretací Marxe. V \"Obrazu člověka u Marxe\" (viz sekci Literatura) jde hlavně o sociálně humanistickou interpretaci postavenou na \"Ekonomicko-filozofických rukopisech\", jejichž podstatná část je obsahem tohoto díla. Ve druhém titulu \"Beyond the Chains of Illusion\" se Fromm vyrovnává se svým vztahem k Freudovu a Marxovu učení. Fromm jako jeden z mála kritiků poukázal na to, že Marx vždy hledal „dynamiku“ společenských dějů, tzn. jejich hybné síly. Tím odpovídá na námitky proti možnému fatalismu a neměnnosti jím objevených a zkoumaných pravidel pro společenské pohyby.\nDle kritiky Nikolaje Bardějeva v marximsu kolektiv, kterému je projevována úcta, zaujímá místo určené bohu a člověku. Proletariát je pro Marxe novým Izraelem, spasitelem a budovatelem nového království na zemi. Marxův proletářský komunismus je odchylkou od starohebrejského chiliasmu. Vyvolený národ se proměnil ve vyvolenou třídu.“\n\nJózef Maria Bocheński byl přesvědčen, že marxismus není ve skutečnosti žádnou vědeckou teorií. A to proto, že: 1. Neopírá se o zkušenosti a fakta, ale o arbitrárně a dopředu určená dogmata; 2. Není logicky uspořádaným a vnitřně soudržným systémem myšlení, vyznačuje se řadou rozporů a jakýmsi svérázným intelektuálním zmatkem či nepořádkem; 3. Odmítá veškerou kritiku, odmítá podrobit se empirické verifikaci a logickému posouzení, jelikož sám sobě přiznává hodnoty pravdivosti, věčnosti a neměnnosti. Bocheński si povšiml, že komunistická filosofie se opírá o neomylné ‚klasiky‘, skládá se povětšinou z komentářů k nim, je krajně dogmatická a ohání se pravověrností. Dle něj je komunismus ve své teorii a praxi přímo neuvěřitelným zjednodušením všeho. Dle Giovanniho Sartoriho byla Marxova spasitelská mise libertariánská, nikoliv rovnostářská, Marx předložil kontra-ideál ve vztahu k rovnostářství, který byl ideálem libertarianismu v jeho krajní a millenaristické podobě.\nDle Alfreda G. Meyera se mladý Marx otevřeně přikláněl k anarchismu a naprosto odmítal stát, který považoval za nereformovatelnou represivní strukturu jsoucí pouhým prostředkem třídního panství. Marx dle Meyera překvapivě převzal některé své názory od krajně konzervativních tradicionalistů Louise Gabriela Ambroisea de Bonalda a Josepha de Maistreho. Stejně jako oni zuřivě kritizoval liberalismus. Program revolučního socialismu vyvozoval z naprostého odmítnutí liberalismu, obdobně jako tito. Tito však z takového odmítnutí vyvodili program konzervativní a tradicionalistický. Marx byl dle Meyera silně ovlivněn Henri de Saint-Simonem. Marx podlehl pokušení utopie tím, že nekriticky věřil v pokrok a především představil vizi komunistické Arkádie, která čeká lidstvo po porážce kapitalismu. Marxismus je v tomto ohledu amalgamem spojujícím utopismus s prométheismem v jeden celek. Marxistickou filozofii dějin Meyer kritizoval proto, že zde máme paradox: člověk tvoří dějiny, ale není jejich pánem. Jinými slovy řečeno, dějiny jsou výsledkem lidské činnosti a současně lidé jsou výtvorem dějin. Dle Meyera je marxismus mnohovrstvený a zároveň vnitřně značně nesoudržný. Proto také není leninismus do očí bijícím popřením marxismu, jak si myslí rozhodující většina badatelů, nýbrž jednou z jeho obměn. Meyer vždy zdůrazňoval, že marxismus, bezmezně přesvědčený o svých morálních pravdách, je příkladem takového typu světského humanismu, který ospravedlňuje násilí a dopouštění se nelidských či přímo bestiálních činů, to vše ve jménu vyšší pravdy, a tím otevírá dveře dokořán totalitarismu.\n\nZejména po ustavení komunistických vlád v některých zemích světa a v menší míře i v dalších zemích byly Marxovi budovány pomníky a vzdávány nejrůznější pocty. Byly po něm pojmenovány ulice, prostranství, školy a další instituce. Nejvíce se to projevilo v NDR: jedno z největších měst v zemi, Chemnitz, neslo v letech 1953–1990 název \"Karl-Marx-Stadt\" a byl zde vybudován mohutný \"Karl-Marx-Monument\". Jeho jméno nesla v té době také proslulá univerzita v nedalekém Lipsku. Východní částí Berlína dosud prochází Karl-Marx-Allee, nedaleko stojí pomník Marxe a Engelse. V ruském Povolží pak od roku 1919 stojí město Marx, které bylo hlavním městem ASSR Povolžských Němců (nedaleko se nachází též město Engels). V roce 2018 byla ku příležitosti výročí 200 let od jeho narození Marxovi odhalena socha v jeho rodném městě Trevír. Slavnostního odhalení tohoto pomníku v nadživotní velikosti se zúčastnil také Jean-Claude Juncker, předseda Evropské komise. Dle něj Marx nemůže za zločiny komunismu a měl by být chápan „v kontextu jeho doby“.\n\nJelikož oficiální ideologií v době komunistické diktatury v Československu byl marxismus-leninismus, Marxova díla byla vydávána často a ve velkých nákladech. Nejrozsáhlejší souborné vydání o 39 svazcích začalo vycházet v roce 1956 v nakladatelství Svoboda. Po roce 1989 však nebylo nově vydáno téměř žádné Marxovo dílo.\n\nPrací o Marxovi vyšlo sice v češtině mnoho, naprostá většina z nich však pochází z doby před rokem 1989; tyto publikace zpravidla představují dogmatický marxisticko-leninský pohled. Často se jedná o překlady z ruštiny; k dispozici jsou např. Leninovy komentáře nebo práce pozdějších sovětských marxistů. Teprve v poslední době se začínají objevovat publikace nezávislé na někdejší oficiální ideologii:\n\n\n"}
{"id": "18903", "url": "https://cs.wikipedia.org/wiki?curid=18903", "title": "Mechanoskopie", "text": "Mechanoskopie\n\nMechanoskopie (angl. \"Tool Marks Examination\") je jedna z metod kriminalistické techniky, zabývající se zejména identifikací nástrojů podle zanechaných stop na místě činu. Nástroje jsou používány pachatelem k překonávání nejrůznějších překážek – dveří, zámků, cylindrických vložek, mříží a dalších. Nástroj použitý pachatelem zanechává stopy, které mohou sloužit k zjištění, jaký druh nástroje byl použit (skupinová, rodová či druhová identifikace). Je-li to možné, provádí se individuální identifikace (ztotožnění použitého nástroje se stopou). Mechanoskopie se mj. zabývá zkoumáním porušených schránek na úschovu hodnot (trezory, sejfy, příruční pokladny), porušeného skla, plomb, mechanicky poškozených oděvů a předmětů. Ve zvláštních případech se také zkoumá provaz či jiné škrtidlo při sebevraždách oběšením.\n\nVýznamným průkopníkem československé mechanoskopie byl vrchní strážmistr četnictva Ladislav Havlíček, který napsal knihu „Mechanoskopie - stopy a znaky řemeslných nástrojů“, jež vyšla v roce 1940 a stala se první učebnicí mechanoskopie na světě. Začátkem roku 1931 byla u Ústředního četnického pátracího oddělení v Praze zřízena samostatná mechanoskopická skupina, která se začala zabývat zkoumáním a srovnáváním stop zločineckých nástrojů. V krátké době se této skupině, vedené Ladislavem Havlíčkem, podařilo na základě mechanoskopického zkoumání usvědčit celou řadů „kasařů“ a tento druh kriminality dostat pod kontrolu.\n\n"}
{"id": "18904", "url": "https://cs.wikipedia.org/wiki?curid=18904", "title": "Ateismus", "text": "Ateismus\n\nAteismus (z řeckého α, \"a\" záporná předpona + θέος, \"theos\" bůh), bezbožnost, život bez Boha či bohů, se obvykle chápe v širokém smyslu jako absence víry v Boha či duchovní bytosti nemateriální, nesvětské povahy či podstaty.\n\nMůže také znamenat výslovné popření Boha nebo odmítání náboženství, a to od neuznání pasivního, tolerantního až po aktivní nebo bojovné čili antiteismus. Pak se často vymezuje proti určité, v dané kultuře převládající představě Boha a proti určité formě náboženství. Může proto mít jiný obsah v prostředí kultovního náboženství „pohanských“ společností než v prostředí monoteistických náboženství s jejich více méně zvnitřněným a osobním vztahem k jedinému Bohu. Ateismus je tedy široký pojem, jehož zastánce spojuje nepřijetí náboženství, ale v jiných ohledech nemusejí mít mnoho společného.\n\nAteismus lze rozdělit podle dominujícího pohledu na věc a způsobu argumentace na\n\nZcela jiné pojetí ateismu je u řeckých básníků, kteří popisovali ateismus jako stav šílenství v důsledku opuštění bohy.\n\nKromě toho jsou teoretické postoje, které sice nejsou ateistické, otázce po Bohu a nadpřirozenu se však vyhýbají nebo ji formulují jinak než západní náboženství. Sem patří například:\n\nObecný pojem ateismus se sice objevuje až v 16. století, o lidech, kteří bohy a bohoslužbu odmítali, jsou četná svědectví už od starověku. Tak Sókratés byl odsouzen za bezbožnost (\"asebeia\"), protože zpochybňoval kompetenci věštců (dialog \"Euthyfrón\") i rapsódů (dialog \"Ión\") v otázce zbožnosti a byl obviněn, že vymýšlí nové bohy. Přitom se Sókratés proti takovému obvinění vehementně brání. Podobně byli jako „bezbožní“ (\"atheoi\") obviňování už ve starověku židé i křesťané, protože se odmítali podílet na veřejných bohoslužbách.\n\nBlíže k ateismu, jak jej v současnosti chápeme, stojí názory Epikúra (341–270 př. n. l.) a jeho žáků. Hlavním Epikúrovým cílem bylo zbavit lidi strachu ze smrti a z bohů. Římský básník Titus Lucretius Carus (asi 97–55 př. n. l.) v naučné básni \"De rerum natura\" (česky \"O přírodě\") rozvíjí epikurejský pohled na svět a materialistickou, atomistickou filosofii do uceleného a systematického popisu vesmíru. Bohové podle něho žijí blaženě na nebesích, jsou však na světu nezávislí a lidé jsou jim lhostejní, proto ani není třeba se jimi zabývat. Staví se proti jakémukoli uctívání bohů, které dle jeho názoru způsobilo mnoho zla (což dokládá příklady z historie i mytologie) a je zcela zbytečné. Epikúros podle něho „osvobodil“ lidstvo od uctívání božstev. Hymnickými verši na Venuši také Lucretiův epos podle klasických konvencí začíná. Epikúros ani Lucretius tedy samu existenci bohů nepopírají, tvrdí jen, že se lidských životů nijak netýká a jejich názor je tedy spíš deistický než ateistický.\n\nLucretius – stejně jako před ním Démokritos nebo Platón – se ovšem vymezují proti antropomorfním bohům své kultury, ať už „podsvětním“ (tj. zemřelým předkům) nebo nebeským. To jsou bytosti sice nesmrtelné a nadlidské, které vyžadují úctu a oběti, jsou však součástí tohoto světa a vykazují lidské nedostatky. Proti nim Platón vyzvedá jednoho Boha, jehož ztotožňuje se spravedlností a dobrem a jemuž je člověk zavázán vnitřně a mravně. Na konci \"Ústavy\" připomíná mýtus o posledním soudu, kde se každý člověk musí zodpovídat ze svých činů. Zejména v „Zákonech“ Platón také zdůrazňuje význam náboženství pro dobrou vládu v obci a předkládá první pokus o racionální zdůvodnění jednoho Boha.\n\nPodobně zásadní změnu v představě Boha znamená židovský monoteismus: Bůh není součástí světa, nýbrž naopak je jeho původce a zákonodárce. Člověk ho nemůže přímo poznat a může poznávat jen jeho dílo, které ale samo není posvátné. Bůh sám se však k člověku obrací svým Zjevením, které nepodává informace, ale určuje, co je jeho posláním, jak má a nemá žít. Judaismus proto zakazuje Boha zobrazovat i jmenovat a na několika místech Bible dokonce zpochybňuje i oběti. Bůh jako Stvořitel a zákonodárce dává tak světu celkový smysl a lidskému životu poslání i naději do budoucnosti v podobě Mesiáše. Teprve tím vzniká možnost náboženské víry jako očekávání a naděje, pro starší náboženství zcela nepochopitelná. Protože ve svých synagogách neměli žádné obrazy a sochy, jevili se svému okolí jako \"a-theoi\", bez bohů.\n\nToto pojetí, které se ovšem prosazovalo jen velmi obtížně, převzalo křesťanství, které k němu přidalo víru, že v Ježíši jako Kristu se Bůh sám stal člověkem a splnil tak příslib Mesiáše – i když jinak než současníci očekávali. Tuto složku křesťanství Židé i později muslimové odmítli a v polemice s křesťanstvím vznikala i nové podoba ateismu, zaměřená na paradoxy křesťanského učení, Ježíšova života a zázraků.\nRadikální ateismus, zaměřený proti zjevenému náboženství a založený na Aristotelově racionálním výkladu světa, se poprvé objevil v 9. století u perských učenců, ovlivněných řeckou filosofií (Ibn ar-Ráwandí, Ar-Razí, aj.) Působili zřejmě i na Západě, takže Anselm z Canterbury podal racionální argument, později nazývaný ontologický důkaz, a hájil ho proti námitkám mnicha Gaunilona. Ve 13. století Tomáš Akvinský tento argument odmítl a sám podal pět „cest“, jak lze víru v Boha racionálně zdůvodnit. Ve 14. století se filosofie oddělila od teologie a začala hledat racionální výklad světa na aristotelském základě (William Ockham, Jean Buridan).\n\nZatímco reformace filosofii – aspoň zpočátku – odmítla a zdůraznila význam víry a Bible jako jediných zdrojů poznání Boha, italský humanismus rozvinul nové studium antických filosofů a Mikuláš Kusánský podal první návrh empirické vědy, založené na měření. Koperníkovská astronomie a Galileova fyzika posílily důvěru v možnosti lidského poznání a filosofové jako Francis Bacon a René Descartes začali budovat vědeckou metodu účinného, to jest jistého a ověřitelného poznávání (vědecká revoluce). Občanské a náboženské války 16. a 17. století otřásly autoritou křesťanství a vyvolaly pokusy o morálku bez náboženství. Kritika Bible (Baruch Spinoza, Jean Astruc) odhalila nesrovnalosti v jejích textech a zpochybnila tak i její autoritu.\n\nV 16. a 17. století se ve Francii a v Anglii poprvé objevuje pojem atheismus v moderním smyslu, zprvu ovšem jako pejorativní označení odpůrců (deistů, agnostiků). Ještě roku 1689 byl za popírání Boha popraven polský šlechtic Kazimír Lyščiňský (Kazimierz Łyszczyński) a roku 1766 za urážky náboženství mladý francouzský šlechtic J.-F. de la Barre. Teprve ve druhé polovině 18. století (osvícenství) se k ateismu výslovně přihlásil německo-francouzský osvícenec a mechanistický filosof baron von Holbach v polemickém díle „Systém přírody“ (1770); následovala ho celá generace encyklopedistů. Roku 1781 vydal Immanuel Kant „Kritiku čistého rozumu“, kde odmítl důkazy boží existence a usoudil, že tuto otázku – stejně jako další zásadní otázky o světě a o člověku – nelze rozhodnout prostředky lidského rozumu. Bůh jako „regulativní idea“ však pro něho zůstal jedinou zárukou lidské mravnosti a svobody.\n\nPrůmyslová revoluce nastartovala sekularizaci a socialismus. Růst vzdělanosti (je zaváděna povinná školní docházka, klesá negramotnost) doprovází i rozšiřování ateismu, protože víra v boha je, podle průzkumů z celého 20. století, častější u méně vzdělaných lidí a méně inteligentních lidí. Věřící se také rozhodují méně racionálně. Podle současných průzkumů v USA dokonce ateisté vědí o náboženství více než věřící. Za Velké francouzské revoluce byly roku 1793 zavřeny kostely a zakázány mše, kostely byly vypalovány a ničeny, stovky kněží byly zabity a tisíce musely uprchnout ze země. Revoluce se sice brzy utopila v krvi a následovala politická restaurace, prolomila však dosavadní hráze a otevřela cestu bojovnému ateismu 19. století. Roku 1841 vyšla vlivná kniha filosofa L. Feuerbacha (1804–1872) „O podstatě křesťanství“, která Boha i náboženství pokládá za čistě lidský výtvor: „Člověk stvořil Boha ke svému obrazu.“ Na Feuerbacha navázali myslitelé jako Arthur Schopenhauer (1788–1860), Max Stirner (1806–1856), Karel Marx (1818–1883) nebo Friedrich Nietzsche (1844–1900). Podle Marxe je náboženství „…vzdech utlačeného tvora, srdce nelítostného světa a duše bezduchých poměrů. Je to opium lidu.“ Nietzsche napsal slavnou větu: „Bůh je mrtev – a my jsme ho zabili“ a přemýšlel o tom, jak tuto ztrátu nahradit. Thomas Henry Huxley zavedl pojem agnosticismus, aby tak odlišil neprokazatelnost od ateismu.\n\nOd 20. století ateismus v intelektuálních kruzích západních zemí převažuje a šíří se do celé společnosti především jako implicitní „život bez boha“. Od toho je třeba odlišit osobní víru v Boha, která se ale odmítá zařadit do organizovaných církví a zůstává „bez vyznání“. Také agnosticismus jako přesvědčení, že otázku po Bohu nelze racionálně rozhodnout, je velmi rozšířen.\n\nPodle průzkumu společnosti \"WIN-Gallup International\" z roku 2012 v 57 zemích světa se za ateisty považuje 13 %, za nenáboženské lidi 23 % a za náboženské (\"religious\") 59 % lidí. Největší podíl ateistů je v Číně, Japonsku a ČR (47 %, 31 %, 30 %), nenáboženských lidí v Austrálii a ČR (48 %), dále v Irsku, Rakousku a Nizozemí (44 %, 43 %, 42 %).\n\nAteismus v Česku je největší na severu a západě Čech. Tedy v oblastech sousedících s oblastí, kde bývala Německá demokratická republika, která je také velmi ateistická. Nejde však pravděpodobně o vliv komunismu (ovlivněného mladohegelovci), protože v ostatních státech není takový podíl ateismu. Už Durynsko a Sasko bylo centrem sekularizace v době Výmarské republiky. A okolo roku 1800 tzv. \"Atheismusstreit\" (Johann Gottlieb Fichte) měl vliv na německou filozofii.\n\nSeverské státy se vyznačují vyšší míru ateismu. Velký podíl je i v Estonsku (nedaleko je Petrohrad, místo kde proběhla Velká říjnová revoluce). Sever Francie (Pikardie, Nord-Pas-de-Calais) je také silně levicový.\n\nDiskriminace ateistů (anglicky \"atheophobia\") se ve světě projevuje například v podobě předpokladu o nespolehlivosti a nemorálnosti nevěřících (podle některých studií by ateisté měli být naopak altruističtější). Jde o globální předpojatost, která může být vysvětlována i tak, že ti, kteří se nebojí trestu, jsou nemorální. Případně tím, že ten, kdo neuznává sobě nadřazenou autoritu s zodpovídá se jen sám sobě, bude tudíž přirozeně egoistou. Některé předsudky zřejmě pocházejí z období studené války, kdy byl ateismus v USA automaticky spojován s komunismem. Roku 1957 bylo přidáno na bankovky USA heslo „Věříme v Boha“ (\"In God We Trust\"), což je v současnosti podle některých odpůrců v rozporu s dodatkem Ústavy. Teprve roku 1993 vydala OSN oficiální výklad, že náboženská svoboda se týká i nevěřících a že Mezinárodní pakt o občanských a politických právech chrání i ateisty. V USA se stále ještě testuje víra při ucházení se do jistých funkcí a prvním členem Kongresu, který se veřejně přihlásil k ateismu byl až Pete Stark roku 2007 (ale například coming out s homosexualitou u kongresmanů se vyskytuje již od 80. let). Některé průzkumy ukázaly, že obyvatelé západního světa pociťují nedůvěru či předsudky vůči ateistům větší než vůči židům, homosexuálům či pachatelům znásilnění. Němečtí Turci v 25% případů považují ateisty za méněcenné bytosti. V Brazílii jde o nejvíce nenáviděnou skupinu (horší než Romové, homosexuálové či uživatelé drog). Pohrdání, nenávist a perzekuce ateistů (často končící smrtí) jsou běžné v mnoha islámských zemích, v části z nich jsou perzekuce i úředně posvěcené (Afghánistán, Írán, Jemen, Malajsie, Maledivy, Mauritánie, Nigérie, Pákistán, Katar, Saúdská Arábie, Somálsko, Spojené arabské emiráty a Súdán). Institucionální trestání „rouhání“ a kritiky náboženství (za což může být považován veřejně projevený ateismus) uplatňují i některé křesťanské země včetně Islandu, Rakouska či Polska.\n\nDo poloviny 20. století se mnoho autorů domnívalo, že náboženství ztrácí na významu a časem patrně zmizí. Například v USA je znát trvalý nárůst počtu obyvatel bez vyznání. Novější autoři poukazují na nový jev oživení náboženství, často v poměrně bojovné a radikální podobě. Sem patří jak islámský fundamentalismus, tak radikální křesťanská hnutí zejména v USA. Proti tomu se ovšem staví také nový ateismus, aktivní také zejména v USA. Existují odhady, že kolem roku 2040 může ateismus převládnout. Věda pomocí logiky rozkládá víru v boha, ovšem pomocí strachu ji podporuje.\n\nObjevují se i recesní náboženství jako jsou pastafariáni, humoristický pamflet, satira na náboženství s ateistickým vyzněním.\n\n\n\n"}
{"id": "18906", "url": "https://cs.wikipedia.org/wiki?curid=18906", "title": "Jádro", "text": "Jádro\n\nSlovo jádro může mít několik významů:\n\n\n\n\n\n\n"}
{"id": "18907", "url": "https://cs.wikipedia.org/wiki?curid=18907", "title": "Kniha Rút", "text": "Kniha Rút\n\nKniha Rút, , Megilat Rut, „Svitek Rút“, je jednou ze starozákonních knih. Židovská tradice přisuzuje autorství Samuelovi. Kniha podle židovského kánonu patří mezi Spisy, podle křesťanského mezi dějepisné knihy. Židé ji rovněž zahrnují mezi \"chameš megilot\", tzv. pět svátečních svitků.\n\nKniha se jmenuje podle hlavní hrdinky, Moabky Rút, která se provdala za židovského přistěhovalce. Když on i jeho bratr zemřeli, zůstali po nich Rút, její švagrová Orfa a židovská tchyně Noemi. Noemi se rozhodla vrátit do své vlasti, do Judska. Zatímco Orpa raději zůstala doma v Moabu, Rút chtěla následovat svou tchyni, a tak se vydaly do Judska.\n\nV Judsku, kde platil obecně levirátní zákon, žilo několik příbuzných Rútina zesnulého manžela, kteří měli povinnost se Rút ujmout a zplodit s ní syna pro svého zemřelého příbuzného. Rút se dostala na pole Bóaze, jednoho z nich. Bóaz se rozhodl si ji vzít za ženu, ale protože nebyl nejbližší příbuzný, musel přimět nejbližšího příbuzného, aby se svého nároku na Rút zřekl. To nebyl problém, a tak se Rút stala manželkou Bóazovou. Vstoupila nakonec i do rodokmenu krále Davida, jehož se stala prababičkou.\n\nDěj knihy je datován do doby soudců, tj. do doby předmonarchické (cca 1200–1000 př. n. l.). Avšak více skutečností hovoří pro pozdější dataci, nejspíše do doby krátce poexilní (5. století př. n. l.?):\n\nKnihou proniká několik ústředních témat:\n\n"}
{"id": "18908", "url": "https://cs.wikipedia.org/wiki?curid=18908", "title": "Buněčné jádro", "text": "Buněčné jádro\n\nJádro (z lat. \"nucleus\" – jádro nebo oříšek, příp. řec. \"karyon\" – jádro) je organela eukaryotických buněk, v níž je uložena většina genetického materiálu (DNA) buňky. Jedná se o váček obalený dvěma buněčnými membránami, který má v průměru 5–10 mikrometrů. Uvnitř se nachází chromatin, tedy DNA a různé přidružené bílkoviny, ale i další struktury (např. jadérko), kde probíhají různé enzymatické procesy související s DNA a RNA.\n\nJádro se vyskytuje v buňkách všech eukaryot (s několika drobnými výjimkami – např. lidská červená krvinka), tedy u všech rostlin, živočichů, hub nebo např. u prvoků. Někdy jich je dokonce v buňce více než jedno. O způsobu vzniku jádra existuje několik hypotéz a stále v tom není jasno.\n\nPro jeho nápadnost bylo jádro jednou z prvních struktur, které byly pozorovány pod mikroskopem, ale konkrétní biochemické a genetické děje uplatňující se v jádře jsou odhalovány až postupně. Mimo to, že jádro obsahuje DNA, má důležitou roli jako bariéra mezi místem transkripce (přepis DNA do RNA) a translace (z RNA do bílkovin).\n\nJádro bylo první objevenou organelou vůbec. Autorem nejstaršího známého nákresu buňky s jádrem byl nizozemský přírodovědec Antoni van Leeuwenhoek (1632–1723). Jádro, které nazýval „lumen“, pozoroval v červených krvinkách lososa. Později jádro popsal v roce 1804 Franz Bauer, posléze do značných detailů Robert Brown. Poslední jmenovaný zkoumal stavbu květu orchidejí pod mikroskopem a ve vnější vrstvě květu si všiml struktury, kterou nazval areola či nucleus. Jejich funkci nicméně ani on neznal. Až v roce 1838 předpověděl Matthias Schleiden, že jádro hraje roli v množení buněk: proto také pro jádro používal název cytoblast (z „cyto“–buňka, „blast“–vystavět). Věřil, že kolem „cytoblastů“ vznikají nové buňky. Odpůrcem Schleidena byl Franz Meyen, který se buněčným dělením zabýval a tvrdil, že mnohé buňky jádra mít nemusí. Později se ukázalo, že buňka vzniká vždy jen z buňky a tím pádem funkce jádra zůstala neznámá.\n\nV letech 1876–1878 publikoval Oscar Hertwig studie o průběhu oplodnění ježovek, přičemž si všiml, že během tohoto procesu dochází k fúzi jader vajíčka a spermie. Navrhl, že nový jedinec vzniká vždy z jedné oplozené buňky. Tomu se sice vzpouzel jeho současník Haeckel, nicméně později bylo to samé pozorováno u obojživelníků, měkkýšů a u rostlin. Jádro od té doby bylo považováno za centrum dědičnosti. Oswald Avery, Colin MacLeod a Maclyn McCarty označili v roce 1944 ve svém slavném experimentu za nositelku genetické informace molekulu DNA. V roce 1949 britský vědec H. G. Callan objevil jaderné póry. Posléze bylo učiněno mnoho dalších důležitých objevů, například termín spliceozom, který označuje jaderný molekulární komplex sloužící k sestřihu RNA, byl poprvé použit v roce 1985 v laboratoři Johna Abelsona. Podstata mnoha biochemických a molekulárních dějů v jádře však stále čeká na objevení.\n\nBuněčné jádro je zřejmě evoluční novinka eukaryot. Velmi vzácně sice i některé bakterie (rod \"Gemmata\") mohou mít DNA uzavřenou ve váčku, ale nejedná se o pravé eukaryotické jádro. O vzniku pravého jádra eukaryot však existuje dlouhá řada hypotéz. Čtyři z nich se staly poměrně známými, nicméně žádná nepřesvědčila celou vědeckou obec.\n\nPodle jedné z nich se prostě z cytoplazmatické membrány (v místě, kde byla navázána DNA) odštěpily váčky, které následně splývaly a postupně obklopily genom. Do jisté míry ve prospěch této hypotézy mluví skutečnost, že také některé planktomycetní bakterie mají jádro (\"Gemmata\").\n\nMnoho hypotéz o eukaryogenezi využívá endosymbióz několika primitivních buněk. Třeba podle syntrofické hypotézy ke vzniku jádra došlo takto: jakési bakterie se přiložily těsně k buněčné membráně dávné archebakterie a vzájemně mezi sebou splynuly. Archeální cytoplazmatická membrána se díky tomu mohla stát jadernou membránou nové eukaryotické buňky a cytoplazmatická membrána bakterií údajně představuje dnešní buněčnou membránu eukaryot.\n\nDalší hypotézou je tzv. virová eukaryogeneze („tři viry, tři domény“). Tato velmi kontroverzní myšlenka hlásá, že vznik eukaryotické buňky se vším všudy je nutné přičítat virům. Důkazem je pro zastánce této hypotézy podoba v určitých rysech virů a eukaryot: mají lineární řetězce DNA, čepičku na mRNA a podobně. Virus mohl být pohlcen fagocytózou do buňky. Podle některých autorů by\npředky jádra mohly být poxviry, jejichž DNA polymeráza vykazuje podobnost s totožným enzymem eukaryot.\n\nKonečně je možné zmínit ještě čtvrtou, tzv. „exomembránovou“ hypotézu, která byla vyslovena před několika lety. Podle ní endosymbiotické modely nejsou dostatečným vysvětlením pro vznik eukaryotického jádra. Jádro se podle této představy vyvinulo z jisté buňky, která si vyvinula druhou (vnější) cytoplazmatickou membránu. Tím pádem se ta vnitřní z membrán mohla stát jadernou membránou, zatímco její původní funkci přejala nová vnější membrána. V jaderné membráně vznikly komplikované pórovité komplexy, aby mohlo docházet k transportu různých struktur (jako jsou ribozomální podjednotky) z jádra do cytoplazmy či zpět.\n\nJádro je dynamický útvar, který má různou velikost i tvar. Konkrétní rozměry jsou velmi rozmanité, průměrně se například uvádí 5–10 μm, to jsou však pouze střední hodnoty. Jádro nervových buněk může mít pouhé 3, ale také 18 μm v průměru. V typickém případě údajně jádro představuje asi 10% objemu buňky. V rámci prvoků se udávají rozměry jádra mezi 1–100 μm. V žabím vajíčku mohou mít jádra průměr klidně i 400 μm. Co se týče rostlin, jedna studie udává, že nejmenší jádra v těle huseníčku rolního (\"Arabidopsis thaliana\") najdeme ve svěracích buňkách průduchu, naopak suverénně největší jsou v buňkách trichomů. Jádra se obecně zvětšují během svého buněčného cyklu, nejmenší jsou zpravidla po dokončení mitózy, největší na konci interfáze. Je zajímavé, že po vložení jádra lidské buňky (HeLa) do vajíčka žáby, které je však mnohonásobně větší než lidská buňka, se toto jádro přizpůsobí velikosti vajíčka a zvětší svůj objem. Známá je i skutečnost, že velikost jádra do jisté míry souvisí s ploidií (viz níže), tedy počtem chromozomových sad. Polyploidní jádra bývají výrazně větší.\n\nJádra se často přizpůsobují i tvaru buňky. V typickém případě jsou zřejmě jádra buněk kulovitého či mírně protáhlého tvaru. Výjimek je však spousta a například neutrofilní granulocyty mají lalokovitá, několikanásobně segmentovaná jádra, která se dokonce mění s časem – nejprve jsou tyčkovitá, pak postupuje čím dál výraznější segmentace. Také u rostlin se udávají nejen kulovitá, ale i protáhlá až tyčinkovitá jádra (např. v buňkách vodivých pletiv). Prvoci s velkými jádry (makronukleus nálevníků) mají také tendenci mít laločnatá či segmentovaná jádra, zřejmě proto, aby lépe probíhala výměna látek mezi jádrem a cytoplazmou.\n\nVe většině buněk se obyčejně vyskytuje jen jedno jádro (případně dvě těsně před rozdělením). Objevují se však výjimky, většinou u prvoků nebo hub.\n\nKromě těchto mnohojaderných útvarů ještě existují případy prvoků, které mají za normálního stavu dvě jádra. Rozlišují se homokaryotičtí prvoci, kteří mají více identických jader, a heterokaryotičtí prvoci, kteří mají v buňce dva jaderné typy (každý specializovaný pro jinou funkci). K homokaryotickým prvokům patří například améby \"Chaos\" a \"Pelomyxa\", ale i rody \"Actinosphaerium\" a \"Opalina\". Mnozí výtrusovci, jako např. kokcidie (Coccidiasina), mají alespoň vícejaderná životní stadia. Pro druhou zmíněnou skupinu, tedy heterokaryotické prvoky, je typický tzv. jaderný dualismus. Nálevníci (Ciliophora) a někteří dírkonošci (Foraminifera) mají totiž velký makronukleus (který je exprimován a neslouží k rozmnožování) a malý mikronukleus (který slouží k rozmnožování). Také některé řasy (\"Caulerpa\", \"Vaucheria\", \"Botrydium\") a buňky mléčnic jsou vícejaderné (polyenergidní).\n\nI u mnohobuněčných živočichů existují mnohojaderné buňky: patří k nim zejména syncytia a plazmodia. Syncytia vznikají splynutím několika jednojaderných buněk, plazmodia zase dělením jádra bez následného rozdělení buňky. Například do kategorie mnohojaderných buněk patří osteoklasty, buňky kosterního svalu (rhabdomyocyty), ale i třeba buňky jaterní tkáně, chrupavek, kostní a epitelové přechodné tkáně v močovém měchýři. Existují i buňky bezjaderné, takzvané neplnohodnotné, jako jsou červené krvinky savců, tedy i člověka. Také rostlinné buňky, které tvoří lýko (články sítkovic, sítkové buňky) nemají funkční jádra, ale jsou vyživovány buňkami okolními, které jádro mají.\n\nDalším parametrem, kterým je možno popsat jakékoliv jádro, je počet chromozomových sad, které se v nich nalézají. Mnoho eukaryot má haploidní jádra (pouze s jednou sadou genetické informace) – například válečovití bičíkovci (\"Volvocida\"), oxymonády (Oxymonadida), výtrusovci (Apicomplexa) či pravé hlenky (Myxogastrea). Také stopkovýtrusné houby (Basidiomycota) a další zástupci říše hub mají téměř po celou dobu buněčného cyklu haploidní jádro. U člověka jsou haploidní pouze pohlavní buňky, vajíčko a spermie, u rostlin všechny buňky gametofytu. Pro většinu buněk eukaryot je nicméně typické mít v jádře dvě sady genetické informace, tedy být diploidní. To platí namátkou pro mikronukley nálevníků (Ciliophora), opalinky (Opalinata), pro většinu těla cévnatých rostlin (jsou totiž z většiny tvořeny sporofytem) a pro téměř všechny buňky živočichů. Některá jádra však mohou být i polyploidní, tedy mít více než dvě sady genetické informace (např. makronukley nálevníků či celá těla některých polyploidních rostlin).\n\nJádro je váček obklopený dvěma fosfolipidovými membránami, tvořícími dohromady tzv. jadernou membránu (karyolemu). Ta je na vnitřní straně vyztužena systémem intermediárních filament, tzv. jadernou laminou. Uvnitř jádra se nachází karyoplazma, tedy vlastně cytoplazma s charakteristickým jaderným složením. Obsahuje především chromatin, tedy jadernou DNA a s ní asociované proteiny (histony a podobně). Kromě chromatinu lze v jádře najít ještě jadérka a další drobné struktury.\n\nJádro je ohraničeno dvojitým jaderným obalem („jadernou membránou“), v němž se nacházejí póry tvořené speciálními bílkovinami, které mají usnadnit a řídit transport specifických makromolekul, např. RNA. Z důvodu transportu mRNA k ribozómům a posttranslační úpravy bílkovin je jádro napojeno na drsné endoplazmatické retikulum. Obal jádra sestává ze dvou membrán a vrstvy mezi nimi:\n\nV jaderné membráně se nachází tzv. jaderné póry, které umožňují transport látek přes membránu. Co se týče obratlovců, jaderný pór má velikost přibližně 145 nanometrů v průměru a 80 nanometrů na délku (napříč membránou). Na druhou stranu se skládají jaderné póry z „pouhých“ 30 (podle jiných zdrojů 50 V jaderném póru se odehrává prakticky veškerý membránový transport mezi cytosolem a jádrem. Tento transport je obousměrný a poměrně efektivní. Udává se, že za sekundu může přes nukleární pór projít až 1000 makromolekul. Kupříkladu když buňka replikuje svoji DNA (v S-fázi), musí skrz každý z 3000 pórů projít každou minutu 100 histonů. Malé molekuly prochází pasivně, větší pomocí speciálních receptorů, které se s nimi asociují a přenášejí je.\n\nVětšinu vnitřního prostoru jádra vyplňuje tzv. chromatin, tedy vlastně DNA a asociované bílkoviny (jako jsou třeba histony). Jaderná DNA, která slouží jako genetická informace pro syntézu většiny bílkovin v buňce, je tvořena několika lineárními řetězci, které se označují jako chromozomy. Zdravý člověk má v každé tělní buňce 46 takových lineárních molekul, jejichž celková délka je asi jeden metr. Nejedná se však obvykle o náhodný spletenec, nýbrž o vysoce organizovaný komplex DNA a bílkovin. Na nejnižší úrovni vznikají z DNA a histonů tzv. nukleozomy, na vyšších úrovních nacházíme další typy organizace DNA. Kódující části chromatinu se nazývají euchromatin a bývají poněkud volněji smotané než heterochromatin, který tvoří nekódující DNA.\n\nJednotlivé chromozomy jsou obvykle pozorovány v M-fázi (při mitóze), kdy se buňka připravuje na dělení a jednotlivé chromozomy získávají svůj typický tvar (dvě chromatidy spojené v centromeře). V této době totiž je DNA tak hustě kondenzována, že jsou chromozomy viditelné i pod světelným mikroskopem. Většinu doby jsou však buňky v interfázi (období mezi děleními), kdy se chromozomy naopak rozmotávají, aby mohly být správně využívány pro běžnou činnost buňky. Je však zajímavé, že i v této době si udržují chromozomy svůj „prostor“ a příliš se navzájem nesplétají. Každá taková „komůrka“ se označuje chromozomální teritorium – zřejmě to hraje významnou epigenetickou roli v expresi genů.\n\nJadérko (\"nucleolus\") je malá vnitřní část buněčného jádra kulovitého tvaru, která obsahuje velké množství ribozomální RNA (rRNA). Vyskytuje se ve většině eukaryotických buněk. Jadérko je tvořeno satelitní DNA akrocentrických chromosomů. Jadérek bývá v typickém případě v jedné buňce jen několik, ale například v oocytech dochází k jejich namnožení do obrovských počtů, aby bylo později vajíčko schopné vyrobit dostatečné množství ribozomů. Jadérko se v jádře vytváří kolem genů pro ribozomální RNA. Tyto geny jsou tak v jadérku transkribovány a následně se v jadérku zabudovávají do nově vznikajících ribozomů. Poté jsou jadernými póry transportovány ven do cytoplazmy.\n\nKromě jadérka jsou uvnitř buněčného jádra pravidelně pozorovány i další struktury, různých rozměrů a funkcí. Ač se někdy označují za organely, pomocí metody FRAP obvykle je zjištěno, že mezi nimi a karyoplazmou dochází k rychlé výměně materiálu (ostatně stejně tomu je i u jadérka). Jsou to tedy spíše lokální nahromadění molekulárních komplexů, jež spolu drží na základě slabých vazebných interakcí a zvyšují zde svou lokální koncentraci, což je vhodné pro rychlý průběh biochemických reakcí. K známějším tělískům tohoto typu patří například:\n\nZ různých menších, mikroskopem těžko pozorovatelných tělísek je v poslední době studován např. spliceozom, komplex, v němž probíhá splicing, tedy odstraňování intronů z pre-mRNA, nebo \"tělísko polycomb\", což je nahloučení proteinů komplexu polycomb, který je zodpovědný za epigenetické umlčení řady genů pomocí methylace histonů a provází inaktivaci chromozomu X. Otázka existence cytoskeletu v jádře je (vyjma laminů) vysoce kontroverzní, ačkoliv jisté vláknité struktury procházející skrz naskrz jádrem pozorovány byly.\n\nJádro je zcela zásadní součástí eukaryotických buněk, bez níž se nedá dlouhodobě přežívat. Například bezjaderné červené krvinky savců mají životnost obvykle přibližně pouhých 30 dní (u člověka 120 dní). Je jasné, že hlavní funkcí jádra je uchovávat genetickou informaci, z níž je vystavěn život. Nabízí se však mimo jiné otázka, proč nestačí mít DNA v cytosolu, jako to ostatně běžně dělají bakterie a archebakterie – důvodem jsou zřejmě výhody, které přináší „kompartmentalizace“ buňky.\n\nJádro obsahuje většinu genetické informace eukaryotických buněk. Jedná se o tzv. jadernou DNA, mimo ní existuje sice ještě mitochondriální DNA nebo plastidová DNA, ty však obvykle jsou řádově menší. V DNA se skrývají geny, tedy tzv. kódující úseky, které se v procesu transkripce nejprve musí přepsat v RNA. Tomu pomáhají různé jaderné enzymy, jako je RNA polymeráza, helikáza nebo topoisomeráza, a navíc různé transkripční faktory. Vzniklá RNA se označuje jako primární transkript, je to surový materiál, který je třeba opatřit odolnými konci a sestříhat. Uvádí se tři základní kroky zahrnované pod posttranskripční modifikace: 5' guanosinová čepička, poly(A) konec a RNA sestřih (splicing). Poslední jmenovaný proces – sestřih – provádí spliceozom, enzymatická mašinérie, která vystřihává z primárních transkriptů introny. Podle toho, jak je vystřihne, mohou vznikat různé varianty též mRNA v procesu zvaném alternativní splicing.\n\nDalším krokem je obvykle export RNA z jádra. Ačkoliv některé typy RNA mohou pracovat v jádře, většina jich je jadernými póry posílána do cytoplazmy. To platí například pro všechny messenger RNA (mRNA). V cytoplazmě se mRNA váže na ribozomy a dochází k výrobě (translaci) polypeptidů (bílkovin).\n\nZa tímto dlouhým slovem, které se však běžně používá, se skrývá zřejmě jedna z výhod eukaryotického jádra. Jaderný obal kolem jádra umožňuje, aby buňka vytvořila dva odlišné světy, cytoplazmu (vnitřek buňky) a karyoplazmu (vnitřek jádra). To je pro eukaryotickou buňku velice typické. Na obou stranách jaderného obalu tak může docházet k odlišným procesům. Pěkným příkladem je první krok glykolýzy, který je katalyzován enzymem hexokinázou. Je–li v buňce příliš fruktóza-1-fosfátu, hexokináza je přesunuta do jádra, kde funguje jako represor, který zastavuje expresi (a tedy „výrobu“) enzymů nutných ke glykolýze. Celý systém je tedy negativní zpětnou vazbou. Podobná je situace s transkripčními faktory (proteiny, které ovlivňují transkripci) – ty se také nalézají v cytosolu do doby, než jsou aktivovány. Ukazuje se, že nejlepší kontrolou transkripce je oddělit fyzicky transkripční faktory od DNA, aby se zamezilo byť slabé aktivaci genů ve chvíli, kdy to není žádoucí.\n\nMožná nejdůležitější je však schopnost jádra oddělit transkripci (přepis DNA v RNA) a translaci (přepis RNA v protein). Bakterie tyto dva děje provádí téměř současně, ale eukaryotická buňka musí po transkripci udělat ještě několik důležitých kroků předtím, než může mRNA být předána ribozomu. Zejména musí být proveden splicing (sestřih intronů). Kdyby k tomu nedošlo a pre-mRNA byla rovnou překládána v polypeptid, vznikaly by nefunkční bílkoviny.\n\nKaždá normální buňka musí mít plnohodnotné jádro. Zároveň však je žádoucí, aby se buňky mohly dělit. Aby se oba požadavky daly zkoordinovat, postupuje se v několika krocích. Nejprve se pouze v rámci tzv. S fáze jen namnoží obsah jádra (zejména celý genom), načež po kontrolním bodu vstoupí buňka do mitózy (M fáze). V prometafázi dojde k fosforylaci jaderné laminy (pomocí cyklin-dependentních kináz), načež se zcela rozpadne jaderná membrána. Díky tomu se mohou během metafáze navázat mikrotubuly z cytoplazmy na jednotlivé chromozomy, v anafázi dojde k rozchodu sesterských chromatid do protilehlých pólů buňky. Až v telofázi se opět obnovuje jaderná lamina i membrána, do níž se navíc znovu vkládají jaderné póry.\n\nJádra poutala pozornost přírodovědců již od úsvitu mikroskopických technik. Někdy jsou dobře patrná pouhým okem, jindy je vhodné je barvit. Mezi klasická barviva patří zásaditý hematoxylin (fialově či hnědě zbarvená jádra), Giemsa, neutrální červeň, nilská modř nebo třeba safranin (červeně). Takzvaná Feulgenova reakce zase využívá Shiffovo činidlo (kyselina fuchsinsiřičitá). Na vzestupu je v posledních letech fluorescenční mikroskopie, která obvykle používá speciální barviva, jež se specificky váží na DNA: DAPI (diamidinofenylindol), Hoechst 33258, olivomycin, auramin-O nebo akriflavin. Jindy se na jaderné proteiny navěšuje fluorescenční protein GFP.\n\n\n"}
{"id": "18910", "url": "https://cs.wikipedia.org/wiki?curid=18910", "title": "Cessna", "text": "Cessna\n\nCessna je americký letecký výrobce, který je v oboru letectví známou značkou zejména v oblasti lehkých vrtulových letounů. Tak jako i jiné typy letadel se jmenují po svých zakladatelích, nebo konstruktérech, letouny Cessna jsou pojmenovány podle zakladatele firmy, C. V. Cessny. Cessna je vedle Beechcraftu a Bell Helicopter jednou z leteckých divizí společnosti Textron.\n\nNejrozšířenějším typem ve výrobě jsou malé, lehké hornoplošníky, ve své kategorii rozšířené v aeroklubech a pro obchodní účely po celém světě, s pevnými podvozky, příďovým kolem a vzpěrami pod křídly. Obchodní úspěch letounů typu Cessna po 2. světové válce tkví především v hospodárnosti provozu, nízkou poruchovostí a v úspěšném marketingu. Společnost má v nabídce i jiné typy, např. dvoumotorové vrtulové lehké dopravní letouny a business jety.\n\nZakladatel firmy Clyde V. Cessna postavil svůj první letoun již v roce 1911 – velice se podobal stroji Louise Blériota. Do roku 1925 navrhl ještě několik strojů.\n\nC. V. Cessna založil 1925 firmu Travel Air Manufacturing Company (společníci: Walter Herschel Beech a L. Stearman). Později z firmy odešel a založil roku 1927 firmu Cessna-Ross Aircraft Company (společník: V. Ross). Po odchodu společníka se firma jmenuje Cessna Aircraft Company Inc.\n\nRoku 1985 firmu koupila společnost General Dynamics Corporation, která ukončila výrobu vrtulových letadel. V roce 1992 koupila firmu Cessna společnost Textron Inc. a následujícího roku obnovila výrobu lehkých letounů.\n\nÚspěch každého letadla v dějinách letectví se měří jednak počtem vyrobených a prodaných kusů a jednak počtem let, po které letadlo létá. Počty prodaných a létajících kusů od několika stovek výše se už považuje za úspěch světového formátu.\n\nV roce 1955 vzlétla první C-172 a už v prvním roce se prodalo 1170 kusů. V období 1968 až 1985 se prodalo rekordních 42 500 kusů.\n\nC-177 Cardinal (od roku 1967) byla vyrobena ve 4240 kusech.\n\nTypickým znakem vrtulové Cessny všech dob je, že je konstruována jako hornoplošník, který má oproti dolnoplošníku vyšší míru aerodynamické stability. Výjimkou byl letoun Cessna T-50 Bobcat, dvoumotorový dolnoplošník, který sloužil v americké armádě (USAAF) jako lehký dopravní letoun. Další výjimkou byl model C-188 určený k zemědělskému použití.\n\nObchodní letouny Cessna dnešních dnů jsou zásadně turbovrtulové nebo proudové letouny, konstruované jako dvoumotorové dolnoplošníky.\n\n\n\n\n\n\n\n\n\n"}
{"id": "18911", "url": "https://cs.wikipedia.org/wiki?curid=18911", "title": "Malcolm Bradbury", "text": "Malcolm Bradbury\n\nSir Malcolm Stanley Bradbury [ˈbrædbəri] (7. září 1932 Sheffield - 27. listopadu 2000, Norwich) byl anglický spisovatel, představitel univerzitního románu.\n\nMalcolm Bradbury se narodil roku 1932 v Sheffieldu v severní Anglii. Po gymnáziu studoval angličtinu na univerzitě v Leicesteru a později na Queen Mary College v Londýně, kde v roce 1955 získal magisterský titul. Doktorát z amerických studií dokončil v roce 1962 na univerzitě v Manchesteru. Své působení učitele začal na Univerzitě východní Anglie jako profesor se specializací na americká studia. V roce 1979 poprvé uvedl svůj světově proslulý kurz kreativního psaní, mezi jehož absolventy se řadí například slavní britští spisovatelé Ian McEwan a Kazuo Ishiguro. Svou akademickou kariéru ukončil Bradbury v roce 1995. Za své zásluhy v oblasti literatury byl v roce 1991 vyznamenán řádem britského impéria.\n\nKromě samotné práce učitele byl Bradbury také produktivní v psaní odborných publikací: jako specialista na moderní román vydal knihy o Evelynu Waughovi, Saulu Bellowovi nebo E. M. Forsterovi. Kromě toho se podílel i na re-edicích klasických děl, jako například \"Velký Gatsby\" od F. S. Fitzgeralda, a nespočtu příruček a přehledů moderní britské a americké prózy. Do povědomí širšího publika se ale dostal především jako autor románů. Přestože je často srovnáván s Davidem Lodgem jako autor tzv. univerzitních románů, Bradburyho knihy jsou celkově temnější a méně hravé jak po stránce obsahové, tak jazykové. V roce 1986 napsal krátkou parodii na turistické průvodce \"Why Come to Slaka?\", která láká do fiktivní východoevropské země známé čtenářům z Bradburyho románu \"Rates of Exchange\". \n\nBradbury psal také scénáře pro různé televizní produkce, například k adaptacím knih Toma Sharpa nebo Kingsleyho Amise. Jeho poslední scénář byl k 5. sérii britského seriálu \"Dalziel a Pascoe\".\n\nKniha \"Jíst lidi je neslušné\" (v originále \"Eating People Is Wrong\"), vydaná roku 1959, patří do žánru tzv. univerzitního románu. Sleduje osudy profesora Treece, který přednáší literaturu na jedné z typických provinčních univerzit - přestože je to velmi vzdělaný a moudrý člověk, v praktickém životě není příliš úspěšný . Česky vyšla kniha v roce 1992 (překlad: Jarmila Emmerová).\n\nKniha \"Bořitel dějin\" (v originále \"The History Man\", tedy doslova \"Člověk dějin\"), vydaná roku 1975, je nejznámější román Malcolma Bradburyho. Jde o satiru akademického života z prostředí nových, moderních univerzit, které se stavěly ve 20. století po celé Anglii jako následovníci tradičních, kamenných univerzit. Hlavní hrdina románu je pokrytecký Howard Kirk – profesor sociologie na fiktivní univerzitě ve Watermouthu. V roce 1981 natočila stanice BBC podle knihy úspěšný seriál. Česky kniha vyšla roku 2016 (překlad: Petra Martínková).\n\nRomán \"Rates of Exchange\" (tj. \"Směnný kurz\") byl vydán v roce 1983. Popisuje cestu Dr. Petwortha, pracovníka britské rady, do fiktivní východoevropské země za účelem šíření angličtiny jako druhého jazyka. Kniha popisuje střet průměrného britského učitele s realitou východní Evropy pod komunistickou nadvládou. Výsledkem je řada komických i vážných nedorozumění pramenících z hlubokých jazykových, kulturních i politických rozdílů.\n\n\n\n"}
{"id": "18917", "url": "https://cs.wikipedia.org/wiki?curid=18917", "title": "Obyvatelstvo", "text": "Obyvatelstvo\n\nObyvatelstvo je soubor všech lidí obývajících určité území. Počet obyvatel určitého území se obvykle zjišťuje pomocí sčítání lidu, které většina států pořádá jednou za určitý počet let. Pojem obyvatelstvo je třeba odlišovat od pojmu \"populace\", jenž je vymezen jako skupina lidí, mezi nimiž dochází k demografickým událostem.\n\nMobilitou obyvatelstva se rozumí změna v zařazení jedince (obyvatele) v nějakém systému určených jednotek (útvarů). Pokud jsou těmito jednotkami společenské útvary, pak ji nazýváme sociální mobilitou obyvatelstva. Pokud se jedná o prostorové (regionální) útvary, pak hovoříme o prostorové mobilitě obyvatelstva.\n\n\n"}
{"id": "18918", "url": "https://cs.wikipedia.org/wiki?curid=18918", "title": "Římské číslice", "text": "Římské číslice\n\nŘímské číslice představují způsob zápisu čísel pomocí několika vybraných písmen latinské abecedy. Jedná se o takzvanou nepoziční číselnou soustavu, pro které je charakteristická skutečnost, že hodnota číslice je daná jejím symbolem a nezávisí na její pozici v zapsaném čísle. Dnes se většinou používají arabské číslice, římské číslice většinou jen ve specifických případech, například k označení pořadí kapitoly, odstavců či panovníků stejného jména.\n\nZákladní římské číslice používané dnes jsou:\n\nPro snazší zapamatování se dají používat mnemotechnické pomůcky jako např. Ivan Vedl Xénii Lesní Cestou Do Města (nebo Ivan, Vašek, Xénie Lijí Cín Do Mumie), kde první písmena určují, jak jdou římské číslice po sobě.\n\nI\nŘímské číslice vznikly přirozenou cestou. Římané počítali na prstech. Zápis čísel 1, 2 a 3 jako I, II a III graficky vyjadřuje jednotlivé prsty.\n\nV a X\nTaké tyto dvě římské číslice mají svůj původ v lidské ruce:\nŘímská číslice V (5) je vyjádřením dlaně s pěti prsty - V tvoří tvar mezi palcem a malíčkem.\nŘímská číslice X (10) jsou dvě dlaně u sebe (10 prstů).\n\nL a C\nLatinsky sto je \"centum\" - odtud C. Padesát je polovina ze stovky. L tedy vzniklo „rozpůlením“ znaku pro 100 (C).\n\nD a M\nTisíc je latinsky \"mille\" (odtud M pro 1000). Znak D pro 500 vznikl opět grafickým „půlením“ znaku M, tentokrát svisle. Vznikl tak znak podobný písmenu D.\n\nSpojováním a opakováním základních symbolů lze zapisovat i větší čísla. Větší číslice vždy předcházejí menší. Proto např. VI je 6, CLXXIII je 173 a MDCCCXXII je 1822.\n\nŘímané obvykle psali číslo 4 jako IIII, číslo 40 jako XXXX, číslo 999 jako DCCCCLXXXXVIIII.\n\nKe zkrácení zápisu takových dlouhých čísel se někdy používalo zvláštního pravidla pro odečítání, ale teprve ve středověku se toto pravidlo stalo obecně používaným. Pravidlo pro odečítání umožňuje použití šesti složených symbolů, ve kterých menší číslice předchází větší:\n\nPři použití tohoto pravidla lze číslo 999 napsat úspornějším způsobem CMXCIX. Používání jiných symbolů není dovoleno. Proto nelze napsat 999 jako IM. Na druhou stranu ale používání tohoto pravidla není povinné. Číslici 4 lze napsat správně jako IV i jako IIII.\n\nZavedení pravidla pro odečítání pomohlo zkrátit zápis větších čísel. Na druhé straně ještě více ztěžovalo provádění výpočtů.\n\nPozor. Symboly D (500) a M (1000) byly původně psány jako kolmá čára s obloučkem na jedné nebo obou stranách. Symbol D proto vypadal asi jako |) a symbol M byl ↀ. Tento způsob zápisu umožňoval násobit deseti čísla větší než tisíc tím, že se přidal další oblouček. Číslo 10000 se dalo napsat jako ((|)), 100000 (((|))). Římané neměli žádné slovo pro milión a takto velká čísla používali velmi zřídka. Teprve později a zvlášť ve středověku bylo nutné zapisovat i větší čísla. Proto se stal znak číslem 10 000, číslem 100 000 a číslem 1 000 000. Tyto čárkované symboly se ale dnes prakticky nevyskytují.\n\nPři správném způsobu psaní dlouhých čísel se nejprve napíší tisíce, pak stovky, pak desítky a pak jednotky.\n\nPříklad: číslo 1988.\nJeden tisíc je M, devět set je CM, osmdesát je LXXX, a osm je VIII.\nDohromady pak: MCMLXXXVIII.\n\nV římských dobách se používala k zápisu pouze velká písmena. Později se\nv běžném životě prosadila i malá písmena a začala používat i pro zápis\nřímských číslic. Proto např. \"vi\" znamená 6 a \"cxiv\" 114. Někdy se můžeme\nsetkat i s čísly namíchanými, např. \"Cxl\" pro 140. Někdy se dokonce používá\nnamísto malého \"i\" písmeno \"j\". Někdy se používá písmeno \"j\" pouze jako poslední znak ve sledu jedniček, např. \"xxiij\" pro 23.\n\nŘímské číslice neobsahují symbol pro nulu. Právě absence tohoto symbolu zabránila postupné přeměně římského zápisu na poziční systém, a proto byl během 11. století v praktickém životě nahrazen arabskými číslicemi. Používání římských číslic v matematice není tak výhodné jako používání pozičních číselných soustav.\n\nDnešní způsob zapisování římských číslic vznikl ve středověku v západní Evropě. Je odvozen ze způsobu, jakým zapisovali číslice staří Římané, ale obsahuje některá vylepšení.\n\nV 17. století bylo v Evropě zvykem označovat vydání knih římskými číslicemi. Stejně tak se římské číslice používaly k označení data staveb.\n\nŘímské číslice se používají dodnes, ale ve většině případů jsou na ústupu. V českém prostředí se jimi číslují:\n\nV polštině se římské číslice používají takřka výhradně při uvádění století (např. \"19. století\" je \"XIX wiek\").\n\nV mezinárodních normách a předpisech (zpravidla v angličtině, francouzštině či španělštině) se římské číslice zapisované malými písmeny (i, ii, iii, iv...) používají\n\nHodinové ciferníky se popisují římskými číslicemi. Obvykle používají symbol IIII pro 4 a IX pro 9. Jednou se tak odečítací pravidlo neaplikuje a podruhé ano. Proč?\nNabízí se několik vysvětlení:\n\nTabulkové procesory, jako jsou OpenOffice.org Calc nebo Microsoft Excel, mívají v sobě zabudovány funkce pro převod mezi arabskými a římskými číslicemi. Například ve zmíněném OpenOffice.org Calc můžete využít funkce\n\nNepovinný argument \"forma\" umožňuje nastavení míry zjednodušení zápisu římského čísla. Další informace najdete v nápovědě příslušného programu.\n\nŘímské číslice se používají v tzv. chronogramech. Chronogram je nápis, často hexametrový verš anebo elegické distichon, který obsahuje skrytý letopočet. Jedná se o latinské nápisy s několika zvýrazněnými velkými písmeny, které je třeba mechanicky sečíst bez ohledu na stanovená pravidla. Součet dává letopočet zveřejnění nápisu.\n\nNapř. kartuš nad vchodem do Lužického semináře\nDEO ET APOSTOLORVM PRINCIPI LVSATIAE PIETAS EREXIT\n\n\nNápis obsahuje chronogram vyznačený velikostí písmen: MDCLLXVVIIIIII = 1726\n\n\n\n"}
{"id": "18919", "url": "https://cs.wikipedia.org/wiki?curid=18919", "title": "Studená válka", "text": "Studená válka\n\nStudená válka (anglicky \"Cold War\", rusky \"холодная война\"). Probíhala zhruba v letech 1947–1991 a byl to stav politického a vojenského napětí mezi komunistickými státy, zejména Sovětským svazem (SSSR) a jeho satelitními státy a spojenci, a západním světem, zejména Spojenými státy americkými (USA) a jejich spojenci. \n\nStudené válce předcházely dvě velké katastrofy, první a druhá světová válka, které proběhly v letech 1914–1918 a 1939–1945. V důsledku těchto událostí se světové společenství dohodlo na založení Organizace spojených národů, zkráceně OSN. V Chartě OSN, ratifikované 24. října 1945, je stanoveno, že státy a národy, které se staly členy OSN, se zavazují „uchránit budoucí pokolení před metlou války, která dvakrát za našeho života přinesla lidstvu nevýslovné strasti“. Použití síly je podle Charty OSN pouze tehdy legitimní, když bylo schváleno Radou bezpečnosti OSN.\n\nVětšina válečných či ozbrojených konfliktů, které proběhly v období studené války, se sice svým charakterem od sebe velmi podstatně liší, mají však jako společný znak, že nebyly legální, protože nebyly schváleny formou závazné rezoluce Rady bezpečnosti. Z morálního hlediska mohou všechny války, za nimiž stála snaha organizovaným násilím či krutostí donutit protivníka, aby změnil své chování, a vedly ke ztrátě lidských životů, být považovány za odsouzeníhodné. \n\nStudená válka, která začala zhruba roku 1947 a trvala až do rozpadu Sovětského svazu roku 1991, sice nepřerostla ve skutečné válečné střetnutí, střet mezi oběma velmocemi ovšem nemohl být ničím jiným než třetí světovou válkou a první jadernou válkou, do níž by byla pravděpodobně zapojena celá planeta. Kromě toho se na zbytku zeměkoule odehrávalo mnoho dalších konfliktů, v nichž se bojovalo „v zastoupení“ těchto supervelmocí. Vedly se války mezi regulérními ozbrojenými silami, války proti civilistům, občanské války a nově se začalo mluvit o teroristické válce a o válce proti teroru. Její hlavní účastníci vedli tento boj nejrůznějšími metodami, především budováním vojenských koalic, zástupnými válkami, závody ve zbrojení, vojenskou a ekonomickou pomocí zranitelným státům ve vlastní sféře vlivu, špionáží, propagandou, hospodářskými blokádami (například tzv. obilním embargem USA vůči SSSR), předháněním se v technické vyspělosti (například vesmírnými závody) a také rivalitou při sportovních kláních.\n\nPřestože SSSR i USA patřily v druhé světové válce mezi Spojence, neshodly se v politické filosofii a v názorech na uspořádání poválečného světa. Sovětský svaz vytvořil východní blok ze států východní a střední Evropy, které zprvu také vojensky okupoval, a později si v nich upevnil moc vytvořením vojenského uskupení zvaného Varšavská smlouva (1955–1991) a hospodářského společenství zvaného Rada vzájemné hospodářské pomoci (RVHP). Spojené státy naopak vytvořily západní blok ze států západní Evropy, jako hlavní strategii používaly doktrínu zadržování (\"containment\") komunismu – jakožto ideologie i státního uspořádání – a k tomuto účelu založily několik smluvních organizací, např. Severoatlantickou alianci (\"North Atlantic Treaty Organization\", NATO). Některé státy, které zůstaly mimo dvě rivalizující společenství, vytvořily Hnutí nezúčastněných zemí.\n\nUSA vyhlásilo Marshallův plán, aby zajistilo rychlejší obnovu poválečné Evropy, ale Sovětský svaz nenechal žádný ze států východního bloku plán přijmout. V Latinské Americe a jihovýchodní Asii zase SSSR podporovalo socialistické revoluce, což se nelíbilo mnoha západním zemím; některé z nich se proto snažily socialistický režim svrhnout, což přineslo smíšené výsledky.\n\nStudená válka zaznamenala období relativního klidu i vysokého mezinárodního napětí – např. Berlínská blokáda (1948–1949), Korejská válka (1950–1953), druhá berlínská krize (1961), válka ve Vietnamu (1959–1975), Karibská krize (1962), Sovětská válka v Afghánistánu (1979–1989) nebo zkušební jaderný útok NATO Able Archer 83 (1983). Obě strany využívaly politiku détente k uvolnění napětí a doktrínu vzájemně zaručeného zničení jadernými zbraněmi k vyhnutí se přímým vojenským střetnutím.\n\nV 80. letech USA pod Reaganovou doktrínou zvýšily diplomatický, vojenský a ekonomický tlak na Sovětský svaz v době, kdy tento stát trpěl ekonomickou stagnací. Ke konci 80. let sovětský vůdce Michail Sergejevič Gorbačov zavedl reformní kroky \"perestrojku\" (česky „přestavba“; 1987) a \"glasnosť\" (česky „otevřenost“; cca 1985). Spolu s dalšími faktory přispěly tyto reformy de facto k rozpadu Sovětského svazu a celého východního bloku. Studená válka skončila po rozpadu Sovětského svazu v roce 1991 a po ní zůstaly Spojené státy po dlouhou dobu dominantní vojenskou mocností.\n\nNa konci druhé světové války použil anglický spisovatel a novinář George Orwell termín „studená válka“ (anglicky \"cold war\") ve svém eseji „You and the Atomic Bomb“ (česky „Vy a atomová bomba“), vydaném 19. října 1945 v magazínu \"Tribune\". Přemýšlel o světě, který byl (a doposud je) pod neustálou hrozbou jaderné války, a varoval před falešným mírem. „Studenou válkou“ nazval ideologický střet mezi Sovětským svazem a západními mocnostmi. Navíc 10. března 1946 napsal v novinách \"The Observer\": „Po moskevské konferenci v  prosinci položilo Rusko základy pro ,studenou válku‘ s Británií a Britským impériem.“\n\nTento termín k popisu poválečného geopolitického napětí mezi SSSR a jeho satelitními státy na jedné straně a Spojenými státy a západoevropskými zeměmi na straně druhé poprvé oficiálně použil Bernard Baruch, americký finančník a prezidentský poradce. V Jižní Karolíně 16. dubna 1947 přednesl projev napsaný žurnalistou Herbertem Swopem, ve kterém řekl: „Nenechme se klamat: jsme uprostřed studené války.“ Novinář Walter Lippmann termín rozšířil svou knihou \"Cold War\" (1947).\n\nMezi historiky nepanuje shoda v určení začátku studené války. Většina historiků za něj považuje období krátce po druhé světové válce, někteří ho ale vidí už ke konci první světové války. Např. napětí mezi Ruským impériem a Velkou Británií ale trvalo již od 19. století, například kvůli tzv. „východní otázce“ neboli sporům o Balkán.\n\nPo bolševické revoluci roku 1917 ostatní státy zaujaly vůči SSSR nepřátelský postoj a izolovaly jej od mezinárodní diplomacie. Sovětský vůdce Vladimir Iljič Lenin to komentoval slovy „jsme v nepřátelském kapitalistickém obklíčení“ a na diplomacii hleděl jako na zbraň, která pomůže Sovětům udržet své nepřátele rozděleny. Založil Kominternu, která podněcovala celosvětové komunistické hnutí.\n\nLeninův nástupce Stalin v roce 1925 předvídal vznik bipolárního světa, když předestřel vizi vzniku dvou center – kapitalistického a socialistického (Sovětského svazu) –, která budou přitahovat státy se stejným zřízením. Bezprostředně však hodnotil situaci jako období pouhé „dočasné stabilizace kapitalismu“. Sovětská diplomacie podle něj měla sloužit zájmům své země, „socialistického ostrova“. Jejím úkolem bylo bránění nepřátelské agresi i využívání rozporů mezi nepřátelskými státy k získání výhod pro SSSR.\n\nVzájemná nedůvěra a podezřívání mezi západními státy a Sovětským svazem se projevovala po celé meziválečné období, živilo ji např. bolševické odsuzování kapitalismu a západní kritika socialismu; pokračující podpora antibolševických bělogvardějců Západem a z druhé strany financování britské generální stávky v roce 1926 sovětskými odbory; odmítání kapitalistických zemí navázat diplomatické styky se Sovětským svazem – Američané uznali Sovětský svaz až roku 1933; a stalinistické Moskevské procesy při Velké čistce, kdy byli lidé obviňováni ze špionáže pro Spojené království, Francii, Japonsko a Německo.\n\nPo německé invazi v červnu 1941 se Spojenci rozhodli Sovětskému svazu pomoci; Spojené království s ním uzavřelo oficiální spojenectví a Spojené státy neoficiální. Během války Spojené státy dodávaly Spojenému království a Sovětskému svazu výzbroj, výstroj a materiály přes program půjčky a pronájmu. Přesto sovětské vedení zůstalo podezřívavé a věřilo, že Britové a Američané se spikli a záměrně oddálili vznik druhé protiněmecké fronty, aby nacistickému náporu čelil co nejdéle pouze Sovětský svaz.\n\nSpojenci se neshodli ve svých představách o uspořádání poválečné Evropy. Každá strana měla odlišné názory na udržování poválečné bezpečnosti. Západní Spojenci si přáli systém, ve kterém by demokratické země řešily konflikty mírovou cestou přes mezinárodní organizace, zatímco Sovětský svaz chtěl zvýšit bezpečnost vměšováním se do vnitřní politiky států, které ho obklopovaly.\n\nRozdíl byl i mezi představami USA a Spojeného království. Zatímco Rooseveltovy cíle – vojenské vítězství v Evropě i Asii, ekonomické překonání Britského impéria Spojenými státy a založení světové mírové organizace – byly globálnějšího charakteru, Churchill za hlavní cíle považoval ochranu Středozemního moře a nezávislost východoevropských států, které by fungovaly jako nárazníkové státy mezi Spojeným královstvím a Sovětským svazem.\n\nPro Američany představoval Stalin potenciálního spojence při dosahování svých cílů, pro Brity naopak hrozbu. Protože Sověti ovládali většinu východní Evropy, tyto dvě západní velmoci se přely o jeho přízeň. Rozdíly v jejich myšlení vedly k několika individuálním dohodám Sovětů s jednou z nich. V říjnu 1944 odcestoval Churchill do Moskvy a dohodl se na rozdělení Balkánu do jednotlivých sfér vlivu a Roosevelt v Jaltě podepsal se Stalinem dohodu týkající se Asie a odmítl podpořit Churchilla v záležitostech Polska.\nDalší vyjednávání Spojenců o poválečné situaci se konalo na jaltské konferenci v únoru 1945, ale ani zde se mocnosti jednoznačně neshodly. Prezident Harry S. Truman mimo jiné nesouhlasil se sovětskou podporou Polského výboru národního osvobození, což byla Sověty ovládaná konkurence Polské vlády v exilu.\n\nPo konci druhé světové války začali Sověti okupovat východní Evropu, zatímco západní Spojenci zůstali v západní Evropě. Okupované Německo si Sovětský svaz, Spojené státy, Spojené království a Francie rozdělily na čtyři okupační zóny.\n\nNa konferenci Spojenců v roce 1945 v San Franciscu byla založena mezinárodní Organizace spojených národů (OSN) za účelem udržení světového míru, ale funkčnost její Rady bezpečnosti byla omezena možností veta, kterou má každý její člen. Proto OSN nakonec ztratila svou efektivitu.\n\nNa postupimské konferenci, která začala ke konci července po kapitulaci Německa, se Velká trojka dále dohadovala o uspořádání poválečné Evropy. Antipatie mezi mocnostmi nadále narůstala. Na této konferenci Truman informoval Stalina, že Spojené státy mají v držení silnou novou zbraň.\n\nStalin věděl, že Američané vyvíjeli atomovou bombu, ale protože sovětský program pro její vývoj také pokračoval, přijal zprávu v klidu. Nesouhlasil ovšem se svržením jaderných hlavic na Hirošimu a Nagasaki, které Spojené státy učinily týden po skončení konference.\n\nBěhem konečných fází druhé světové války zformoval Sovětský svaz východní blok anexí několika zemí, které byly do jeho sféry vlivu původně zařazeny paktem Ribbentrop-Molotov, jako svazových republik. Mezi nimi bylo východní Polsko (které bylo začleněno do dvou svazových republik), Lotyšsko (z kterého se stala Lotyšská SSR), Estonsko (Estonská SSR), Litva (Litevská SSR), část východního Finska (připojené ke Karelo-finské SSR) a východní Rumunsko (Moldavská SSR).\n\nVýchodoevropské státy, které Sověti osvobodili od nacistů, byly do východního bloku postupně začleněny jako satelitní státy. Mezi ně patřila Německá demokratická republika, Polská lidová republika, Bulharská lidová republika, Maďarská lidová republika, Československá republika (nebo též Československá socialistická republika), Rumunská socialistická republika a Albánská lidová republika. Na území většiny těchto států byla od konce druhé světové války dislokovaná Rudá armáda, v ČSSR až od roku 1968.\n\nVětšina států ve východním bloku převzala po vzoru Sovětského svazu plánovanou ekonomiku.\n\nV únoru 1946 napsal George Frost Kennan \"Dlouhý telegram\", ve kterém byla vytyčena nová strategie diplomatických vztahů vůči SSSR. 6. září 1946 pronesl americký státník James Francis Byrnes proslov, ve kterém odmítl Morgenthauův plán (návrh na rozdělení a deindustrializaci poválečného Německa) a upozornil Sověty, že Spojené státy plánují ponechat své vojenské jednotky v Evropě.\n\nTýden po uveřejnění \"Dlouhého telegramu\" pronesl bývalý britský premiér Winston Churchill ve Fultonu v Missouri známý projev, ve kterém použil a do všeobecného povědomí tak uvedl výraz \"železná opona\". V něm požadoval spolupráci Anglie a USA proti Sovětům, které vinil za vytvoření „železné opony spuštěné napříč kontinentem“.\n\nV září 1947 Sověti vytvořili Kominformu, mezinárodní organizaci komunistických stran, která měla utužit kontrolu nad sovětskými satelitními státy. Hned následujícího roku byla ale Kominforma kvůli roztržce mezi Titem a Stalinem nucena vyloučit ze svých řad Jugoslávii, která sice zůstala komunistickou, ale přidala se ke Hnutí nezúčastněných zemí. Předmětem roztržky byla Titova neochota plně se podřídit Stalinovi a Sovětskému svazu.\n\nV roce 1947 poradci přesvědčili amerického prezidenta Harryho S. Trumana, aby okamžitě podnikl kroky pro potlačení sovětského vlivu s ohledem na snahy Stalina podkopat moc USA podporováním soupeření mezi kapitalistickými státy, které by mezi sebou mohly začít válčit.\n\nV únoru 1947 britská vláda oznámila, že už si nemůže dovolit financovat řeckou vládu v občanské válce proti komunistickým povstalcům. USA na toto oznámení odpověděly doktrínou zadržování, jejímž cílem bylo zastavit rozmáhání komunismu. Truman přednesl projev, ve kterém slíbil poskytnout 400 milionů dolarů na pomoc v této válce a vyhlásil Trumanovu doktrínu, která konflikt označila za boj mezi svobodnými lidmi a totalitními režimy.\n\nNa začátku roku 1947 se Spojené království, Francie a Spojené státy neúspěšně pokusily o dohodu se Sovětským svazem týkající se plánu na ekonomicky samostatné Německo. V červnu 1947 Spojené státy zahájily Marshallův plán, který měl zabezpečit pomoc poválečné Evropě.\n\nZáměry plánu byly přestavba demokratických a ekonomických systémů v Evropě a postavení se hrozbě, kterou představovalo šíření komunismu. O měsíc později Truman podepsal Zákon o národní bezpečnosti, který vytvořil sjednocené ministerstvo obrany, Ústřední zpravodajskou službu (CIA) a Národní bezpečnostní radu.\n\nStalin, který věděl, že ekonomická integrace se Západem by umožnila státům východního bloku vymanit se ze sovětské moci a že právě o to se USA snaží, proto těmto státům zakázal Marshallův plán přijmout. Sovětskou alternativou pro východní Evropu se stal Molotovův plán, který byl později, v lednu 1949, přetvořen v Radu vzájemné hospodářské pomoci.\n\nNa začátku roku 1948 komunisté převzali vládu v Československu, což byla do té doby jediná země východního bloku, které Sověti povolili ponechat si demokratický systém vlády. Tento vývoj odstranil poslední známky nesouhlasu s Marshallovým plánem v americkém Kongresu.\n\nTrumanova doktrína a Marshallův plán vedly k miliardám dolarů na ekonomickou a vojenskou pomoc pro státy západní Evropy, Řecko a Turecko. S pomocí Spojených států vyhrála řecká armáda občanskou válku a italští křesťanští demokraté vyhráli nad komunisticko-socialistickou aliancí ve volbách roku 1948.\n\nSpojené státy a Británie sloučily západoněmecké okupační zóny do bizónie (1. ledna 1947; později, v dubnu 1949, se přidala Francie a vznikla trizónie). Jako součást ekonomické přestavby Německa zavedly na začátku roku 1948 západní mocnosti novou měnu – německou marku – a nahradili tak starší říšskou marku.\n\nBrzy poté Stalin zahájil berlínskou blokádu, jednu z prvních velkých krizí studené války. Ta zabraňovala dodávkám jídla a zásob do Západního Berlína pozemní cestou přes sovětské okupační zóny. Spojené státy, Spojené království, Francie, Kanada, Austrálie, Nový Zéland a další státy vytvořily letecký most, aby mohly jídlo, uhlí, benzín a další materiál Západnímu Berlínu poskytovat. V květnu 1949 Stalin ustoupil a blokádu zrušil, ale letecké dodávky pokračovaly až do září. Během zhruba 278 000 letů bylo do Západního Berlína dopraveno přes 2,3 milionů tun zboží.\n\nV dubnu 1949 Spojené království, Francie, Spojené státy, Kanada a osm dalších západoevropských států podepsaly Severoatlantickou smlouvu, čímž založily Severoatlantickou alianci (NATO). V srpnu toho roku byla v Semeji v Kazašské SSR otestována první sovětská jaderná zbraň. Poté, co se v roce 1948 Sovětský svaz odmítl podílet na obnově Německa, zřídily USA, Spojené království a Francie v květnu 1949 spojením svých tří okupačních zón Západní Německo. Sovětský svaz v říjnu toho roku ze své zóny vytvořil Německou demokratickou republiku (NDR).\n\nMédia ve východním bloku sloužila ku prospěchu komunistů. Rádia a televizní společnosti byly ve vlastnictví států a tištěná média většinou vlastnily komunistické strany. Sovětská propaganda fungovala na principu napadání kapitalismu marxistickou filosofií.\n\nK BBC a Hlasu Ameriky, rozhlasovým stanicím vysílajícím pro východní Evropu, se v roce 1949 přidala Svobodná Evropa, která měla za úkol šířit objektivní informace a sloužit tak jako alternativa ke kontrolovaným domácím médiím.\n\nNa začátku 50. let se Spojené státy snažily o vyzbrojení Západního Německa a to se v roce 1955 stalo členem NATO.\n\nV roce 1949 Lidová osvobozenecká armáda Mao Ce-tunga porazila Spojenými státy podporovanou Čankajškovu vládu Kuomintangu (KMT). Sovětský svaz poté rychle uzavřel spojenectví s nově vzniklou Čínskou lidovou republikou. Čankajšek a jeho Kuomintang se stáhli na Tchaj-wan. Trumanova vláda se po tomto incidentu snažila rychle rozšířit doktrínu zadržování.\n\nSpojené státy tak rozšířily doktrínu zadržování do Asie, Afriky a Latinské Ameriky, aby zabránily revolučním vlasteneckým hnutím, které byly často vedeny komunistickými stranami a financovány Sovětským svazem. Na začátku 50. let uzavřely USA spojenectví s Japonskem, Austrálií, Novým Zélandem, Thajskem a Filipínami (nejznámějšími jsou ANZUS z roku 1951 a SEATO z roku 1954).\n\nJedním z významných důsledků doktríny zadržování byl začátek Korejské války. V červnu 1950 Kim Ir-senova Korejská lidová armáda vtrhla do Jižní Koreje. Ke Stalinově překvapení podpořila obranu Jižní Koreje Rada bezpečnosti OSN, i když Sověti bojkotovali její setkání z důvodu, že stálým členem Rady byl Tchaj-wan a ne komunistická Čína. Na obranu invaze se spojily vojenské síly Jižní Koreje, Spojených států, Spojeného království, Turecka, Kanady, Austrálie, Francie, Jihoafrické republiky, Filipín, Nizozemska, Belgie, Nového Zélandu a dalších zemí.\n\nVe státech účastnících se války, např. ve Spojeném království, bylo veřejné mínění rozdělené na dva tábory, jeden válku podporoval a druhý odsuzoval. Mnozí se báli vystupňování konfliktu ve válku s komunistickou Čínou a dokonce v jadernou válku. Kvůli silnému odporu vůči válce se Britové snažili konflikt ukončit co nejdříve.\n\nI když byli Číňané a Severokorejci válkou vysíleni a chtěli ji ukončit do konce roku 1952, Stalin požadoval pokračování bojů a příměří bylo vyhlášeno až v červenci 1953 po jeho smrti. Severokorejský vůdce Kim Ir-sen nastolil tvrdou diktaturu, kdy si přiřkl neomezenou moc a vytvořil okolo sebe silný kult osobnosti. Na Jihu zkorumpovaný prezident I Sung-man vytvořil podobný autoritativní režim. V roce 1960 byl po protestech nucen odejít do vyhnanství, ale Jižní Korea se pak potýkala s autoritativními vládci až do roku 1987, kdy byla znovunastolena demokracie.\n\nV roce 1953 se změnili političtí vůdci v USA i SSSR. Dwight D. Eisenhower se stal prezidentem v lednu. Během posledních 18 měsíců Trumanovy vlády se americký rozpočet na obranu zečtyřnásobil a Eisenhower výdaje na armádu snížil o třetinu.\n\nPo smrti Stalina se moci nad Sovětským svazem poté, co nechal popravit Lavrentije Pavloviče Beriju a do ústraní odsunul Georgije Malenkova a Vjačeslava Molotova, ujal Nikita Sergejevič Chruščov. Ten 25. února 1956 na XX. sjezdu KSSS pronesl projev \"Kult osobnosti a jeho důsledky\", v němž odhalil a odsoudil Stalinovy zločiny. Poté začal proces destalinizace, který měl za cíl omezit negativní důsledky Stalinovy vlády. V NDR nejistota po Stalinově smrti vyústila v povstání.\n\n18. listopadu 1956 při přijímání velvyslanců západních zemí na polské ambasádě v Moskvě Chruščov prohlásil: „Ať se vám to líbí nebo ne, dějiny jsou na naší straně. Pohřbíme vás.“ Později sdělil, že nemluvil o jaderné válce, ale spíše o historicky předurčeném vítězství komunismu nad kapitalismem. V roce 1961 řekl, že i když je SSSR pozadu za Západem, během jednoho desetiletí se rozdíly smažou a během dvou desetiletí zůstanou kapitalistické země pod jeho úrovní.\n\nEisenhowerův ministr zahraničí John Foster Dulles zahájil novou strategii, kdy se Spojené státy začaly více spoléhat na hrozbu jiným státům jadernými zbraněmi.\n\nI když Stalinova smrt v roce 1953 mírně uvolnila napětí mezi oběma stranami, situace v Evropě zůstala komplikovaná. Sověti, kteří již v roce 1949 zavedli systém vzájemné pomoci ve východním bloku, založili v roce 1955 formální pakt, Varšavskou smlouvu.\n\nV roce 1956, krátce poté, co Chruščov sesadil maďarského stalinistického politika Mátyáse Rákosiho, proběhlo Maďarské povstání. V reakci na celonárodní povstání nový režim rozpustil tajnou policii, oznámil úmysl opustit Varšavskou smlouvu a slíbil návrat svobodných voleb. Sověti na tyto události odpověděli invazí do Maďarska. Asi 20 000 Maďarů bylo zabito a tisíce dalších zatčeno, uvězněno a deportováno do Sovětského svazu. Asi 200 000 dalších z Maďarska uteklo. Maďarský vůdce Imre Nagy a někteří další byli po tajných soudních procesech popraveni.\n\nMezi lety 1957 a 1961 Chruščov otevřeně hrozil Západu jadernou zkázou. Tvrdil, že sovětské střely jsou mnohem lepší než ty americké a jsou schopné zničit jakékoli americké nebo evropské město. Nicméně Chruščov nesdílel Stalinův názor, že válka je nevyhnutelná, a spíše usiloval o „mírové soužití“. Stalin si myslel, že mezinárodní třídní boj znamenal nevyhnutelné střetnutí soupeřících stran, při kterém komunismus vyhraje při celosvětové válce; Chruščov chtěl nechat kapitalismus, aby se zhroutil sám, a mezitím posiloval své vojenské kapacity.\n\nTvrdý zásah Sovětů v Maďarsku překvapil veřejnost v komunistických i kapitalistických zemích, a komunistické strany hlavně v západní Evropě zaznamenaly velký pokles příznivců. Jugoslávský politik Milovan Djilas k tomu prohlásil: „Rána, kterou zasadila Maďarská revoluce komunismu, už nikdy nemůže být vyléčena.“\n\nJedním z hlavních znaků 50. let byl počátek evropské integrace – zásadního vedlejšího produktu studené války, který Truman a Eisenhower podporovali politicky, ekonomicky i vojensky.\n\nNacionalistická hnutí v některých státech a regionech, jako např. v Guatemale, Indonésii a Indočíně, byla často spojena s komunistickými skupinami, nebo tak alespoň na Západě byla chápána. Během dekolonizace ve Třetím světě, která započala v 50. letech, Spojené státy a Sovětský svaz soupeřily o vliv v této oblasti.\n\nSpojené státy využívaly Ústřední zpravodajskou službu (CIA) ke zbavování se nepřátelských vlád z Třetího světa a k podpoře spřátelených vlád. V roce 1953 CIA podnítila Íránský převrat, protože se chtěla zbavit předsedy vlády Muhammada Mosaddeka, který v roce 1951 znárodnil britskou ropnou společnost Anglo-Persian Oil Company a který podle USA a Spojeného království posouval Írán do sovětské sféry vlivu. Moci se jako autokratický panovník ujal prozápadní šáh Muhammad Rezá Pahlaví. Ten mimo jiné zakázal komunistickou stranu Tudeh.\nV Guatemale napomohla CIA k převratu, který v roce 1954 svrhl levicového, demokraticky zvoleného prezidenta Jacoba Árbenze Guzmána, který chtěl vyvlastnit a rozdat chudým bezzemkům neobdělávanou zemědělskou půdu, zčásti patřící americké společnosti United Fruit Company. Vojenská junta vedená Carlosem Castillem Armasem, která převzala moc, na žádost USA založila Národní výbor na obranu proti komunismu.\n\nV Konžské republice, která se v červnu 1960 osvobodila od Belgie, nařídil prezident Joseph Kasavubu na žádost CIA odvolání demokraticky zvoleného předsedy vlády Patrice Lumumby a jeho vlády; Lumumba chtěl zase sesadit Kasavuba. V následné Konžské krizi se chopil moci Mobutu Sese Seko, kterého podporovaly USA a který rychle provedl vojenský převrat.\n\nFrancie po Indočínské válce a po porážce komunistickým hnutím Viet Minhem v bitvě u Dien Bien Phu roku 1954 souhlasila, že opustí Vietnam. Na Ženevské konferenci konané téhož roku byla podepsána dohoda na rozdělení Vietnamu na prosovětský Severní Vietnam a prozápadní Jižní Vietnam. Během let 1954 a 1961 Spojené státy posílaly Jižnímu Vietnamu finanční pomoc na boj proti komunismu.\n\nMnoho nově vznikajících států v Asii, Africe a Latinské Americe odmítalo přidat se na stranu Sovětů nebo Západu. V roce 1955 se na Bandungské konferenci několik států ze Třetího světa rozhodlo neúčastnit se studené války. V roce 1961 bylo založeno Hnutí nezúčastněných zemí.\n\nObdobí po roce 1956 nebylo pro Sovětský svaz moc úspěšné, hlavně protože se začala rozpadat jeho aliance s Čínou. Mao Ce-tung obhajoval Stalina poté, co ho Chruščov po jeho smrti roku 1956 napadl. Nového sovětského vůdce považoval za povrchního šplhavce k moci.\n\nPoté se Chruščov snažil čínsko-sovětské spojenectví obnovit, ale Mao ho považoval za bezvýznamné a všechny návrhy odmítl. Nepřátelství dvou zemí se proměnilo v propagandistickou válku. Sověti s Čínou soupeřili o vedoucí postavení v komunistickém hnutí.\n\nUSA a SSSR se snažily o vývoj zbraní dlouhého doletu, kterými by mohly napadnout území druhého státu. V srpnu 1957 Sověti vypustili první mezikontinentální balistickou raketu (ICBM) a v říjnu vyslali na oběžnou dráhu první satelit, Sputnik 1. Tím začaly vesmírné závody, které vyústily v přistání lidí na Měsíci, o kterém astronaut Frank Borman řekl, že bylo „pouze bitvou ve studené válce.“\n\nV Kubě se v lednu 1959 chopilo moci Hnutí 26. července poté, co svrhlo prezidenta Fulgencia Batistu, jehož neoblíbený režim ztratil přízeň Eisenhowerovy vlády. Po Batistově pádu mezi Kubou a Spojenými státy fungovaly nějaký čas diplomatické vztahy, ale poté prezident Eisenhower úmyslně opustil hlavní město, aby se vyhnul setkání s mladým kubánským vůdcem Fidelem Castrem během jeho cesty do Washingtonu v dubnu toho roku. Setkal se s ním proto viceprezident Richard Nixon. Američané nevěděli, jestli je Castro komunista, ale nebyli spokojeni s jeho snahami o menší ekonomickou závislost na Spojených státech.\n\nV dubnu 1961, krátce po nástupu nově zvoleného prezidenta Johna Fitzgeralda Kennedyho, proběhla neúspěšná invaze v zátoce Sviní organizovaná CIA. Castro, který se bál akcí, které by Spojené státy mohly provést příště, požádal o pomoc Sovětský svaz.\n\nBerlínská krize roku 1961 byla další velkou událostí studené války týkající se Berlína a poválečného Německa. Sovětský svaz zakazoval emigraci ze států východního bloku, ale mnoho východních Němců ročně emigrovalo do Západního Německa kvůli otevřeným hranicím mezi Východním a Západním Berlínem.\n\nTo vyústilo v obrovský odliv mozků z Východního do Západního Německa, kdy do roku 1961 téměř 3 000 000 východních Němců uprchlo do Západního Německa. Chruščov nejdříve předpokládal, že NDR časem převýší Západní Německo v životní úrovni a tím vlnu emigrace zastaví, ale to se nepodařilo. V srpnu 1961 tak Východní Německo vztyčilo ostnatý drát, který byl nakonec rozšířen a přestavěn na Berlínskou zeď a uzavřel tak únikovou cestu.\n\nSpojené státy se po invazi v zátoce Sviní dále snažily sesadit Castrovu vládu v Kubě. Naděje byly vkládány do tajného programu s názvem Kubánský projekt, který probíhal od roku 1961. Když se o něm Chruščov v únoru 1962 dověděl, začal plánovat umístění sovětských jaderných zbraní na Kubu.\n\nKennedy v reakci na tyto plány zahájil námořní blokádu Kuby a dal Sovětskému svazu ultimátum na odstranění raket. Chruščov ustoupil a Sovětský svaz jaderné zbraně odstranil za podmínek, že Spojené státy se o invazi Kuby už nepokusí.\n\nKubánská krize přivedla svět blíže k jaderné válce než kdykoli předtím. Mocnosti v ní využívaly doktrínu vzájemně zaručeného zničení.\n\nV roce 1964 byl Chruščov zástupci nomenklatury sesazen a byl mu dopřán pokojný důchod. Byl obviněn z hrubosti, neschopnosti, zruinování sovětského zemědělství a dovedení světa na pokraj nukleární války.\n\nV šedesátých a sedmdesátých letech se účastníci studené války snažili přizpůsobit nové situaci, kdy se svět již nerozděloval na dva jasně odlišné tábory. Západní Evropa a Japonsko se po válce rychle zotavily a v 50. a 60. letech si udržovaly silný hospodářský růst a HDP na hlavu se přibližovaly Spojeným státům, kdežto ekonomika východního bloku stagnovala.\n\nKvůli ropné krizi v roce 1973 a vzrůstajícímu vlivu organizací jako OPEC a Hnutí nezúčastněných zemí se slabší státy častěji snažily odolávat tlaku obou velmocí. Sovětský svaz se mezitím snažil vyřešit hlubokou domácí ekonomickou krizi. Během tohoto období sovětští vůdci jako Leonid Iljič Brežněv a Alexej Nikolajevič Kosygin začali využívat politiku détente.\n\nDeset let po svém vzniku se NATO začalo potýkat s problémy. V roce 1959 se prezidentem Francie stal Charles de Gaulle, který protestoval proti silnému vlivu Spojených států na Alianci a blízkým vztahům mezi Spojenými státy a Spojeným královstvím. 17. září 1958 poslal prezidentovi Dwightu D. Eisenhowerovi a britskému premiérovi Haroldu Macmillanovi memorandum, ve kterém žádal vyzdvižení Francie na stejnou pozici, jakou mají USA a Spojené království, a rozšíření působnosti NATO na oblasti jako Francouzské Alžírsko, kde Francie potřebovala pomoci se vzpourami.\n\nOdpověď na memorandum de Gaulla neuspokojila a v roce 1966 Francie stáhla svou armádu z operací NATO a vykázala jednotky NATO ze svého území.\n\nV roce 1968 v Československu probíhalo pražské jaro, období politického uvolnění, jehož reformy se pokoušely Československo demokratizovat. Během pražského jara vzrůstala svoboda tisku, slova a pohybu, uvažovalo se o multipartijním systému vlády, byla omezována moc tajné policie a uvažovalo se o odstoupení od Varšavské smlouvy.\n\nJako odpověď na pražské jaro sovětská armáda spolu s dalšími vojsky Varšavské smlouvy vpadla do Československa. Po invazi následovala vlna emigrace, kdy Československo opustilo na 300 000 lidí. Proti invazi protestovaly Jugoslávie, Rumunsko a Čína a komunistické strany ze zemí západní Evropy.\n\nV listopadu 1968, měsíc po invazi do Československa, vyhlásil Brežněv doktrínu, ve které si připsal právo na porušení suverenity jakéhokoli státu, který se snažil nahradit marxismus-leninismus kapitalismem. Prohlásil, že „\"...to už nadále není záležitost jenom lidu té země, nýbrž společná věc všech socialistických zemí\"“.\n\nDůvodem pro zavedení doktríny byly neúspěchy marxismu-leninismu ve státech jako Polsko, Maďarsko a Východní Německo, které procházely stagnací nebo dokonce poklesem životní úrovně, což bylo v kontrastu s prosperitou Západního Německa a celkově západní Evropy.\n\nNa konci dubna 1965 vyslal prezident Lyndon B. Johnson do Dominikánské republiky zhruba 22 000 vojenských jednotek za účelem jednoroční okupace území, a to kvůli hrozbě revoluce ve stylu Kuby. V prezidentských volbách v roce 1966 zvítězil konzervativní Joaquín Balaguer.\nV Indonésii se antikomunista Suharto násilně ujal vlády nad zemí, když sesadil Sukarna a snažil se zavést vládu „Nového řádu“. Mezi lety 1965 a 1966 bylo zavražděno zhruba půl milionu členů a podporovatelů Indonéské komunistické strany a dalších levicových organizací.\n\nVe stupňující se americké intervenci v konfliktu mezi Jižním Vietnamem a komunistickým Vietkongem prezident Johnson vyslal do jihovýchodní Asie asi 575 000 jednotek, ale jeho drahá politika oslabila americkou ekonomiku a v roce 1975 vyústila v pro USA ponižující porážku této světové velmoci jedním z nejchudších států světa.\n\nV Chile se prezidentem ve volbách roku 1970 stal kandidát socialistické strany Salvador Allende, který se tak stal prvním demokraticky zvoleným marxistickým prezidentem v Americe. Generál Augusto Pinochet provedl 11. září 1973 pravděpodobně s podporou CIA státní převrat a rychle se ujal moci. Allendeovy ekonomické reformy byly zrušeny a levicoví odpůrci byli zabiti nebo zajati.\n\nV roce 1975 byla zahájena operace Condor, politická kampaň vedená proti komunismu a podporována Spojenými státy, které se účastnili Argentina, Brazílie, Bolívie, Chile, Uruguay a Paraguay.\nNa Jamajce vyhrál všeobecné volby v roce 1972 Michael Manley, který se začal sbližovat s kubánskou vládou. Odpověď Spojených států spočívala ve financování jeho politických oponentů a podněcování povstání v jamajské armádě.\n\nNa Blízkém východě se Egypt, který získal ekonomickou i vojenskou pomoc od Sovětského svazu, stavil proti prozápadnímu Izraeli v Šestidenní válce (1967) a Opotřebovací válce (1967–1970). Za vlády Anvara as-Sádáta se Egypt začal přeměňovat v proamerickou zemi. Sovětskému svazu se na Blízkém východě podařilo navázat blízké vztahy s Jižním Jemenem, Alžírskem a Irákem.\n\nV Africe v roce 1969 somálští vojenští důstojníci vedeni Muhammadem Siadem Barrem provedli nenásilný státní převrat a vytvořili socialistickou Somálskou demokratickou republiku. V roce 1974 svrhl derg v čele s prosovětským Mengistem Hailem Mariamem v Etiopii proamerického císaře Haileho Selassieho I. a Mariam si vybudoval vztahy s Kubou a Sovětským svazem. Když spory mezi Somálskem a Etiopií vyústili v Etiopsko-somálskou válku (1977–1978), Barre ztratil podporu Sovětů a spojil se se Spojenými státy.\n\nPo Karafiátové revoluci v roce 1974 se Portugalsko navrátilo k multipartijnímu systému vlády a umožnilo Angole a Východnímu Timoru vyhlásit nezávislost. V Angole, kde předtím od roku 1961 probíhala válka za nezávislost, se rozpoutala občanská válka mezi komunistickým hnutím MLPA a Národní frontou pro osvobození Angoly (FNLA). Spojené státy podporovaly zároveň hnutí FNLA i třetí stranu, Národní svaz za úplnou nezávislost Angoly (UNITA). Nakonec zvítězila MLPA.\n\nVýchodní Timor vyhlásil nezávislost v listopadu 1975. S podporou Spojených států a Austrálie v prosinci téhož roku zahájila Indonésie okupaci tohoto území, která trvala čtvrt století.\n\nČínsko-sovětské roztržky vyústily v pohraniční konflikty v roce 1969 a americký prezident Richard Nixon těchto konfliktů využil ke zlepšení vztahů mezi USA a Čínou.\n\nV únoru 1972 Nixon odcestoval do Číny na schůzi s Mao Ce-tungem a Čou En-lajem. V té době se kvůli válce ve Vietnamu snižoval vliv USA ve Třetím světě. I když i v 60. a 70. letech mezi Spojenými státy a Sovětským svazem probíhaly konflikty, napětí se začínalo zmírňovat.\n\nPo návštěvě Číny navštívil Nixon sovětské vůdce, např. Brežněva v Moskvě. Tyto rozhovory o omezení strategických zbraní vyústily ve dvě významné smlouvy o strategických zbraních: SALT I, první detailní smlouvu o omezení zbraní podepsané oběma mocnostmi, a smlouvu ABM o omezeních systémů antibalistických raket použitých proti raketovým nukleárním zbraním.\n\nNixon a Brežněv vyhlásili nové období „mírového soužití“ a zavedli novou politiku \"détente\" (uvolnění napětí). Mezitím se Brežněv snažil o oživení sovětské ekonomiky, která se kvůli vysokým vojenským nákladům zhoršovala.\n\nTento vývoj se shodoval s \"Ostpolitik\" (politikou založenou na zlepšování vztahů s východní Evropou) západoněmeckého kancléře Willyho Brandta. Byly učiněny další snahy o stabilizaci situace v Evropě, které vyústily v Závěrečný akt Konference o bezpečnosti a spolupráci v Evropě podepsaný v roce 1975.\n\nV 70. letech pokračovala KGB vedená Jurijem Vladimirovičem Andropovem v pronásledování sovětských osobností, které se stavěly proti režimu – např. Alexandra Solženicyna a Andreje Sacharova. Ve Třetím světe pokračoval nepřímý souboj mezi velmocemi.\n\nI když se prezident Jimmy Carter snažil zbrzdit závody ve zbrojení podepsáním smlouvy SALT II v roce 1979, jeho snahy byly podlomeny jinými událostmi toho roku včetně Íránské islámské revoluce a Nikaragujské revoluce, které obě sesadily proamerické vlády.\n\nPojmem \"druhá studená válka\" je některými historiky označováno období návratu napětí do vztahu Sovětského svazu se Spojenými státy od konce 70. let do poloviny 80. let.\n\nBěhem prosince 1979 asi 75 000 sovětských jednotek vniklo do Afghánistánu kvůli podpoře marxistické vlády sestavené bývalým premiérem Núrem Muhammadem Tarakim, který byl v září toho roku zavražděn. Prezident Carter na sovětský zásah reagoval odstoupením od smlouvy SALT II, udělením embarga na dodávky obilí a technologií do Sovětského svazu a žádostí o zvýšení armádních výdajů. Dále oznámil, že Spojené státy budou bojkotovat letní olympijské hry v Moskvě roku 1980. Sovětský zásah označil za „nejvážnější ohrožení míru od dob druhé světové války“.\n\nV roce 1980 porazil Ronald Reagan Jimmyho Cartera v prezidentských volbách. Reagan a nová britská předsedkyně vlády Margaret Thatcherová odsoudili sovětskou ideologii a zároveň kritizovali détente. Reagan označil komunismus za „dočasnou úchylku, která jednoho dne zmizí ze světa, protože je v rozporu s lidskou přirozeností“ a později označil Sovětský svaz za „říši zla“.\n\nI přes výsledky Íránské islámské revoluce z roku 1979 a špatné vztahy s novou vládou Rúholláha Chomejního se Reaganova administrativa na začátku 80. let snažila s antikomunistickým Chomejním sblížit. Pomáhala mu např. ilegálním prodejem zbraní a v roce 1983 mu CIA vydala seznam íránských komunistů a dalších levicových politiků pracujících v íránské vládě.\n\nReaganův postoj ke komunismu se vyvinul v Reaganovu doktrínu, která ospravedlňovala snahy o podvracení komunistických vlád. CIA se snažila oslabit i samotný Sovětský svaz podporou islamismu ve většinově muslimské sovětské střední Asii. Navíc CIA podněcovala antikomunistickou pákistánskou službu Inter-Services Intelligence (ISI) k výcviku muslimů, kteří se měli účastnit džihádu proti Sovětskému svazu.\n\nPapež Jan Pavel II. podporoval antikomunismus; na návštěvě svého rodného Polska v roce 1979 povzbudil náboženskou a nacionalistickou obnovu soustředěnou okolo hnutí Solidarita. V prosinci 1981 polský předseda vlády Wojciech Jaruzelski vyhlásil výjimečný stav, aby rostoucí vliv tohoto hnutí zastavil. Reagan na to odpověděl udělením ekonomických sankcí Polsku. Vlivný komunistický politik Michail Andrejevič Suslov radil sovětským vůdcům, aby nezasahovali, ani kdyby se Polsko dostalo pod kontrolu Solidarity. Odůvodňoval to případnými velkými ekonomickými sankcemi a hrozbou pro sovětskou ekonomiku.\n\nSovětský svaz vybudoval armádu, jejíž udržování stálo až 25 % sovětského hrubého národního produktu (HNP) na úkor spotřebního zboží a investic v civilním sektoru. Utrácení za závody ve zbrojení způsobilo problémy, které vyústily v déle než desetiletí trvající ekonomickou stagnaci v pozdních letech Brežněvovy vlády. Sovětské ozbrojené síly se staly největší armádou na světě co se týče počtu a typů zbraní, počtu jednotek a velikostí vojensko-průmyslového komplexu.\n\nPoté, co na začátku 80. let armáda Sovětského svazu překonala armádu Spojených států, začal prezident Carter vynakládat více zdrojů na budování vojska. V tom pokračovala i administrace Ronalda Reagana, která zvýšila výdaje na armádu z 5,3 % HNP v roce 1981 na 6,5 % v roce 1986, což byl nejvyšší nárůst během doby míru v americké historii.\n\nBudování napětí pokračovalo během 80. let, kdy Spojené státy oznámily program B-1 Lancer, vytvořily rakety LGM-118, umístily řízené střely do Evropy a oznámily Strategickou obrannou iniciativu.\n\nOdpověď Sovětského svazu nespočívala v rozšiřování armády, protože obrovské armádní náklady spolu s plánovanou ekonomikou a kolektivizací už tak zatěžovaly sovětskou ekonomiku. V té době Spojené státy přesvědčily Saúdskou Arábii, aby těžila více ropy, i když těžbu zvyšovaly i státy mimo OPEC. Tato událost přispěla k nadbytku ropy v 80. letech, který poškodil Sovětský svaz, protože ropa byla hlavní součástí sovětského exportu. Problémy s plánovanou ekonomikou, snižování ceny ropy a vysoké armádní výdaje postupně přivedly Sovětskou ekonomiku ke stagnaci.\n\n1. září 1983 Sovětský svaz při letu Korean Air 007 sestřelil Boeing 747, na jehož palubě bylo 269 lidí včetně amerického kongresmana Larryho McDonalda, protože narušil sovětský vzdušný prostor. Katastrofu poblíž ostrovu Sachalin, kterou Ronald Reagan označil za „masakr“, nikdo nepřežil. Zkušební jaderný útok NATO, Able Archer 83 z listopadu 1983, je považován za nejnebezpečnější moment studené války od Karibské krize, protože Sovětský svaz cítil hrozbu jaderného útoku.\n\nOd konce války ve Vietnamu americkou veřejnost znepokojovaly zásahy do cizích konfliktů. Reaganova administrace prosazovala rychlou a levnou taktiku protipovstaleckých operací. V roce 1983 Spojené státy zasáhly do Libanonské občanské války, vnikly do Grenady, bombardovaly Libyi a podpořily Contras, středoamerické antikomunistické paramilitantní skupiny, které se snažily o sesazení prosovětských Sandinistů v Nikaragui. I když byly mezi americkou veřejností podporovány zásahy v Grenadě a Libyi, podpora Contras vyústila v politický skandál.\n\nMezitím Sovětský svaz platil za své vlastní zahraniční operace. I když Brežněv v roce 1979 předpokládal, že Sovětská válka v Afghánistánu nebude trvat dlouho, Američany podporovaní muslimští partyzáni kladli proti invazi tuhý odpor. Sovětský svaz vyslal do Afghánistánu na podporu svého loutkového režimu 100 000 jednotek, pro což je tato válka někdy označována za „sovětský Vietnam“. Pro Sovětský svaz ale byla válka v Afghánistánu ničivější než válka ve Vietnamu pro Američany, protože konflikt probíhal ve stejné době jako vnitrostátní krize.\n\n10. listopadu 1982 zemřel Leonid Iljič Brežněv. Další dva sovětští vůdci, Jurij Vladimirovič Andropov a Konstantin Ustinovič Černěnko, nevydrželi kvůli své smrti (9. února 1984, resp. 10. března 1985) v úřadu dlouho.\n\nV roce 1985, kdy se generálním tajemníkem ÚV KSSS stal Michail Sergejevič Gorbačov, sovětská ekonomika stagnovala a čelila následkům přebytku ropy na světových trzích. Nový sovětský vůdce se i přes počáteční skepticismus Západu namísto pokračování závodů ve zbrojení snažil o zotavení sovětské ekonomiky. Rozhodl se proto zavést sérii změn. Oznámil skupinu ekonomických reforem zvanou \"perestrojka\" neboli přestavba, která umožnila soukromé podnikání a zakládání podniků se zahraniční účastí.\n\nZároveň s \"perestrojkou\" zavedl i \"glasnosť\" neboli otevřenost, která zvýšila svobodu tisku a transparentnost státních institucí. \"Glasnosť\" také Sovětům umožnila kontakt se západním světem, a to hlavně se Spojenými státy, čímž se umocňovala politika détente mezi těmito dvěma státy.\n\nPo vojenských a politických ústupcích Sovětského svazu Ronald Reagan souhlasil s diskuzemi o ekonomických problémech a omezení závodů ve zbrojení. První setkání v listopadu 1985 v Ženevě skončilo bez konkrétního výsledku. Druhé setkání konající se v Reykjavíku probíhalo dobře do té doby, než se pozornost stočila na Strategickou obrannou iniciativu plánovanou Reaganem. Gorbačov po Reaganovi chtěl, aby ji zrušil, což on odmítl a summit opustil. Třetí setkání konané v roce 1987 vedlo k podpisu Smlouvy o likvidaci raket středního a krátkého doletu (INF). Smlouvou INF se oba státy zaručily o zničení všech jaderných raket a raket středního doletu (500–5500 km).\n\nKe konci osmdesátých let se vztahy Západu s Východem rychle uvolňovaly, což vyústilo v závěrečné setkání v roce 1991 v Moskvě, kde Gorbačov a George H. W. Bush podepsali dohodu START I o snižování počtu jaderných zbraní. Ještě předtím, v roce 1988, Gorbačov oznámil, že Sovětský svaz opouští od Brežněvovy doktríny a zavedl novou doktrínu, která byla později nazvána Sinatrova doktrína a která umožňovala státům východní Evropy rozhodovat o svých vlastních vnitřních otázkách.\nV roce 1989 sovětská armáda opustila Afghánistán. 11. listopadu 1989 se kvůli chybě člena politbyra Güntera Schabowského otevřela hranice mezi Východním a Západním Berlínem a v roce 1990 Gorbačov oficiálně schválil znovusjednocení Německa.\n\n3. prosince 1989 Gorbačov a Reaganův nástupce George H. W. Bush na summitu na Maltě oznámili konec studené války; o dva roky později se dřívější soupeři spojili proti Iráku ve válce v Zálivu.\n\nV roce 1989 byl sovětský smluvní systém na pokraji zhroucení a komunističtí vůdci zemí Varšavské smlouvy ztráceli svou moc. V samotném Sovětském svazu oslabovala \"glasnosť\" vnitřní soudržnost a v únoru 1990, kdy se blížil začátek rozpadu Sovětského svazu, byla Komunistická strana nucena po 73 letech předat svou vládu nad státem.\nVe stejné době se ve východním bloku rozpoutala vlna revolucí, při které státy jako Polsko, Maďarsko, Československo, Bulharsko a Rumunsko svrhly komunistickou vládu. Jedinou zemí, kde se změna režimu neobešla bez výraznějšího násilí, bylo Rumunsko, kde 17. listopadu armáda střílela do demonstrantů a zabila 97 lidí. Později byl za to Nicolae Ceaușescu, který střílení nařídil, popraven.\n\nGorbačovův shovívavý postoj k východní Evropě se původně nevztahoval na sovětské území; i Bush, který se s Gorbačovem snažil udržet přátelské vztahy, ho přesvědčoval, že Spojené státy si nepřejí oslabit jeho postavení. Sovětský svaz byl oslaben potlačeným Srpnovým pučem a vzrůstajícím počtem svazových republik, které hrozily vystoupením ze svazu. Jako konec Sovětského svazu je považován vznik Společenství nezávislých států 21. prosince 1991, ale oficiálně byl rozpad ohlášen 25. prosince.\n\nPo konci studené války Rusko výrazně snížilo armádní výdaje. Předtím ve vojensko-průmyslovém sektoru pracovala pětina dospělých Sovětů a po škrtech zůstaly miliony lidí bez zaměstnání. Poté, co v devadesátých letech prošlo sérií kapitalistických reforem, zažilo Rusko finanční krizi a recesi hlubší než Spojené státy a Německo během Velké hospodářské krize. V roce 1999 ale ekonomika zaznamenala nárůst.\n\nStudená válka stále ještě ovlivňuje světové dění. Po rozpadu Sovětského svazu je svět často považován za unipolární se Spojenými státy považovanými za hegemona. Studená válka určila roli Spojených států: v roce 1989 měly válečnou smlouvu s 50 státy a 526 000 jejich jednotek bylo umístěných v zahraničí, z toho asi 350 000 v Evropě a zhruba 130 000 v Asii (hlavně v Japonsku a Jižní Koreji). Studená válka také zaznamenala vrchol vojensko-průmyslových komplexů v době míru, a to hlavně v USA, a také financování vědy armádou ve velkém měřítku.\n\nArmádní výdaje Spojených států během studené války jsou odhadovány na 8 bilionů amerických dolarů a téměř 100 000 Američanů zemřelo během Korejské války a války ve Vietnamu. Počet ztrát sovětských vojáků je těžké odhadnout, ale podílem hrubého národního produktu byly výdaje Sovětského svazu mnohem vyšší než výdaje Spojených států. Kromě vojáků z povolání zemřely během zástupných válek miliony lidí, a to hlavně v jihovýchodní Asii.\n\nMocenský převrat v některých zemích vyústil v nové občanské a etnické konflikty, např. ve válku v Jugoslávii. Ve východní Evropě vznikly nové liberální demokracie, zatímco v jiných částech, např. v Afghánistánu, se státy zhroutily.\n\nStudená válka jako celek je tématem deskové hry \"Studená válka\", která patří k historicky hráči nejlépe hodnoceným deskovým hrám.\n\nHistorici běžně hovoří o třech interpretačních stádiích studené války; v tomto ohledu se dělí na: „tradicionalisty“, „revizionisty“ a „postrevizionisty“.\n\nTradicionalisté přisuzují odpovědnost za studenou válku Sovětskému svazu a jeho rozpínání do východní Evropy. Revizionisté přisuzují více odpovědnosti Spojeným státům a zdůrazňují jejich snahu o izolaci Sovětského svazu už před koncem druhé světové války. Postrevizionisté se snaží o syntézu předchozích dvou škol.\n\n\n\n\n\n\n\n"}
{"id": "18920", "url": "https://cs.wikipedia.org/wiki?curid=18920", "title": "Hustota zalidnění", "text": "Hustota zalidnění\n\nHustota zalidnění je údaj, který se běžně uvádí u států či jiných území a charakterizuje jejich průměrnou míru osídlenosti lidmi. Obvykle se udává v počtu obyvatel na čtvereční kilometr (/km²) a lze ho vypočítat jako podíl počtu obyvatel a plochy (rozlohy) daného území. Někdy se označuje pojmem lidnatost, který může znamenat také počet obyvatel.\n\nPokud hodnotíme populace jiných organismů než lidí, pak je používán termín populační hustota určitého druhu.\n\n\n\nMedián hustoty zalidnění, ve kterém lidé ve světě žijí, je 262 obyvatel / km².\n\nNa úrovni států jsou nejvyšší hodnoty hustoty zalidnění typické pro hustě zastavěná území ministátů (v roce 2005 dosahovalo nejvyšší hodnoty Monako, pro které byla vypočtena hustota 23 660 obyvatel / km²). Nejnižší hodnoty jsou typické pro většinou značně rozlehlé státy, které bývají z větší části tvořeny pro člověka nehostinnými územími (poušť, polopoušť, mrazová pustina). V rámci nezávislých států dosahuje nejnižší hodnoty Mongolsko (1,7 obyvatel / km²), ze závislých území pak Grónsko (0,026 obyvatel / km²).\n\nZ hlediska kontinentů jsou nejhustěji osídlené části Asie (východní, jižní a jihovýchodní Asie) a Evropa. Subsaharská Afrika, Nový svět a Austrálie mají i přes značné množství úrodné zemědělské půdy typicky nižší hustotu zalidnění; to je dáno především historickými a civilizačními faktory.\n\nKromě nejčastěji používané obecné hustoty zalidnění byly vytvořeny další metody výpočtu, které se snaží poskytnout přesnější představu o hustotě zalidnění určitých území. Přesněji specifikují určitou část obyvatelstva (zemědělské, průmyslové...) a typ plochy území (zemědělská půda, orná půda, zastavěná plocha).\n\n\n"}
{"id": "18921", "url": "https://cs.wikipedia.org/wiki?curid=18921", "title": "Reginald Rose", "text": "Reginald Rose\n\nReginald Rose (10. prosince 1920 - 19. dubna 2002), byl americký scenárista a spisovatel. V roce 1938 začal po dokončení svého studia na City College v New Yorku pracovat jako reklamní textař. V letech 1942 až 1946 sloužil jako voják v armádě, během druhé světové války to dotáhl až na poručíka. Od roku 1951 psal scénáře pro televizi a dramata. Jeho nejznámějším dílem je justiční drama „Dvanáct rozhněvaných mužů“. Vytvořil též scénář k lékařskému dramatu „Není to můj život?“ Za svou práci obdržel několikero ocenění, mezi jinými i několik cen Emmy.\n\n\n\n"}
{"id": "18923", "url": "https://cs.wikipedia.org/wiki?curid=18923", "title": "Pakt Ribbentrop-Molotov", "text": "Pakt Ribbentrop-Molotov\n\nPakt Ribbentrop-Molotov je smlouva o neútočení mezi nacistickým Německem a Svazem sovětských socialistických republik, podepsaná v Moskvě 23. srpna 1939. Pojmenování paktu vzniklo z příjmení dvou vyjednavačů: Hitlerova ministra zahraničních věcí Joachima von Ribbentropa a Vjačeslava Molotova, který byl lidovým komisařem (ministrem) zahraničí v stalinském Sovětském svazu.\n\nVe smlouvě se obě strany zavázaly, že nepoužijí vojenskou sílu proti druhé straně a nespojí se s jejími nepřáteli. Smlouva znamenala zásadní obrat ve vztazích obou zemí a byla v podstatě dodržována až do 22. června 1941, kdy nacistické Německo napadlo Sovětský svaz (operace Barbarossa). Uzavření smlouvy předcházelo jednostranné německé zrušení německo-polského paktu o neútočení dne 28. dubna 1939 (polsko-sovětský pakt o neútočení však byl stále v účinnosti a Sovětský svaz jej jednostranně porušil až svým vpádem do Polska 17. září 1939).\n\nJedenáct dní po sovětské invazi byla mezi týmiž smluvními stranami uzavřena Smlouva o přátelství, spolupráci a vymezení demarkační linie.\n\nÚzemí připojená k Sovětskému svazu v letech 1939 a 1940 (Severní Bukovina, jižní Besarábie a Herca) jsou nyní součástí Ukrajiny. Polsku byla vrácena oblast kolem Białystoku a menší část Haliče východně od řeky San kolem Přemyšlu. Všechna ostatní území, ta anektovaná Finsku (Karélie, Petsamo), Estonsku (Ingrie a Petseri) a Lotyšsku (Abrene), zůstala součástí Ruské federace.\n\nExistence tajného dodatku byla sovětskou vládou vehementně popírána až do roku 1989. Vladimír Putin, který sice připustil, že pakt byl „nemorální“, jej zároveň obhajuje jako „nutné zlo“.\n\nPo válce byl von Ribbentrop odsouzen za válečné zločiny a popraven. Molotov zemřel v roce 1986 ve věku 96 let.\n\nMírová smlouva, uzavřená ve Versailles vítěznými mocnostmi první světové války, odsunula poražené Německo a bolševické Rusko na okraj evropského dění. Oba státy proto v roce 1922 uzavřely v Rapallu smlouvu o obnovení diplomatických styků, zřekly se vzájemné náhrady válečných škod a zahájily hospodářskou a vojenskou spolupráci. Rusové získali moderní technologie, lokomotivy, stroje i těžké zbraně a Němci mohli v Rusku cvičit letectvo, tankové a dělostřelecké jednotky, což bylo ze strany Německa (SSSR ani jeho předchůdce účastníkem Versailleské smlouvy nebyl) porušením Versailleské smlouvy. Na smlouvu z Rapallu navázala Berlínská smlouva, která trvala ještě tři roky po nástupu Adolfa Hitlera k moci, až do roku 1936, kdy nebyla Berlínská smlouva dále prodloužena.\n\nPůvodně rozvinutá spolupráce postupně značně poklesla, především z důvodu stále se zvyšujícího se izolacionismu stalinského režimu a současného zeslábnutí vojenské kontroly dodržování Versailleské smlouvy snížilo německou závislost na importu z SSSR, takže v roce 1934 sovětský import klesl na 223 milionů Říšských marek, v roce 1927 činil 433 miliónů Říšských marek.\n\nNěmecká zahraniční politika začala ohrožovat nejen západní velmoci, ale také Sovětský svaz. Nastalo krátké období sbližování mezi Velkou Británií, Francií a Sovětským svazem, které ovšem zásadně narušilo podepsání Mnichovské dohody. Sovětský svaz nebyl k jednání přizván (nebyl vítěznou mocností oprávněnou podle článku 86 Versailleské smlouvy v budoucnosti stanovit případná opatření k ochraně menšin na československém území, sovětský ministr zahraničí Maxim Maximovič Litvinov v letech 1937 a 1938 opakovaně prohlásil, že Sovětský svaz v případě války i přes podepsanou spojeneckou smlouvu neposkytne Československu pomoc, neboť jeho armáda není na takovou operaci připravena, rovněž Hitlerova zuřivá antisovětská rétorika byla dalším z důvodů, proč se Británie a Francie rozhodly, že sovětská účast na Mnichovské konferenci bude nebezpečná a zbytečná). Stalin se začal obávat, že západní země připravují dohodu proti němu.\n\nPolsko mělo s Německem uzavřenou smlouvu o neútočení z ledna 1934. 24. října 1938 se sešel ministr zahraničních věcí Joachim von Ribbentrop s polským velvyslancem v Německu Józefem Lipskim. Navrhoval úplné vyřešení všech sporných otázek mezi oběma zeměmi, obnovení vzájemné smlouvy výměnou za připojení svobodného města Svobodného města Gdaňsk k Německu a za povolení výstavby exteritoriální dálnice a železnice mezi Východním Pruskem a Německem přes polský koridor. Následovala celá řada německo-polských rozhovorů, které se konaly až do března 1939. Lipski pak do Varšavy mimo jiné hlásil: „…Možnou oblastí vzájemné spolupráce mezi oběma zeměmi je podle názoru německého ministra zahraničních věcí společná akce v záležitostech koloniálních a otázka emigrace Židů z Polska a rovněž společná politika ve vztahu k Rusku, založená na zásadách Paktu proti Kominterně…“.\n\n5. ledna 1939 přijal Hitler v Berchtesgadenu polského ministra zahraničí Józefa Becka. Hitler hovořil o společných zájmech Německa a Polska ve vztahu k Rusku a dodal, že každá polská divize činná proti Rusku znamená ušetření odpovídající divize německé a zmíní důležitost existence silného Polska. Beck vyjádřil jen připravenost Polska vyvázat Gdaňsk zpod protektorátu Společnosti národů a podřídit jej polsko-německé svrchovanosti. Beckův postoj byl takový, že ač je Polsko protibolševicky naladěné, nebude se podílet na akcích proti SSSR. Zpravodajská služba SSSR měla o vyjednáváních a polsko-německých vztazích podrobné zprávy od svého agenta přímo na německém vyslanectví ve Varšavě.\n\nPolsko německé územní požadavky kategoricky odmítlo a v důsledku toho byla 28. dubna 1939 německo-polská smlouva o neútočení Hitlerem jednostranně vypovězena a Německo obnovilo své nároky v plné šíři. Oficiálním důvodem vypovězení bylo uzavření dohody mezi Polskem a Velkou Británií.\n\nKe změně postojů evropských mocností došlo 15. března 1939 po obsazení Čech a Moravy německými vojsky. Týž den vyzval Litvinov významné evropské státy k zahájení konference, která by se zabývala německou agresivní politikou v Evropě. 16. března vyzval Velkou Británii a Francii k jednání o smlouvě o vzájemné pomoci, ke které by se mohlo připojit i Polsko. Britský premiér Neville Chamberlain však jednání odmítl s tím, že je předčasné, a začal prosazovat myšlenku společného prohlášení Velké Británie, Francie, SSSR a Polska vůči ohrožení. Polsko toto prohlášení odmítlo podepsat. Jednání mezi SSSR a Velkou Británií probíhala od poloviny března do konce dubna 1939. Diskuze byla zaměřena na případné záruky pro země střední a východní Evropy pro případ německé agrese. SSSR navrhoval, aby politický obrat v pobaltských státech směrem k Německu představoval 'nepřímou agresi' vůči Sovětskému svazu. Británie se proti tomu postavila. Obávala se, že tato formulace by mohla ospravedlnit sovětskou intervenci ve Finsku a pobaltských státech nebo přimět tyto země k hledání užších vztahů s Německem. Diskuze o definici 'nepřímé agrese' se stala jedním z bodů, na kterém se politická jednání zastavila.\n\nV srpnu 1939 probíhalo v Moskvě plánované jednání tří stran (britsko-francouzsko-sovětské) o vojenských záležitostech, jehož cílem bylo definovat, jaká by měla být reakce těchto tří mocností na očekávanou německou agresi. Zatímco Britové a Francouzi chtěli vést celé jednání spíše v obecné rovině a nechtěli řešit konkrétní problematiku nasazení vojsk, Sověti byli díky svým zpravodajským službám velmi dobře informováni o tom, jaké jsou vyjednávací pozice a mantinely britské a francouzské delegace a měli naprosto jasnou představu, čeho chtějí dosáhnout. A to bylo, aby žádné dohody nebyly uzavřeny.\n\nPočátkem srpna vydal Stalin pro hlavního vyjednávače, maršála Vorošilova, detailní směrnici, jak má vést rozhovory. Nejprve měl sovětský maršál prohlásit, že je zmocněn podepsat vojenské smlouvy a zeptat se svých protějšků, zda i oni mají stejné pravomoci. Zde se jednalo o past Sovětů, protože v předchozích jednání z 8. a 9. července požadoval Molotov, aby se vojenské smlouvy podepsaly až společně se spojeneckou úmluvou. Jakmile, by se Vorošilov dověděl, že tyto pravomoci nemají, měl \"vyjádřit překvapení, rozhodit rukama a uctivě se zeptat, za jakým účelem je tedy vláda poslala do SSSR\". V podobném duchu Stalinova směrnice pokračovala dál, Vorošilov měl svádět rozhovory na konkrétní věci u kterých se předpokládalo, že je západní mocnosti buď ještě nemají vyřešené a nebo je nebudou schopny garantovat, např. možnost průchodu sovětské armády skrz Polsko a Rumunsko. Hlavně v případě Polska bylo toto prakticky nesplnitelné, a to přesto, že britští a francouzští představitelé tlačili na Poláky, aby s touto možností souhlasili. Ti nakonec odmítli povolit vstup sovětských vojsk na polské území, kdy polský ministr zahraničí Józef Beck mimo jiné poukázal, že jakmile Rudá armáda vstoupí na jejich území, nemusela by ho už nikdy opustit. Vorošilov potom směrnici přesně naplňoval a nasměřoval tak celá jednání ke krachu.\n\nDne 21. srpna Sověti trojstranné vojenské rozhovory pozastavili. Tentýž den obdržel Stalin ujištění, že Německo by souhlasilo s tajnou částí navrhovaného paktu o neútočení, který definoval oblasti zájmu obou stran. Stalin obratem odpověděl, že souhlasí a že přijme německého ministra zahraničí Joachima von Ribbentropa 23. srpna.\n\nOd dubna do července 1939 sovětští a němečtí úředníci podávali řadu hlášení, týkající se potenciálu zahájení politických jednání, ovšem žádná skutečná jednání se prozatím nevedla. Německo tajně naznačovalo, že by sovětským diplomatům mohlo nabídnout lepší podmínky pro politickou dohodu než Británie a Francie. V květnu Stalin nahradil komisaře Maxima Litvinova, který byl považován za příliš prozápadního a který byl navíc žid, Vjačeslavem Molotovem. Na konci července a na začátku srpna 1939 se dohodli sovětští a němečtí představitelé na většině podrobností plánované hospodářské smlouvy a začali řešit potenciální politickou dohodu, kterou Stalin nechtěl uzavřít dříve, než bude dohodnuta hospodářská část. První verzi politické dohody, tedy dělení Polska mezi obě mocnosti, předalo Německo Sovětskému svazu 3. srpna. Sovětský svaz se však k této dohodě zachoval chladně. Druhou, rozšířenou verzi, pak Německo předalo 17. srpna večer. Stalin si však vymínil, že nejprve musí být podepsána ekonomická část dohody. 19. srpna byla proto německo-sovětská obchodní dohoda podepsána. Stalin dále určil, že německého komisaře, pokud Německo přijme ekonomickou část dohody, přijme 26. srpna kvůli podpisu politické části dohody.\n\nVe stejné době německý velvyslanec v Moskvě von Schulenburg dojednává se sovětským lidovým komisařem pro zahraniční věci Maximem Litvinovem, že se tisk a rozhlas obou zemí na příště zdrží kritiky Hitlera a Stalina.\n\nBrzy po poledni 23. srpna přiletěl do Moskvy německý ministr zahraničí Ribbentrop. Po krátkém odpočinku došlo k závěrečnému jednání mezi oběma stranami a ve dvě ráno, tedy už 24. srpna, byl Pakt Ribbentrop-Molotov podepsán.\n\nZáležitost smlouvy o neútočení byla v podstatě formalitou, Stalina spíše zajímala otázka vymezení sfér vlivu v Evropě. Přál si obnovit rozsah území Ruska v hranicích původního carského impéria, tedy především tam, kde o něj Rusko přišlo ve 20. letech v důsledku Brestlitevského míru a sovětsko-polské války. Bylo dojednáno, že v Pobaltí bude hranice vlivu Německa a SSSR totožná se severní hranicí Litvy, tzn. že k Sovětskému svazu připadne Lotyšsko, Estonsko a Finsko. Dále, že hranice v Polsku bude tvořena liniemi řek Narew, Visla a San, přičemž o existenci samostatného polského státu se mělo ještě jednat. Německá strana se vzdala vlivu v jihovýchodní Evropě, zatímco sovětská strana deklarovala svůj zájem v Besarábii. Z jednání byl pořízen přísně tajný protokol podepsaný oběma vyjednavači.\n\nNa zasedání Nejvyššího sovětu, které se konalo v Moskvě 31. srpna 1939, Molotov zahájil sérii proněmeckých projevů:\nV září 1939 dostala Kominterna nové instrukce a bleskurychle skončila s dosavadní protifašistickou a protinacistickou rétorikou a začala popisovat válku v Evropě jako záležitost imperialistických tendencí kapitalistických zemí. Stejně byli instruováni komunisté v západních zemích: od podpory zajištění kolektivní bezpečnosti v Evropě začali najednou obviňovat Británii a Francii z přípravy války. J. V. Stalin ve svém rozhovoru v sovětském tisku v listopadu 1939 prohlásil, že nikoliv Německo napadlo Francii a Anglii, ale že naopak Francie a Anglie napadly Německo, čímž na sebe převzaly zodpovědnost za rozpoutání války.\n\n25. srpna 1939 dojde k podpisu Dohody o vzájemné pomoci mezi Velkou Británií a Polskem, kde se uvádí:\n1. září 1939 napadlo Německo Polsko. Rusko provedlo invazi o 17 dní později, den po dohodě o klidu zbraní s Japonskem. Jedenáct dní po sovětské invazi byl tajným dodatkem pakt upraven na Německo-sovětskou smlouvu o přátelství a spolupráci. Německu připadla větší část Polska, než bylo dohodnuto a naopak Litva (s výjimkou levého břehu řeky Scheschupe (Šešupė), přešlo do sovětské zóny. Ve Lvově a Brestu se konaly společné vojenské přehlídky.\n\nPo kapitulaci polské armády byl nařízením Hitlera zřízen v centrální části Polska tzv. Generální gouvernement, zbylé části (Pomoří, Velkopolsko, Slezsko, Kujavsko, západní Mazovsko a části vojvodství Lodžského, Krakovského a Kieleckého) byly přičleněny přímo k Třetí říši. Východní části Polska byly opět přičleněny formálně k Ukrajině a Bělorusku, Vilnius a jeho okolí získala zpět Litva, prakticky se všechna tato území stala součástí SSSR.\n\nSSSR poté začal naplňovat další body tajného dodatku smlouvy. Výsledkem ruského útoku proti Finsku, kde plány na obsazení celého území zhatil nečekaně silný odpor Finů, se stal tzv. Moskevský mír z března 1940, v němž bylo Finsko nuceno vzdát se Karelské šíje a části východní Karélie. Finsko si ale udrželo nezávislost, i když omezenou. Pobaltské země, Estonsko, Lotyšsko a Litva nedostaly jinou možnost, než podepsat tzv. Smlouvu o obraně a vzájemné pomoci, která povolila Sovětskému svazu umístění vojenských základen na jejich území. V roce 1940 SSSR postupně anektoval pobaltské státy (za pomoci komunistických stran těchto zemí) a Rumunsko bylo nuceno odstoupit Besarábii, na jejímž území vznikla Moldavská SSR.\n\nV prosinci 1939 SSSR uzavřel Československé velvyslanectví v Moskvě a potvrdil svůj odmítavý postoj k obnově Československa.\n\nGestapo a NKVD si začaly vyměňovat své politické vězně. V německých věznicích ocitla i řada německých komunistů, kteří do SSSR uprchli před nacisty.\n\nPo uzavření sovětsko-německého paktu o neútočení se začaly normalizovat i vztahy s Japonskem, se kterým v roce 1941 uzavřelo SSSR Pakt o neútočení.\n\nNěmecko mělo otevřené dveře k invazi do západní a severní Evropy. Hospodářské dohody mu zajistily přísun strategických surovin a Sovětskému svazu zajistily dodávky strojů a zařízení. Došlo také ke spolupráci na vojenské úrovni, Německu byla zapůjčena tajná ponorková základna západně od Murmansku.\n\nV reakci na sovětský útok proti Finsku a spolupráci s Německem zmrazila Velká Británie své obchodní vztahy se Sovětským svazem, USA reagovaly embargem na dodávky vojenského materiálu. Pouze Německo, které bylo do roku 1932 nejdůležitějším obchodním partnerem SSSR, bylo ochotné dodávat stroje, průmyslová zařízení a vojenskou techniku do Sovětskému svazu.\n\nHospodářské vztahy obou států se zásadně změnily na základě smlouvy o úvěru ze dne 19. srpna 1939 a dvou hospodářských smluv z 11. února 1940 a 10. ledna 1941. Zatímco v roce 1939 se německo-sovětská obchodní spolupráce dosáhla za období mezi světovými válkami svého minima ve výši 61 milionů říšských marek, v roce 1940 už činil celkový obrat 600 milionů říšských marek a vrcholu dosáhla v první polovině roku 1941, kdy činila cca 425 milionů říšských marek.\n\nNěmecko dodávalo převážně průmyslové zařízení a stroje, včetně asi 6500 obráběcích strojů pro sovětský válečný průmysl. Navíc ale Sovětský svaz obdržel ukázky nejnovějších zbraní, včetně 23 vojenských letadel, lodních děl i celého nedokončeného křižníku \"Lützow\". Sovětský svaz se stal hlavním dodavatelem surovin Německé říše, odříznuté z důvodu britské blokády od světového trhu. Sovětský vývoz zahrnoval kukuřici, bavlnu, manganovou rudu, chrom, fosfát, azbest a dřevo, dále rovněž 1,7 milionu tun obilí a 1 milionu tun paliva. Sovětský svaz také umožnil Německé říši používat transsibiřskou magistrálu pro obchod se Středním a Dálným východem.\n\nNa jaře roku 1940 se spolupráce z německé strany zadrhla. Po sovětských protestech se ujal iniciativy Hermann Göring a založil Mezirezortní komisi pro obchod s Ruskem a obchod se postupně znovu rozběhl, i když s problémy.\n\nPo německém útoku na Francii dne 10. května 1940 se dodávky sovětských surovin rapidně zvýšily. Sovětský svaz prodával Německu palivo a kukuřici za dumpingové ceny i přesto, že německé dodávky vázly. To způsobilo problémy na sovětsko-německé hranici, neboť Reichsbahn měly velké potíže toto obrovské množství přeložit a odvézt.\n\nHitler začal připravovat útok proti SSSR, současně ovšem uzavřelo ministerstvo hospodářství 10. ledna 1941 se Sovětským svazem další ekonomickou dohodu. Sovětský svaz nyní preferoval dodávky obráběcích strojů a hliníku. Vzhledem k tomu, že Stalin byl stále ochoten spolupracovat, se Ribbentrop a Göring marně snažili přesvědčit Hitlera, aby útok na Sovětský svaz zrušil nebo alespoň odložil. V květnu 1941 dodal Sovětský svaz 5 000 tun indického kaučuku, což zásadním způsobem vyřešilo kritický nedostatek pneumatik, potřebný pro operaci Barbarossa. Ještě v době, kdy se vojáci Wehrmachtu chystali na východě k útoku na Sovětský svaz, přejížděly hranici vlaky s nákladem obilí směrem na západ.\n\nNěmecký originál tajných protokolů byl pravděpodobně zničen při bombardování Německa. Koncem roku 1943 však Ribbentrop nařídil, aby ty nejtajnější záznamy německého Zahraničního úřadu od roku 1933 v rozsahu asi 9 800 stran byly přefoceny na mikrofilm. Když byly na konci války různé útvary ministerstva zahraničí evakuovány z Berlína, byly tyto kopie mikrofilmů svěřeny státnímu úředníkovi Karlu von Loeschovi, který pracoval pro hlavního tlumočníka Paula Otto Schmidta. Von Loesch dostal rozkaz tajné dokumenty zničit, ale rozhodl se kovovou nádobu s mikrofilmy zakopat jako svou osobní pojistku pro budoucnost. V květnu 1945 oslovil von Loesch britského poručíka Roberta C. Thomsona s žádostí o předání osobního dopisu Duncanovi Sandysovi, Churchillovu zeti. V dopise von Loesch uvedl, že ví o místě uložení dokumentů, ale na oplátku očekává privilegované zacházení. Plukovník Thomson a jeho americký protějšek Ralph Collins souhlasili s převezením von Loesche do Marburgu v americké okupační zóně, pokud ten předá mikrofilmy. Mezi dokumenty na mikrofilmech byly následně objeveny v srpnu 1945 zaměstnancem ministerstva zahraničí Wendellem B. Blanckem, vedoucím speciálního útvaru \"Využití německých archivů\" (EGA) také obě části protokolu.\n\nSmlouva byla zveřejněna ve Spojených státech 22. května 1946. Následně se stala součástí oficiálního ministerského sborníku \"Nacisticko-sovětské vztahy 1939-1941\", vydané v USA v lednu 1948. Rozhodnutí publikovat klíčové dokumenty o německo-sovětských vztazích, včetně smlouvy a protokolu, padlo již na jaře 1947. V listopadu 1947 prezident Truman publikaci osobně schválil, ale vzhledem ke konferenci ministrů zahraničních věcí v Londýně, která byla naplánována na prosinec, bylo vydání pozdrženo. Ale jednání na této konferenci se z amerického hlediska nejevila konstruktivně a tak byl sborník odeslán do tisku. Publikace protokolů se dostala do titulků novin po celém světě.\n\nI přes zveřejnění kopie v západních médiích bylo oficiální politikou Sovětského svazu popírání existence tajného protokolu. Existence tajného protokolu byla oficiálně přiznána až roku 1989. Vjačeslav Molotov, jeden ze signatářů, až do své smrti kategoricky odmítal jeho existenci. Francouzská komunistická strana neuznávala existenci tajného protokolu až do roku 1968, kdy došlo k destalinizaci strany. \n\nV reakci na publikaci tajných protokolů a jiných tajných německo-sovětských smluv a dokumentů vydalo sovětské ministerstvo zahraničí knihu \"Falzifikátoři dějin\", kde se tvrdí, že během podpisování Paktu Stalin odmítl Hitlerův požadavek podílet se na rozdělení světa na sféry vlivu, a naopak zmínky o jednáních o vstupu SSSR do Osy zcela opomíjí. \n\nKniha také tvrdila, že Mnichovská dohoda byla „tajnou dohodou“ mezi Německem a Západem a „velmi důležitou fází v jejich politice zaměřené na boj proti Sovětskému svazu.“ \n\nTato verze přetrvávala v historických studiích, oficiálních vyjádřeních, memoárech a učebnicích vydávaných v Sovětském svazu a celém východním bloku prakticky až do rozpadu Sovětského svazu v roce 1991. Po desetiletí byla oficiální politikou Sovětského svazu popírat existenci tajného protokolu sovětsko-německého paktu. \n\nMichail Gorbačov, Alexandr Nikolajevič Jakovlev vytvořili komisi zkoumající existenci takového protokolu. V prosinci 1989 komise dospěla k závěru, že protokol existoval a svá zjištění přednesli na Kongresu lidových zástupců Sovětského svazu. Kongres schválil prohlášení potvrzující existenci tajných protokolů, jejich odsouzení a vypovězení. Oba nástupnické státy smluvních stran (Spolková republika Německo a Sovětský svaz) následně prohlásily tajné protokoly neplatné od okamžiku, kdy byly podepsány. Spolková republika Německo 1. září 1989 a Sovětský svaz 24. prosince 1989, po přezkoumání mikrofilmu německých originálů.\n\nSovětská kopie původního dokumentu byla odtajněna v roce 1992 a publikována ve vědeckém časopise počátkem roku 1993.\n\n\n"}
{"id": "18926", "url": "https://cs.wikipedia.org/wiki?curid=18926", "title": "Seznam států světa podle hustoty zalidnění", "text": "Seznam států světa podle hustoty zalidnění\n\nTento seznam států a závislých území podle hustoty zalidnění obsahuje nezávislé státy (ať už je jejich nezávislost diplomaticky uznaná jinými zeměmi, nebo jsou pouze de-facto nezávislé jako třeba Tchaj-wan), a dále samostatně ta závislá území, která se nacházejí v jiné geografické oblasti než stát, který je spravuje (hodnoty těchto území pak nejsou započítány do hodnot spravujícího státu). Sporná území se započítávají státu, který je fakticky kontroluje, bez ohledu na to, zda je tento stav diplomaticky uznán jinými zeměmi.\n\n\"Kurzívou\" jsou vyznačena jména závislých území a států s žádnou nebo limitovanou kontrolou nad jejich územím.\n\n \"Tam jsou také k nalezení zdroje k jednotlivým údajům uvedeným v tabulce.\"\n\n"}
{"id": "18930", "url": "https://cs.wikipedia.org/wiki?curid=18930", "title": "Aseita", "text": "Aseita\n\nAseita (z latinského \"aseitas\" < \"a se\" o sobě) je ve filozofii a teologii označení faktu, že Bůh je pouze ze sebe a prostřednictvím sebe. Nespočívá totiž v ničem jiném, nýbrž je nepodmíněný, což vyplývá z jeho jedinosti a nekonečnosti.\n\nFilozofickými termíny lze \"aseitas\" popsat tak, že existence Boha je totožná s jeho esencí (podstatou) neboli jeho esence v sobě nutně obsahuje fakt existence. Bůh je tak jediné jsoucno v pravém slova smyslu, ostatní jsoucna na jeho bytí pouze participují. \n\nPojetí aseitas dei v podobě \"causa sui\" (příčina sebe) rozvinul Baruch Spinoza (\"Etika\" I., definice 1).\n"}
{"id": "18934", "url": "https://cs.wikipedia.org/wiki?curid=18934", "title": "Address Resolution Protocol", "text": "Address Resolution Protocol\n\nAddress Resolution Protocol (zkratka ARP) označuje v informatice název služebního protokolu v počítačových sítích. Protokol ARP slouží v rodině TCP/IP k získání linkové adresy síťového rozhraní protistrany ve stejné podsíti pomocí známé IP adresy (např. v Ethernetu je získána tzv. MAC adresa). Protokol ARP je pro IPv4 definován v . Novější protokol IPv6 používá místo ARP podobný protokol NDP ().\n\nARP je používán v situaci, kdy je třeba odeslat IP datagram na adresu ležící ve stejné podsíti jako odesílatel. Data se tedy mají poslat přímo adresátovi, u něhož však odesílatel zná pouze IP adresu. Pro odeslání prostřednictvím např. Ethernetu ale potřebuje znát cílovou ethernetovou adresu.\n\nProto vysílající odešle \"ARP dotaz (ARP request)\" obsahující hledanou IP adresu a údaje o sobě (vlastní IP adresu a MAC adresu). Tento dotaz se posílá linkovým broadcastem – na MAC adresu identifikující všechny účastníky dané lokální sítě (v případě Ethernetu na ff:ff:ff:ff:ff:ff). ARP dotaz nepřekročí hranice dané podsítě, ale všechna k ní připojená zařízení dotaz obdrží a jako optimalizační krok si zapíší údaje o jeho odesilateli (IP adresu a odpovídající MAC adresu) do své ARP cache. Vlastník hledané IP adresy pak odešle tazateli \"ARP odpověď (ARP reply)\" obsahující vlastní IP adresu a MAC adresu. Tu si tazatel zapíše do ARP cache a může odeslat datagram.\n\nInformace o MAC adresách odpovídajících jednotlivým IP adresám se ukládají do \"ARP cache\", kde jsou uloženy do vypršení své platnosti. Není tedy třeba hledat MAC adresu před odesláním každého datagramu – jednou získaná informace se využívá opakovaně. V řadě operačních systémů (Linux, Windows) lze obsah ARP cache zobrazit a ovlivňovat příkazem arp.\n\nAlternativou pro počítač bez ARP protokolu je používat tabulku přiřazení MAC adres IP adresám definovanou jiným způsobem, například pevně konfigurovanou. Tento přístup se používá především v prostředí se zvýšenými nároky na bezpečnost, protože v ARP se dá podvádět – místo skutečného vlastníka hledané IP adresy může odpovědět někdo jiný a stáhnout tak k sobě data pro něj určená.\n\nAčkoliv se ARP v praxi používá téměř výhradně pro překlad IP adres na MAC adresy, nebyl původně vytvořen pouze pro IP sítě. ARP se může použít pro překlad MAC adres mnoha různých protokolů na síťové vrstvě. ARP byl také uzpůsoben tak, aby vyhodnocoval jiné typy adres fyzické vrstvy: například ATMARP se používá k vyhodnocení ATM NSAP adres v protokolu \"Classical IP over ATM\".\n\n\n\n\nARP je protokol se systémem dotaz–odpověď, který je zapouzdřen linkovým protokolem. Jde tedy o komunikaci uvnitř hranic jednotlivých podsítí (síťových systémů) a nikdy nepřekračuje hranice podsítě (tj. standardně není předáván skrze router). Tato vlastnost umísťuje ARP do linkové vrstvy v Internet Protocolu, zatímco v otevřeném propojeném OSI modelu je často charakterizován jako část mezi vrstvami 2 a 3, která je zapouzdřena ve druhé vrstvě OSI. Protokol ARP nebyl v rámcovém modelu OSI zpracován.\n\nARP používá jednoduše formátované zprávy, které obsahují jeden dotaz nebo jednu odpověď. Velikost ARP zpráv závisí na vyšších a nižších vrstvách konkrétně použité infrastruktury a odpovídá typu použitého síťového protokolu (což je obvykle IPv4 nebo IPv6) spolu s použitým typem hardwaru či virtuální linkové vrstvy. Hlavička zpráv určuje tyto typy a formát jednotlivých adres. Hlavička zpráv je pak kompletní díky kódu operace pro dotaz (1) a odpověď (2). Nosnost tohoto paketu se skládá ze čtyř adres, hardwaru a protokolu a adres odesílatele a příjemce. \n\nStruktura ARP datagramu je naznačena v následující tabulce spolu s ilustracemi pro případ IPv4, které používá Ethernet. V tomto případě má paket 48 bitových polí pro odesílatele hardwarové adresy (SHA) a cílové hardwarové adresy (THA), 32bitové pole pro korespondenci mezi odesílatelem a cílovou protokolovou adresou (SPA a TPA). V tomto případě je ARP paket ve formátu 28 bitů. Ethernetový typ pro ARP je 0x0806.\n\nHardwarový typ (HTYPE)\n\nTato oblast specifikuje systémový protokolový typ. Příklad: Ethernet je 1.\n\nProtokolový typ (PTYPE)\n\nTato oblast specifikuje vnitřní systémový protokol, na který je žádost ARP zaměřena. Pro IPv4 to má hodnotu 0x0800. Povolený PTYPE hodnot sdílí číselný úsek s těmi pro typ Ether.\n\nHardwarová délka (HLEN)\n\nDélka hardwarové adresy Ethernetových adres je 6.\n\nProtokolová délka (PLEN)\n\nDélka adres užívaných v horních vrstvách protokolu. (Horní vrstva protokolu je specifikována  v PTYPE.) IPv4 adresový formát je 4.\n\nOperace\n\nSpecifikuje operaci, kterou odesílatel provádí: 1 pro žádost, 2 pro odpověď.\n\nOdesílatel hardwarové adresy (SHA)\n\nMediální adresa odesílatele. V ARP je žádost tohoto paketu užita pro značení adresy zaslané žádosti hostitelem. V ARP odpovědi je tento paket užit k označení adresy hostitele, kterou žádost hledala. (Ne vždy adresa hostitele odpovídá jako v tomto případě virtuálních medií.) Přepínače v učení MAC adres neberou zřetel na tuto oblast.\n\nOdesílatel protokolové adresy (SPA)\n\nVnitřní síťové adresy odesílatele.\n\nCílová hardwarová adresa (THA)\n\nMediální adresa požadovaného přijímače. V ARP je žádost této adresy ignorována. V ARP je odpověď této oblasti užita k označení adresy hostitele, kterou vyvolala žádost ARP.\n\nCílová protokolová adresa (TPA)\n\nVnitřní adresa požadovaného přijímače. ARP protokolové parametrové hodnoty byly standardizovány a jsou udržovány autority pro přidělování čísel na internetu.\n\nNa příklad počítače Matterhorn a Washington jsou navzájem propojeny v LAN pomocí Ethernetových kabelů a switchem, není zde žádná gateway nebo router. Když chce uživatel poslat z počítače Matterhorn paket do počítače Washington, použije doménové jméno (tj. např. codice_1). Nejprve je nutné zjistit IP adresu počítače Washington pomocí DNS (což je řekněme 192.168.0.55). Aby dotaz na DNS server odeslal, potřebuje znát MAC adresu počítače Washington. Počítač Matterhorn použije MAC adresu z ARP tabulky (ARP cache), kde vyhledá existující záznam s MAC adresou pro IP adresu 192.168.0.55 Washingtonova MAC adresy (00:eb:24:b2:05:ac). Když je MAC adresa nalezena, pošle zabalený IP paket v linkovém rámci (2. vrstva) na adresu 00.eb:24:b2:05.ac. Pokud se v ARP tabulce nenachází MAC adresa pro 192.168.0.55, musí Matterhorn vyslat linkový broadcast (cíl FF:FF:FF:FF:FF:FF MAC adresa, která je akceptována všemi počítači) požadující odpověď pro 192.168.0.55. Washington odpoví linkovým datagramem (2. vrstva), ale už ne broadcastem ale na konkretní MAC adresu, kterou obdržel v předchozím broadcastu. Washington si může záznam pro Matterhorn uložit do jeho vlastní ARP tabulky pro budoucí použití. Odpověď je uložena ve vyrovnávací paměti (cache) v ARP tabulce počítače Matterhorn a zpráva tak může být odeslána.\n\n\n"}
{"id": "18935", "url": "https://cs.wikipedia.org/wiki?curid=18935", "title": "Koos de la Rey", "text": "Koos de la Rey\n\nJacobus Herculaas „Koos“ de la Rey, známý jako Lev západu, (22. října 1847, Doornfontein, Winburg – 15. září 1914, Langlaagte, Witwatersrand) byl jeden z největších búrských generálů bojujících v druhé búrské válce. Jeho geniální vedení obranných a ústupových bojů kombinované s promyšlenými přepadovými akcemi válku značně prodloužilo a (jen tak mimochodem) zcela zničilo kariéru generála Paula Sanforda Methuena, který vedl britská tažení v oblastech, kde Koos de la Rey působil.\n\nJacobus Herculaas de la Rey, přezdívaný Koos, Starý Koos nebo Lev západu, byl transvaalský sedlák (narodil se ale v sousedním Svobodném státě Oranžsko), vnuk holandských přistěhovalců a syn Adriana Johannese a Adriany van Rooyen. Jeho vzdělání nebylo nijak oslnivé, končilo u toho, že uměl číst, psát a počítat a hodně si četl v Bibli, kterou prakticky nikdy neodkládal. Navzdory tomu a ačkoliv nikdy neprodělal ani náznak vojenského výcviku, stal se jedním z největších generálů búrských válek. S manželkou Jacobou Elizabeth Greeffovou měl 10 dětí. Jeho hluboká zbožnost, hluboce posazené tmavé oči, hluboký hlas a dlouhý hustý vous mu propůjčovaly zjev a projev patriarchy. Obvykle se choval velmi klidně a všechno si pomalu a důkladně promýšlel, v bitvě se však měnil v energického velitele, který svým příkladem a projevem strhával své muže k neuvěřitelným výkonům. Osobně se účastnil bojů, ve kterých vynikal značnou odvahou, veškerou chválu i napomínání, že by si měl dávat větší pozor, přitom komentoval stejně: \"„Bojím se jen Boha, nikoho jiného!“\"\n\nBěhem první búrské války se příliš aktivně a samostatně neprojevoval, za zmínku stojí snad jen to, že vedl obležení Potchefstroomu poté, co jeho původní velitel Piet Cronje onemocněl.\nMezi búrskými válkami a za druhé búrské války byl Koos jednou z předních postav Volksraadu (búrského parlamentu) a jeden z nejvýznačnějších představitelů umírněného búrského nacionalismu. Byl odpůrcem nové války s Velkou Británií a prosazoval ve Volksraadu maximální ústupky a vstřícnost vůči Britům, což vedlo až k tomu, že ho prezident Paul Kruger obvinil ze zbabělosti. „Starý Koos“ na to zareagoval replikou, která se později beze zbytku naplnila: \"„Pokud dojde k válce, budu já bojovat ještě dlouho poté, co vy se vzdáte.“\"\n\nKoos vedl první významnější akci druhé búrské války, když jeho komando napadlo obrněný vlak \"Mosquito\" převážející munici a posily do města Mafeking a zajal jej. Když poté Búrové oblehli tři velká pohraniční města (Ladysmith, Mafeking a Kimberley) a britský generál Methuen vytáhl na pomoc Kimberley, byl Koos de la Rey jedním z těch, co ho měli zastavit.\n\nGenerál Methuen byl přesně tím typem viktoriánského vojáka, který se neměl k búrským republikám a vojskům ani přiblížit. Pohrdal búrskými nepřáteli a jejich neortodoxní taktikou boje, měl nepřekonatelné problémy pochopit význam podrobného průzkumu a utajení operací v nepřehledném terénu či jemného manévrovacího boje. Jeho neskonalé sebevědomí hraničící až s hloupostí nejlépe charakterizuje fakt, že vyslal do Kimberley posly oznamující, kdy přesně hodlá dorazit a kudy cestovat, a ještě to víceméně veřejně vyhlásil, čímž dal Búrům dostatek informací i času ke shromáždění maximálních sil v ideálních pozicích mezi ním a jeho cílem. Během přípravy tažení mu stačilo krátké prostudování trasy na nepříliš podrobných mapách, aby „určil všechna rizika“ a „nebezpečná místa, kde by mohl nepřítel nastražit léčky“. Objevily se však dvě nepříjemné komplikace. Předně Methuen projevil i přes značnou materiální i početní převahu na své straně pozoruhodnou neschopnost vyrovnat se i s těmi léčkami a problémy, které na cestě očekával. Metoda suverénně nakráčet do předpokládané pasti a rozbít ji silou sice zpočátku fungovala, ale ztráty byly neúnosné. A co bylo horší, Koos de la Rey měl poněkud větší představivost než jeho britský protějšek a našel na jeho plánované trase o jedno problematické místo více – řeku Modder.\n\n22. listopadu 1899 utrpěl Methuen první vážné ztráty v bitvě u Belmontu. Búry Jacobuse Prinsloa sice zahnal, ale vzápětí nato jeho jízda pronásledující ustupujícího nepřítele utrpěla těžké ztráty v léčce, kterou jí připravil právě dorazivší Koos. 24. listopadu následovala druhá bitva v kopcích u Graspanu. Methuen použil svůj obvyklý postup – pochodovou formaci změnil na bojovou, odhadl, kde se skrývá nepřítel, a bez podrobnějšího průzkumu vrhl své jednotky přímo proti jeho předpokládaným pozicím. Ani tentokráte Prinsloo s Koosem nedokázali Brity zastavit, ale způsobili jim těžké ztráty za cenu minimálních vlastních (přes 300 Britů proti 12 Búrům). 28. listopadu následovala už skutečná katastrofa – Britové nepřipravení nakráčeli do pasti, kterou jim „Koos“ s Cronjem připravili na řece Modder a utrpěli těžké ztráty. Jedním z mála padlých toho dne na búrské straně však byl Koosův syn Adaan. Po bitvě následovala zuřivá roztržka mezi Koosem a Cronjem, který dorazil v noci při přerušení bojů (bitvu strávil v týlu) a nařídil ústup. Následovalo poslední zastavení Methuenovy „křížové cesty“, bitva u Magersfontein. 11. prosince mu v ní Koos s Cronjem připravili zdrcující porážku a zahnali jej zpět za řeku Modder. Tato porážka Methuenovi dokonale zmrazila kariéru. Odmítl však možnost odejít do čestného důchodu a dál sloužil pod mladšími důstojníky bez naděje na povýšení, aby odčinil svůj neúspěch a pomstil se za svůj pád. Věřil, že pokud své neúspěchy odčiní a Búry (a zejména Koose) porazí, může se rehabilitovat.\n\nV březnu roku 1900 se Búrové drcení početní převahou Britů rozhodli přejít k čistě gerilovému boji. Britové zareagovali taktikou spálené země a tvorbou koncentračních táborů, v nichž ženy a děti búrských bojovníků umíraly na týrání, hlad a nemoci. Poslední zbytky civilizovaného válčení se z búrských republik vytrácely. Je příznačné, že hluboce věřící Koos představoval v daném konfliktu výjimku – odmítal kruté zacházení se zajatci a tvrdě trestal každého, kdo by se ho dopouštěl. A bojoval dál, bez ohledu na utrpení, které museli překonávat jeho muži i jejich rodiny a bez ohledu na rostoucí převahu Britů, kteří v druhé búrské válce nasadili celkem téměř 500 000 mužů (celá populace obou búrských republik čítala zhruba 85 000 dospělých mužů). Britové také vyzbrojili domorodé kmeny (zejména příslušníky kmene Bantu, který byl úhlavním nepřítelem Búrů) moderními zbraněmi, vycvičili je a vyslali, aby „lovili“ Búry a jejich rodiny, ačkoliv věděli, jak krutě zacházejí se zajatci, berou-li je vůbec. Tito domorodci a „přeběhlíci“ ze strany Búrů (často přesvědčení ke spolupráci skrze zajaté členy své rodiny) také hodně zefektivnili britský průzkum, což vedlo k dopadení některých méně opatrných (nebo prostě příliš vyčerpaných) komand, ale Koos de la Rey stále unikal a zasazoval Britům jednu ránu za druhou. Jeho hlavním protivníkem nebyl nikdo jiný než pohaněný Methuen, odhodlaný dostat muže, který jej zesměšnil a odsoudil k potupnému konci kariéry. Jeho snaha ale byla marná, navzdory nevýslovnému utrpení, které Koos a jeho muži museli snášet. Jeden britský voják popsal Koosovy Búry, které se podařilo zajmout počátkem roku 1902, takto: \"„Zbytek jejich uniforem byl v posledním stadiu rozkladu. Byli vyhublí na kůži a ztrhaní strádáním.\" \"Není nic více ponižujícího než vědomí, že tato ubohá stvoření jsou nepřítelem, který dokáže udržet v šachu výkvět britské armády.“\"\n\nNa počátku roku 1902 již stáli Búrové na pokraji kolapsu, zejména v Oranžsku a východním Transvaalu. Lord Horatio Kitchener, velící nyní boji proti Búrům, vyjadřoval ve svých zprávách nadřízeným přesvědčení, že búrský odpor je již zlomen a oni nejsou schopni žádné vážnější akce. Krutě se však mýlil, zdánlivý klid v západním Transvaalu byl způsoben tím, že Koos a jeho lidé odpočívali a chystali se na pořádnou akci.\n25. února 1902 přepadl Koos velký konvoj s municí pro Methuena. V boji padlo 180 Britů a 500 jich bylo zajato. Přestože Britové v té době posílali búrské zajatce do koncentráků nebo na galeje, kde houfně umírali, případně je nebrali vůbec, Koos odmítl požadavek svých mužů na postřílení zajatců, které nebylo jak živit, a všechny na druhý den propustil. Methuen běsnící vzteky sebral narychlo oddíl 1300 mužů a vyrazil na „závěrečný hon“. Hodlal se během pronásledování spojit s dalšími 3000 muži ze dvou jednotek pohybujících se v okolí, ale Koos mu nedal příležitost – 7. března brzy ráno napadl u soutoku řek Little Hart’s a Great Methuenovu jednotku, rozdrtil ji a Methuena, který byl v průběhu boje těžce zraněn, zajal. Jeho muži požadovali generálovo zastřelení (Britové zajaté búrské důstojníky často popravovali), ale Koos to odmítl a těžce zraněného generála, na jehož ošetřování neměl prostředky, propustil stejně jako jeho zajaté vojáky. Z vojenského hlediska neměla tato akce nijak velký význam, avšak její psychologický dopad na britské sebevědomí (a zejména pak veřejné mínění) byl drtivý. Methuen byl nejvyšší důstojník, jakého Búrové zajali za celou válku, a po optimistických zprávách, které Kitchener posílal domů, zapůsobila celá událost jako ledová sprcha.\n\nKrátce poté začalo jednání mezi Brity a Búry o búrské kapitulaci. Koos kapitulaci zprvu odmítal, ale když se dozvěděl o situaci v ostatních částech republik, kde búrští válečníci umírali hlady a na kurděje a sám pocítil zvýšenou pozornost Britů i jejich bantuských spojenců, rozhodl se změnit názor. Posledním zastáncům tvrdého křídla řekl 17. května toto: \"„Mluvilo se o boji až do hořkého konce. Ale nenastal už hořký konec? Musíte mít na paměti, že všechno padlo za oběť: dobytek, zboží, ženy, děti. Naši muži chodí už skoro nazí a naše ženy se oblékají do kůží. Není to snad dost hořký konec?“\" Koos se s kapitulací ale nikdy opravdu nesmířil. V roce 1914 vstoupila Jihoafrická unie do války po boku Británie, což mělo vzápětí za následek vzpouru Búrů vedenou Christiaanem de Wittem. Koos vyrazil do Johannesburgu, údajně měl v úmyslu se připojit k povstalcům. Přesně se to ale neví, stejně jako zůstává otázkou, zda ho britská policie skutečně zastřelila omylem, nebo preventivně. Povstání bylo rychle potlačeno bývalými búrskými generály Smutsem a Bothou.\n\nKoos de la Rey patří mezi největší mistry gerilové války. Byl mistrem přepadových akcí a rychlých ústupů, v nepřehledném terénu byl k neporažení. Standardních bitev se příliš neúčastnil, pokud však se na nich přece jen podílel, vkládal do nich zpravidla něco ze svých neortodoxních a přepadových taktik. Za nejdůležitější vždy považoval moment překvapení, kterým se snažil vyrovnat převahu ve zbraních a počtu mužů na straně nepřítele. Své vojáky často vedl do bojů osobně a jeho odvaha v boji byla příslovečná.\n\n"}
{"id": "18941", "url": "https://cs.wikipedia.org/wiki?curid=18941", "title": "Noviny", "text": "Noviny\n\nNoviny jsou pravidelně vycházející publikace (periodikum), které denně (deník, často kromě neděle) nebo nejméně týdně (týdeník) přinášejí nejnovější události ze všech možných oblastí a co nejrychleji o nich informují co nejširší veřejnost. Noviny se tisknou ve velkém formátu na novinovém papíře a místo vazby se skládají. Prodávají se na stáncích a v automatech nebo doručují předplatitelům. V poslední době nabývají na významu internetové noviny, často jako elektronická verze tištěných novin.\n\nTypické noviny mají svoji charakteristickou grafickou úpravu, jejich obsah se dělí na rubriky a často doplňuje vkládanou týdenní přílohou. Důležitou částí novin je také reklama. \n\nNoviny se rozlišují podle periodicity (deníky, nedělní noviny), podle dosahu a působnosti na místní, regionální, celostátní a nadnárodní. Protože ve zpravodajství je důležitá rychlost a aktuálnost informací, vycházely dříve i ranní, polední a večerní noviny („večerníky“), někdy jako různá vydání téhož listu. S nástupem internetových novin, které mohou informovat okamžitě a po celý den, se tlak na aktuálnost v tištěných novinách snížil, takže vycházejí jen jednou denně. Zato velké celostátní deníky mívají své regionální verze („mutace“). Někdy se rozlišují noviny seriózní a bulvární, které se vyznačují velmi nápadnou barevnou úpravou, velikými a senzačními titulky, krátkými texty a množstvím obrázků. Kromě všeobecných zpravodajských novin, které mívají i svoji politickou orientaci, vycházejí také noviny pro určité skupiny obyvatel (profesní a zájmové skupiny, věřící určitých církví, národnostní menšiny a pod.). Při významných veřejných událostech se někdy vydávají např. festivalové, olympijské nebo veletržní noviny. V rámci volební kampaně vydávají politické strany volební noviny. \n\nMomentálně převládají nad tištěnými novinami internetové noviny. Díky internetu mají čtenáři online novinky z celého světa. Mezi důležitá média na internetu patří Idnes, Blesk, Novinky. Jde většinou o média, která vydávají tradiční tištěné noviny.\n\nJednotlivé noviny se rozlišují typickou grafickou úpravou a záhlavím. Na první stránce bývají hlavní zprávy, úvodník a stručný přehled důležitých článků uvnitř. Obsah novin lze rozdělit na zpravodajství, publicistiku (úvahy, komentáře), další rubriky a reklamu, která je z velké části financuje; některé noviny se financují pouze z reklamy a rozdávají zdarma. \n\nTematicky se obsah novin dělí na rubriky, které se buď vyskytují v každém čísle (politika, hospodářství, počasí, kultura, sport), anebo jednou týdně, případně jako zvláštní příloha (typicky věda a technika, školství, hobby, motorismus, hodnocení výrobků a podobně). Velké noviny mívají několik složek, často tematicky odlišených, aby se v nich čtenáři snáze orientovali. V poslední době se do novin velmi často vkládají tematické přílohy, často barevné a tištěné na lepším papíře, které konkurují týdeníkům. Téměř každé větší noviny mívají týdenní přílohu s programy televize a čtením na víkend. Velmi časté je také vkládání reklam a letáků.\n\nObsah novin vzniká v redakci, řízené šéfredaktorem, a to obvykle pod vedením redaktora čísla. Jednotlivé redakce a redaktoři píší články na základě zpráv zpravodajských agentur, vlastní četby, rozhovorů a šetření atd. Kromě toho seriozní noviny zařazují články, úvahy a komentáře čelných politiků, umělců, vědců a myslitelů, kteří nejsou zaměstnanci redakce. Také reportáže a rozhovory dělají často externí spolupracovníci novin. Zpravodajské redakce pracují pod značným časovým tlakem, kdežto jiné rubriky si činnost mohou rozvrhovat na delší dobu dopředu.\n\nDokud se noviny tiskly knihtiskem, musely se jednotlivé články vysázet a metér je sestavil do stran. Od konce 19. století se velké noviny tiskly rotačním tiskem, pro který se sazba musela ještě upravit. Od poloviny 20. století přechází tisk novin na rotační ofset a sazba se dnes provádí na počítači. Výroba novin je vysoce automatizovaná včetně skládání i vkládání příloh a letáků. České i evropské noviny se nejčastěji tisknou ve středním formátu (\"„berliner“\", 460 x 315mm), ve světě se dosud používá i velký formát („\"broadsheet“\", 600x380 mm), ale častěji i poloviční (\"„tabloid“\", 380x300mm). Tiskne se ve čtyřech až sedmi sloupcích, i když současná technologie dovoluje proměnnou šířku sloupce a pružnější úpravu tisku.\n\nNoviny hrají v moderní společnosti důležitou společenskou roli. Předně tím, že veřejnost informují o důležitých událostech, dále jsou místem veřejné diskuse a tvorby veřejného mínění, zejména kritické kontroly vlády a politiky. Proto se někdy mluví o „hlídacích psech demokracie“. Kromě toho jsou ovšem noviny také významná oblast podnikání. Dříve se financovaly hlavně prodejem a předplatným, dnes je zdrojem financování hlavně reklama. Výše reklamních poplatků se ale odvozuje od výše nákladu nebo čtenářů, což je tak stále hlavní ekonomický parametr pro udržitelnost či ziskovost novin. \n\nNadnárodní význam mají renomované a často citované noviny se spolehlivým zpravodajstvím a vynikajícími komentáři, i když zdaleka nedosahují nejvyšší náklady. V anglicky mluvící oblasti mezi ně patří například \"The New York Times\", \"The Times\", \"The Washington Post\", \"The Wall Street Journal\" nebo \"International New York Times\". Ve Francii je to \"Le Monde\", \"Le Figaro\" a \"Libération\", v Německu \"Frankfurter Allgemeine Zeitung\", \"Frankfurter Rundschau\" nebo \"Süddeutsche Zeitung\" a ve Švýcarsku \"Neue Zürcher Zeitung\".\n\nPodle \"World Association of Newspapers\" (WAN) vykazovala v roce 2005 největší celkový náklad novin Čína s 93,5 mil. výtisků denně, za ní následuje Indie (78,8 mil.), Japonsko (70,4 mil.), USA (48,3 mil.) a Německo (22,1 mil.) Tabulku jednotlivých titulů s největším nákladem bezpečně vedou japonské noviny: \"Yomiuri Shimbun\" se 14 mil., \"Asahi Shimbun\" s 12 mil. a další tři deníky jsou největší na světě. Z německých má největší náklad \"Bild\" (3,9 mil.), z anglických \"The Sun\" (2,4 mil.) a \"Daily Mail\" (2,1 mil.), z francouzských \"Ouest France\" (780 tis.), z amerických \"USA Today\" (2,3 mil.) a \"Wall Street Journal\" (2,1 mil.) Rekordní náklad 21,5 mil. výtisků měly v roce 1990 sovětské noviny \"Trud\" a týdeník \"Argumenty i fakty\", 33 mil. výtisků.\n\nOdlišné pořadí však vznikne, pokud se počítají (odhadovaní) čtenáři: tabulku vede japonský \"Asahi Shimbun\" (9,3 mil.), následuje německý \"Bild\" (6,3 mil.), anglický \"News of the World\" (nedělní, 3,5 mil.) a další anglické i východoasijské tituly. V první desítce je i \"Moskovskij komsomolec\" se 2,3 mil. čtenáři.\n\n \n\nSvětová asociace novin (\"World Association of Newspapers\", WAN) uvádí jako předchůdce novin jednak \"Acta diurna\" – „Denní události“, které dal pravidelně tesat do kamene a vyvěšovat Julius Caesar ve starověkém Římě v roce 59 př. n. l. Rukopisný věstník událostí začal vycházet na čínském císařském dvoře v Pekingu roku 713. V Evropě začaly být rozesílány rukopisné noviny od poloviny 15. století. Dostávaly je zpravidla jen členové královských rodin, nejbohatší šlechtici a vlivné církevní instituce. Rozšiřování novin do všech vrstev společnosti umožnil knihtisk (Johann Guttenberg, kolem 1450) a postupné zavádění pravidelného poštovního spojení. Od počátku 16. století běžně vycházely jednotlivé listy se zprávami o bitvách, podivuhodných úkazech, přírodních katastrofách a podobně.\n\n\nV novinách se objevují nejčastěji tyto žurnalisticko-literární útvary:\n\nVe světě existují tři základní typy formátu novin:\n\nV posledních letech se klade důraz na zmenšování formátu, což podporuje trend přibližování novin a časopisů. Tabloid se velice rozšířil v Rakousku a skandinávských zemích a ovlivňuje celou Evropu, kde deníky mění formát na berliner a tabloid. Zmenšení formátu ovlivňuje i grafickou úpravu novin.\n\n\n\n"}
{"id": "18945", "url": "https://cs.wikipedia.org/wiki?curid=18945", "title": "Třetí říše (pojem)", "text": "Třetí říše (pojem)\n\nPojem třetí říše (německy \"Drittes Reich\") je jedno z označení nacistického Německa (1933–1945), které navazovalo na dva historické státní útvary německého národa, to jest Svatou říši římskou (962–1806) a Německé císařství (1871–1918).\n\nObnovit slávu antické Římské říše se snažil už franský vládce Karel Veliký roku 800 a po něm trvaleji německá dynastie Ottonů. Říše se však územně rozkládala severněji než původní impérium, na území západní Evropy a Itálie, zatímco další oblasti Středomoří spadaly pod jiné státní útvary v důsledku islámské expanze (mj. Španělsko) a dále také pod Byzantskou říši, která se rovněž hlásila k dědictví antického Říma. Těžiště středověké říše se nacházelo především v oblastech hovořících tehdejší němčinou, což odrážel od 15. století se vyskytující název \"Svatá říše římská národa německého\" (označení „svatá“ odkazovalo na křesťanský charakter říše a korunovaci papežem). Říše ovšem sdružovala mnoho menších, víceméně samostatných států v samotném Německu a na územích jako jsou dnešní Švýcarsko a Itálie. Spadaly do ní také země Českého království. Po zániku Svaté říše římské došlo v 19. století k postupnému sjednocování Německa, do té doby stále velmi rozdrobeného, a to zejména díky úspěšné politice pruského kancléře Otty von Bismarcka, jejímž vyvrcholením bylo vyhlášení Německého císařství po porážce Francie v prusko-francouzské válce a po s ní spojeném zániku Druhého císařství v roce 1871. Po porážce v první světové válce se Německo, označené za hlavního viníka války, přeměnilo z císařství v republiku (Výmarská republika), mělo však nadále oficiální název „Německá říše“ (\"Deutsches Reich\"). Versailleská smlouva vedla k tomu, že Německo ztratilo mj. velká území ziskaná v roce 1871 od Francie (Alsasko a Lotrinsko) a následně trpělo na ně uvalenými vysokými válečnými reparacemi. Brzy po roce 1918 se proto objevily snahy o obnovení dřívější slávy poraženého Německa.\n\nVýraz „Drittes Reich” použil pro budoucí národně-socialistické Německo v roce 1923 ve svém díle spisovatel Arthur Moeller van den Bruck. V jeho pojetí vycházelo toto označení z křesťanské apokalyptiky a učení o třech věcech Joachima z Fiore. Výraz používali mnozí odpůrci Výmarské republiky a převzala jej nacistická propaganda. Ale po uchopení moci roku 1933 (německy \"Machtergreifung\") jej nacisté kvůli křesťanskému zabarvení přestávali používat. Po připojení Rakouska (tzv. \"Anschluss\") v březnu 1938 se prosadil název „Velkoněmecká říše“ (\"Großdeutsches Reich\") a od roku 1939 bylo ministerstvem propagandy doporučeno název „třetí říše“ nepoužívat.\n\nPo válce se v německé vědecké literatuře začalo nacistické Německo za jeho celého období 1933–1945 opět označovat jako „Drittes Reich”, vedle dalších označení jako je \"NS-Staat\" (Národně-socialistický stát), \"Führerstaat\" (Vůdcovský stát) nebo Tausendjähriges Reich (Tisíciletá říše). Hovorově je nacistické Německo označováno \"Nazi-Deutschland\" nebo také \"Hitlerdeutschland\" (Hitlerovo Německo).\n"}
{"id": "18946", "url": "https://cs.wikipedia.org/wiki?curid=18946", "title": "Nikolaj Fjodorovič Pogodin", "text": "Nikolaj Fjodorovič Pogodin\n\nNikolaj Fjodorovič Pogodin (16. listopadu 1900, Gondorovskaja na Donu – 19. září 1962, Moskva) byl sovětský dramatik.\n\nJeho díla byla považována za vzor, hrála se ve všech socialistických zemích\n\n\n"}
{"id": "18951", "url": "https://cs.wikipedia.org/wiki?curid=18951", "title": "Seznam distribucí Linuxu", "text": "Seznam distribucí Linuxu\n\nToto je seznam distribucí Linuxu.\n\n\n\n\n\n\n\n\n"}
{"id": "18955", "url": "https://cs.wikipedia.org/wiki?curid=18955", "title": "BRDC International Trophy 1950", "text": "BRDC International Trophy 1950\n\nII BRDC International Trophy byl 21. závodem formule 1 pořádaným v roce 1950 a zároveň 15 závodem nezapočítávaným do mistrovství světa. Závod se konal 26. srpna na okruhu Silverstone, systémem dvou rozjížděk na 15 kol a finálové jízdy na 35 kol, do které postupovali všichni, co dokončili některou z rozjížděk. Celkovým vítězem se stal Giuseppe Farina pro kterého to bylo po závodech v Británii, Švýcarsku a Bari již čtvrté vítězství v sezóně. Tento italský závodník zvítězil i v první rozjížďce před britskými piloty jedoucími na italských vozech Reg Parnellem (Maserati) a Peterem Whiteheadem (Ferrari). Farina si zajistil i nejlepší startovní pozici. Ve druhé rozjížďce, která byla o poznání pomalejší zvítězil Farinův týmový kolega Juan Manuel Fangio před dvěma vozy ERA Briana Shawe-Taylora a Boba Gerarda. Z pole position ve druhé rozjížďce startoval belgický pilot Johnny Claes. Ve finálové jízdě pak dominovali oba vozy Alfa Romeo, z pole positions startoval Juan Manuel Fangio, Farina startoval z druhého místa. Situace v závodě byla podobná, kdy se o první místo svedl souboj mezi oběma piloty Alfy Romeo, Farina byl tím šťastnějším a jen těsně zvítězil před Fangiem.\n\n\n\n\n\n\n\n"}
{"id": "18956", "url": "https://cs.wikipedia.org/wiki?curid=18956", "title": "Madridské autonomní společenství", "text": "Madridské autonomní společenství\n\nMadrid (oficiálně Madridské společenství, ) je provincie a současně jedno ze 17 autonomních společenství Španělska. Rozkládá se zhruba v geografickém středu Španělska a historicky tvoří severní pohraniční část Nové Kastilie. Hlavním městem regionu je velkoměsto Madrid, které je současně hlavním městem Španělského království. V něm žije více než polovina obyvatel regionu.\n\nRegion má přibližně tvar trojúhelníku a hraničí na severozápadě s autonomním společenstvím Kastilie a León, na jihu a východě s autonomním společenstvím Kastilie-La Mancha. Region zahrnuje 179 obcí a měst.\n\nČást regionu na hranici s autonomním společenstvím Kastilie a León je velice hornatá. Hranici s tímto regionem vymezuje Kastilské pohoří \"(Cordillera Central)\", ve kterém pramení zdejší řeky a nachází se zde několik přehradních nádrží. Nejdůležitějšími řekami jsou Guadarrama, Jarama, Henares, Tajo a Manzanares.\n\n\nRegion tvořil součást historické provincie království Nová Kastilie. Při správní reformě vznikla dne 30. listopadu 1833 současná provincie Madrid, která i nadále patřila k Nové Kastilii. Po pádu diktátorského režimu generála Francisca Franca pak 1. března 1983 vzniká moderní autonomní společenství Madrid. Od zbytku Nové Kastilie bylo odděleno především z důvodů velkých ekonomických a demografických rozdílů.\n\n"}
{"id": "18959", "url": "https://cs.wikipedia.org/wiki?curid=18959", "title": "Nestorios", "text": "Nestorios\n\nNestorios ( , ; po 381 Germanicia – asi 451 Horní Egypt) byl konstantinopolským patriarchou (428 – 431), zpravidla označovaným za autora jedné z křesťanských herezí, nestoriánství.\n\nNestorios vystudoval u známého exegety Theodora z Mopsuestie v Antiochii a vyzískal si jméno svými promluvami. Proto jej také císař Theodosius II. jmenoval v roce 428 konstantinopolským patriarchou.\n\nJako představitel antiošské školy se postavil proti novému pojmenování, které začalo být připisováno Ježíšově matce Marii – (\"Theotokos\" nositelka Boha, bohorodička). Namísto něj prosazoval titul (\"christotokos\" nositelka Krista). Představitelé alexandrijské školy, především Cyril Alexandrijský rozvířili nato teologickou debatu o skutečných Nestoriových postojích. Otázka se netýkala pouze Marie, avšak především osoby Ježíše Krista a jejího vnímání, v další řadě pak sporů mezi patriarcháty v Antiochii a Alexandrii, vlivu císaře na konstantinopolský stolec a papežského primátu.\n\nNestorios se stavěl proti označení Panny Marie jako \"theotokos\", neboť se domníval, že zpochybňuje ve skutečnosti Ježíšovo božství. Marii považoval za matku pouze lidské části Ježíšovy osobnosti (lidské přirozenosti). Cyril Nestoriovi vytýkal, že tak vlastně popírá vtělení Boha v Ježíši Kristu, a že z Ježíše vytváří dvě rozlišené osoby. Roku 1895 však byl nalezen spis \"Liber Heraclidis\", který Nestorios sepsal ke sklonku svého života. V knize odmítá herezi, z níž byl obviněn, a jeho popis Krista se velmi podobá formuli Chalkedonského koncilu roku 451. Z nálezu je jisté, že Nestorios neučil o dvou osobách v Kristu, a tudíž nezastával nauku označovanou jako nestoriánství.\n\nCísař Theodosius II. (401–450) posléze svolal ekumenický koncil do Efezu, který se měl této otázce věnovat. Podporoval přitom konstantinopolského patriarchu, kdežto papež Celestýn I. stál na straně Cyrilově. Cyril pak zahájil Efezský koncil za nepřítomnosti antiošských biskupů, kteří nestačili přijet, a koncil tak Nestoria sesadil.\n\nV následujících měsících bylo sedmnáct biskupů, kteří Nestoria podporovali, sesazeno. 3. srpna 433 pak na nátlak své sestry Pulcherie císař poslal Nestoria do vyhnanství do hornoegyptského kláštera. Nestoriovy spisy byly zničeny, dochovaly se pouze zčásti v syrštině. Celý spor zapříčinil rozdělení církve a oddělení nestoriánských církví zvláště ve Střední Asii a na Středním Východě, které dodnes Nestoriovu christologii antiošského typu (dvě přirozenosti, dvě hypostáze (esence, podstaty), jedna osoba – v Kristu) uchovávají.\n\n"}
{"id": "18963", "url": "https://cs.wikipedia.org/wiki?curid=18963", "title": "Theotokos", "text": "Theotokos\n\nPojem Theotokos θεοτόκος ( Богородица, \"Bogorodica\") znamená „nositelka Boha“ či „Boží rodička“, Bohorodička. Jedná se o titul, který církev již ve starověku připisovala Ježíšově matce Marii a který byl schválen Efezským koncilem roku 431 jako dogma.\n\nPojem byl v 5. století velmi důležitý teologicky, neboť v kostce vyjadřoval, že Mariin syn Ježíš byl zcela Bůh a zcela člověk, že tedy dvě přirozenosti – božská a lidská – byly sjednoceny v jediné osobě Ježíše Krista. Proti tomuto pojetí stál Nestóriův pojem Χριστοτόκος (\"Christotokos\" rodička Krista, \"Kristorodička\"), který omezoval Mariinu úlohu na matku Ježíšova lidství.\n\nEfezský koncil odsoudil nestoriánství jako herezi, neboť vlastně v Ježíši Kristu předpokládalo dvě samostatné osoby – jednu lidskou a jednu Boží. Koncil tak definoval, že ačkoli byl Ježíš zcela Bůh i zcela člověk, jeho božství a lidství bylo věčně spojeno v jediné osobě, a to osobě Boží věčného Syna coby druhé osoby Nejsvětější Trojice, a proto Marii přísluší pojmenování \"Bohorodička\". Na Západě se řecké θεοτόκος překládalo \"Mater Dei\" matka Boží.\n\nToto pojmenování Marie nemělo nikdy označovat, že by byla souvěčná s Bohem, že by existovala dříve než Bůh a nebo že by byla zdrojem Ježíšova božství.\n\nVýchodní liturgie tuto nauku vyjadřuje v jednom ze svých hymnů: „Ten, kterého nemohl pojmout celý vesmír, byl obsažen ve tvém lůně, Theotokos!“\n\n\n"}
{"id": "18966", "url": "https://cs.wikipedia.org/wiki?curid=18966", "title": "Búrské války", "text": "Búrské války\n\nBúrské války, Búry označované jako války za svobodu, (16. prosinec 1880–31. květen 1902) jsou dvě války, které se odehrály mezi jihoafrickými republikami búrských osadníků (Transvaal a Svobodný stát Oranžsko) a Britským impériem, které si je nakonec za cenu těžkých ztrát podrobilo. \n\nPrvní búrská válka (1880–1881) propukla poté, co se Britové pokusili prosadit v praxi anexi Transvaalu, kterou sir Theophilus Shepstone vyhlásil v roce 1877 (čtyřleté zdržení bylo zapříčiněno zejména válkou mezi Angličany a Zuly). Britské jednotky byly po řadě větších i menších neúspěchů poraženy v bitvě na hoře Majuba, v níž padl i velitel britských jednotek v Jižní Africe generál George Pomeroy Colley a 23. března 1881 válka skončila, když Británie akceptovala búrskou samosprávu pod (čistě teoretickým) britským dohledem.\n\nDruhá válka propukla v roce 1899 poté, co Búrové definitivně odmítli udělit občanství (a tudíž i patřičná občanská práva) Britům, kteří se do země valili od roku 1887, kdy se v ní našla bohatá ložiska zlata. Boje zahájili Búrové poté, co Velká Británie odmítla stáhnout nové vojenské jednotky ohrožující hranice búrských republik. Klasická válka (1899–1900), v níž Britové zpočátku utrpěli několik ostudných porážek, aby se nakonec prosadili díky obrovské materiální a početní převaze, byla nahrazena gerilovou válkou (1900–1902). Tu nakonec Británie vyhrála jen za cenu nasazení téměř 500 000 mužů (celá populace Búrů zahrnovala pouze 85 000 dospělých mužů), obrovských ztrát a použití extrémně brutálních metod (v dnešní době by je mezinárodní právo vyhodnotilo jako válečné zločiny a zločiny proti lidskosti), které značně zdiskreditovaly myšlenku, že Britové přinášejí koloniím civilizaci. Asi nejdiskutovanější byla taktika spálené země a vytváření koncentračních táborů pro téměř všechny búrské obyvatele búrských republik (včetně žen a dětí), což někteří moderní autoři označují vzhledem k podmínkám v nich panujících za jednání s charakterem genocidy. Byly zde však i další „nešťastné okolnosti“ jako mučení a zabíjení zajatců či vyzbrojení 10 000 domorodců kmene Bantu moderními zbraněmi. Nutno ovšem říci, že řada Búrů se těmto metodám přizpůsobila.\n\nDruhá búrská válka skončila kapitulací Búrů v roce 1902, která znamenala zánik búrských republik. Bylo jim přitom přislíbeno, že se jim v budoucnu dostane rozsáhlé samosprávy. Slib byl částečně naplněn v roce 1910 vytvořením Jihoafrické unie.\n\nČeský tisk nazýval konflikt \"Válka jihoafrická\", sledoval ho a podával rozsáhlé informace. Zajímavé je, že jako komentátor-odborník byl přizván i cestovatel dr. Emil Holub.\n"}
{"id": "18968", "url": "https://cs.wikipedia.org/wiki?curid=18968", "title": "Seznam států světa podle nejvyšších hor", "text": "Seznam států světa podle nejvyšších hor\n\nToto je seznam států světa a závislých území setříděný podle nadmořské výšky jejich nejvyšších bodů. Každý záznam obsahuje jméno země, jméno příslušného místa (hory apod.) a nadmořskou výšku v metrech. Do pořadí se započítávají pouze suverénní státy.\n\n"}
{"id": "18969", "url": "https://cs.wikipedia.org/wiki?curid=18969", "title": "Letecký rejstřík", "text": "Letecký rejstřík\n\nLetecký rejstřík je evidence letadel a jejich imatrikulací. Je to veřejně přístupný seznam.\n\nCivilní letecký rejstřík letadel bývá v každé zemi veden příslušným leteckým úřadem, typicky ve shodě s mezinárodní Chicagskou úmluvou o civilním letectví (ICAO). Na území České republiky je letecký rejstřík veden pověřeným Úřadem pro civilní letectví (ÚCL), v souladu se zákonem o civilním letectví a dalšími leteckými předpisy.\n\nDo rejstříku letadel může být zapsáno pouze letadlo, kterým ÚCL vydá osvědčení o letové způsobilosti a které není zapsáno v leteckém rejstříku jiného státu. Tímto zápisem je motorovým letadlům (letounům a vrtulníkům) přidělena imatrikulace („poznávací značka“) sestávající z mezinárodní značky „OK“ a národní rejstříkové značky o třech písmenech. Hotová imatrikulace je tedy ve formátu „OK-ABC“. Bezmotorová letadla (kluzáky a větroně) dostávají jako rejstříkovou značku čtyři číslice. Například pro větroně: „OK-1234“.\n\nPřed vznikem ICAO mělo Československo přiděleno jako státní leteckou značku písmena „L-B“ a rejstříkovou značku sestávající ze čtyř písmen, např. „L-BOSA“.\n\nV leteckém rejstříku může být kromě imatrikulace (poznávací značky) zapsána i tzv. letadlová adresa, pokud byla přidělena. Jde o 24bitové číslo obvykle uváděné jako šestimístný alfanumerický hexadecimální kód. Uděluje se z národního bloku přiděleného organizací ICAO. Česká letadla mají obvykle adresu 49C\"x<nowiki>xx</nowiki>\" nebo 49D\"xxx\".\n\nVojenský letecký rejstřík letadel vede Ministerstvo obrany. Údaje evidence letadel ve vojenském rejstříku nejsou veřejně přístupné.\nVojenská letadla mají imatrikulaci ze dvou až čtyř číslic.\n\n"}
{"id": "18971", "url": "https://cs.wikipedia.org/wiki?curid=18971", "title": "Perzifláž", "text": "Perzifláž\n\nPerzifláž čili parsifláž (z francouzského \"siffler\" – písknout) je výrazový prostředek, který se používá k zesměšnění. Používá principu posměšného napodobení, satirického a ironického zpitvoření obsahu, tématu nebo motivu. Jako perzifláž se označují také díla zesměšňující své předlohy, zpravidla formou parodie, aluze nebo komiksu.\n\nPříkladem perzifláže je např. \"Pampovánek\" Jaromíra Johna nebo divadelní komedie \"Doma u Hitlerů\".\n\n"}
{"id": "18973", "url": "https://cs.wikipedia.org/wiki?curid=18973", "title": "Zličín (stanice metra)", "text": "Zličín (stanice metra)\n\nZličín (zkratka ZL) je stanice metra nacházející se v Praze, na lince metra B (provozní úsek V.B), v severní části Třebonic, která patří do městské části Praha-Zličín, poblíž nákupního centra Avion Shopping Park a Metropole. Byla otevřena roku 1994.\n\nStanice je dlouhodobě koncová, hloubená. Leží téměř 3 m pod povrchem v nadmořské výšce 380 m n. m. a je tak nejvýše položenou stanicí metra v Praze. Za stanicí se nachází depo metra, které bylo dokončeno v roce 1994 a v roce 2003 byly dobudovány další dvě haly. Za stanicí se nachází jedna kolej umožňující obrat vlaků. Obkladem stanice jsou stylizované cihly a sklo. Stanice má jeden výstup po pevném schodišti a jeden vestibul. Na povrchu jsou stanoviště pro příměstské a městské linky. Zvláštností je že ačkoli je stanice 3 m pod terénem je jedna strana prosklená.\n\n"}
{"id": "18978", "url": "https://cs.wikipedia.org/wiki?curid=18978", "title": "488 př. n. l.", "text": "488 př. n. l.\n\n"}
{"id": "18979", "url": "https://cs.wikipedia.org/wiki?curid=18979", "title": "487 př. n. l.", "text": "487 př. n. l.\n\n"}
{"id": "18980", "url": "https://cs.wikipedia.org/wiki?curid=18980", "title": "486 př. n. l.", "text": "486 př. n. l.\n\n\n"}
{"id": "18981", "url": "https://cs.wikipedia.org/wiki?curid=18981", "title": "485 př. n. l.", "text": "485 př. n. l.\n\n"}
{"id": "18982", "url": "https://cs.wikipedia.org/wiki?curid=18982", "title": "484 př. n. l.", "text": "484 př. n. l.\n\n"}
{"id": "18986", "url": "https://cs.wikipedia.org/wiki?curid=18986", "title": "Fiat 128", "text": "Fiat 128\n\nFiat 128 je vůz nižší střední třídy. Veřejnosti byl představen v březnu 1969 a odbornou veřejností byl zvolen Automobilem roku 1970. Stal se předlohou pro jugoslávský licenční vůz Zastava 101. Od roku 1976 se vyráběla modernizovaná verze zvaná Nuova, výroba v Itálii skončila v roce 1985, v Srbsku se po označením Zastava Skala vyráběl až do roku 2008.\n\nTento malý sedan byl prvním Fiatem s pohonem předních kol. Původním konceptem vycházel z vozu Mini Cooper. Konstruktér Dante Giacosa si tento koncept ověřil již před tím na voze Autobianchi Primula. Fiat 128 byl také prvním vozem s bezpečnostním volantem.\n\n"}
{"id": "18987", "url": "https://cs.wikipedia.org/wiki?curid=18987", "title": "Jogging", "text": "Jogging\n\nJogging je druh nezávodního \"běhu pro zdraví\" nebo \"kondičního běhu\". Název původně v angličtině znamenal \"speciální průpravné běžecké cvičení\".\n\nAnglické sloveso „\"to jog\"“ znamená \"postrčit, pošťouchnout\". Přesný překlad výrazu jogging ze současné angličtiny v tomto smyslu rozumí „\"volný běh s občasným střídáním v chůzi\"“. Tento mírný poklus přechází místy v rychlou chůzi, tzv. walking. Ve dvojici lze při joggingu i rozmlouvat, nejčastěji za účelem rekreace nebo hubnutí.\n\nVedle toho je používán výraz „\"mozkový jogging\"“ ve smyslu „\"trénování paměti\"“. Některé automatické pračky nabízejí program „\"jogging\"“ – tedy „\"jemné postrkování\"“ za účelem „\"rychlého přeprání menšího množství prádla\"“. Výraz „\"Aqua-jogging\"“ je používán pro určitou figuru v Akva-aerobiku a známé jsou také „\"dětské sportovní kočárky pro jogging\"“.\n\nNejrozšířenější význam pro jogging v češtině je tedy pomalý běh či klus, který nepřesáhne 20-30 minut.\n\nMnozí volí jogging jako vyvážení sedavého, městského způsobu života. Z fyziologického hlediska je však otazné, zda jogging přináší očekávané klady. Pomine-li se dýchání městských exhalací, problém spočívá i v běhu po tvrdém povrchu, kdy opakované dopady příliš zatěžují kolenní chrupavky a svaly, které bývají ve svalové dysbalanci, nevedou končetiny po správné kineziologické dráze. \n\nPři joggingu je tedy více než jindy důležitá 'trojflekční linearita' odpichové končetiny (chodidlo, holeň a stehno v jednom směru). Koleno se má ohýbat nad středem prstcového vějíře nohy.\n\nLidé také často volí běh pro zeštíhlení zadní části těla. Hýžďové svaly se však při běhu neangažují do té míry, aby zeštíhlily pozadí selektivně, zejména je-li současně zkrácen hluboký ohybač kyčle (\"m. iliopsoas\"). Proto např. střídání protahovacích a posilovacích cviků na gluteální svaly, zadní svaly stehen (\"hamstringy)\" a protahování bedrokyčelního svalu, působí na zeštíhlení efektivněji.\n\nJoggingu nelze upřít význam pro zvýšení kardio-pulmonární činnosti, zlepšení oběhové soustavy, psychické pohody, imunitní a celkové tenacity organizmu. Pro zeštíhlení však působí lépe např. plavání, svižná chůze s hůlkami (nordic-walking) a úprava stravování.\n\nPro běhání v chladném počasí se musí člověk vhodně obléci. Ideální je využít fuknčních kousků, které budeme vrstvit. Obléct byste se měli jako by bylo venku o 10 stupňů více. Důležitou částí jsou rukavice, čepice a pokud běžec běží ve večerních hodinách, tak navíc je vhodné využít reflexních prvků a čelovky.\n\nBěžci by v zimě měli dýchat převážně nosem, aby zvýšili teplotu vdechovaného vzduchu do plic a předešli nachlazení. Není doporučeno běhat v teplotách nižších než -20 °C.\n\n"}
{"id": "18990", "url": "https://cs.wikipedia.org/wiki?curid=18990", "title": "Zastava 101", "text": "Zastava 101\n\nZastava 101 je licenční verzí vozu Fiat 128 automobilky Zastava. První kusy, Fiatem navržené (pro větší sympatie šéfa koncernu Gianni Agnelliho ke klasické stupňovité zádi ale nevyráběné), karosářské verze hatchback sjely z výrobního pásu 15. října 1971. Do konce roku 2008 jich bylo vyrobeno 1 033 841. Od roku 1980, po konci výroby originálního Fiatu 128, vyrábí továrna i původní sedany. Těch za 28 let vzniklo 225 834.\n\nV ČSSR se prodávala pod označením Zastava 1100 pětidveřová verze hatchback, jinde také jako Zastava Skala, Yugo Skala a Zastava 1300. Hatchback vyráběla Jugoslávie i v třídveřové verzi.\n\n"}
{"id": "18997", "url": "https://cs.wikipedia.org/wiki?curid=18997", "title": "Chrom", "text": "Chrom\n\nChrom (chemická značka Cr, \"Chromium\") je světle bílý, lesklý, velmi tvrdý a zároveň křehký kov. Používá se v metalurgii při výrobě legovaných ocelí a dalších slitin, tenká vrstva chromu chrání povrch kovových předmětů před korozí a zvyšuje jejich tvrdost.\n\nChrom je nejtvrdším elementárním kovem a vyznačuje se mimořádně nízkou reaktivitou a vysokou chemickou odolností. Byl objeven roku 1797 Louisem Nicolasem Vauquelinem. Patří mezi přechodné prvky, které mají valenční elektrony v d-sféře.\n\nVe sloučeninách se vyskytuje především v mocenství Cr a Cr, sloučeniny Cr jsou silnými redukčními činidly a za normálních podmínek jsou oxidovány vzdušným kyslíkem na trojmocné. Některé jeho sloučeniny mají oxidační číslo Cr.\n\nPřes svoji značnou chemickou stálost se chrom pomalu rozpouští v neoxidujících kyselinách (kyselina chlorovodíková), zatímco kyseliny s oxidačním působením povrch kovu pasivují. Chrom se oxiduje při zahřívání v kyslíkovém plameni nebo s oxidačními činidly, jako jsou dusičnany nebo chlorečnany. Přímo se také slučuje s halogeny, se sírou, dusíkem, uhlíkem, křemíkem, borem a některými kovy, avšak teprve za žáru.\n\nChrom patří mezi prvky s poměrně značným zastoupením na Zemi i ve vesmíru. V zemské kůře činí průměrný obsah chromu kolem 0,1–0,2 g/kg. V mořské vodě se jeho koncentrace pohybuje pouze na úrovni 0,05 mikrogramů v jednom litru. Předpokládá se, že ve vesmíru připadají na jeden atom chromu přibližně 3 miliony atomů vodíku.\nV přírodě se chrom vyskytuje velmi často současně s rudami železa například jako ruda chromit, chemicky podvojný oxid železnato-chromitý FeO . CrO. Dalším důležitým minerálem chromu je krokoit, chemicky chroman olovnatý PbCrO. Malá množství chromu přispívají k zabarvení drahokamů smaragdu a rubínu.\n\nNejvětší světové zásoby chromu jsou v Jihoafrické republice, která vyrábí přibližně polovinu veškeré světové produkce tohoto kovu. Dalšími význačnými producenty chromu jsou Kazachstán, Indie a Turecko.\n\nHlavním postupem metalurgického získávání chromu je redukce chromitu uhlíkem (koksem) ve vysoké peci:\n\nVýsledkem je přitom slitina chromu se železem – ferrochrom, který lze dále přímo používat při legování speciálních ocelí a slitin s obsahem Fe a Cr.\n\nVýroba čistého chromu je poněkud komplikovanější. Nejprve je z chromové rudy působením roztaveného hydroxidu sodného (NaOH) připraven dichroman sodný NaCrO, který je uhlíkem redukován za vzniku oxidu chromitého CrO. Posledním krokem je redukce oxidu hliníkem nebo křemíkem za vzniku elementárního chromu.\n\nNejvětší podíl světové produkce chromu najde jednoznačně využití v metalurgickém průmyslu především při výrobě legovaných ocelí. Obsah chromu ve slitině určuje především její tvrdost a mechanickou odolnost. Od obsahu cca 12 % Cr rozpuštěného v tuhém roztoku je ocel korozivzdorná (pasivace povrchu). Cr zlepšuje také její žáruvzdornost a žárupevnost. U nástrojových ocelí se používá jako legura pro zvýšení prokalitelnosti a tvrdosti (tvorba speciálních karbidů chromu). Podobné druhy ocelí s nižším zastoupením chromu slouží k výrobě geologických vrtných nástrojů, vysoce výkonných nožů pro stříhání kovů, frézovacích nástrojů pro opracování dřeva a v řadě podobných aplikací. Možnost kalitelnosti a korozivzdornosti ocelí legovaných Cr se využívá u chirurgických nástrojů, v potravinářském průmyslu, vodních strojích (odlitky vodních turbín) atd. Chrom se také přidává do mosazi, aby se tím zvětšila její tvrdost.\n\nV každodenním životě se s chromem setkáme spíše jako s materiálem, chránícím kovové povrchy před korozí za současné zvýšení jejich estetického vzhledu. Klasickým příkladem je chromování chirurgických nástrojů i jiných zařízení používaných v medicíně (sterilizátory, zubařské nástroje a podobné předměty sloužící k vyšetření pacienta). V civilním životě nalezneme chromované předměty často ve vybavení koupelen, jako součást luxusních automobilových doplňků a v řadě dalších aplikací.\n\nVe sloučeninách se chrom vyskytuje v mocenství Cr, Cr a Cr, výjimečně se setkáme i se sloučeninami Cr a Cr.\n\nSloučeniny dvojmocného chromu jsou silná redukční činidla, působením vzdušného kyslíku se samovolně oxidují za vzniku Cr. Prakticky se využívají v analytické chemii při reduktometrických titracích jako jedny z nejsilnějších redukčních činidel. Obvykle se přitom připravují až v roztoku redukcí chromitých solí v kyselém prostředí zinkovým amalgámem, nad nímž jsou také dlouhodobě uchovávány bez přístupu vzduchu nad zinkovým amalgámem s kyselinou, což umožní uchovat kyselý roztok chromnaté soli i po dobu několika měsíců. Významnější a stálejší chromnaté soli jsou chlorid chromnatý CrCl lépe CrCl a síran chromnatý CrSO a jeho podvojné soli.\nSloučeniny trojmocného chromu jsou neomezeně stálé a mají obvykle zelenou barvu. Soli trojmocného chromu slouží také ve sklářském průmyslu k barvení skla a kožedělném průmyslu při činění kůží.\nV zásaditém prostředí se rozpouští na chromitany.\nZ chromitanů se reakcí s oxidačními činidly připravují chromany.\n\nSloučeniny čtyřmocného chromu\nSloučeniny šestimocného chromu jsou středně silnými oxidačními činidly. Prakticky se s nimi setkáme jako se solemi kyseliny chromové, chromany(CrO) nebo kyseliny dichromové, dichromany (CrO). Chromany a dichromany v roztocích mohou navzájem přecházet mezi sebou v závislosti na pH prostředí. Přitom platí, že chromany jsou stálé v alkalickém prostředí a mají obvykle žlutou barvu. Dichromany jsou oranžové a jsou stabilní v kyselém pH.\n\nPři výrobě barev je důležitý hlavně chroman barnatý BaCrO, známý pod označením žlutý ultramarín a chroman olovnatý PbCrO - chromová žluť a dnes už méně známá podvojná sůl chromanu zinečnatého a dichromanu draselného 3 ZnCrO. KCrO známá pod názvem zinková žluť.\n\nInhalace sloučenin šestimocného chromu vede k poškození dýchacích cest, nejčastěji perforace nosní přepážky a bronchitidy. U dlouhodobé expozice na kůži dochází ke vzniku dermatitidy, ekzémů a tzv. chromových vředů. Chromové sloučeniny vyvolávají také rakovinu plic.\n\nBiologické účinky chromu jsou silně závislé na mocenství, ve kterém se do organismu dostává. Trojmocný chrom je pokládán v malém množství za nezbytnou součást každodenní potravy. Naopak šestimocný chrom působí negativně a Mezinárodní agentura pro výzkum rakoviny ho klasifikovala jako lidský karcinogen.\n\nZ těchto důvodů je při provádění zdravotních studií nutno důsledně zkoumat ne pouze obsah chromu v prostředí, ale především to, v jaké formě (mocenství) se tento prvek setkává s živými organizmy.\n\nZ potravin bohatých na trojmocný chrom lze uvést především melasu a přírodní hnědý cukr, červenou řepu, lesní plodiny, kvasnice a pivo. V prodávaných potravinových doplňcích se obvykle používá organická sloučenina pikolinát chromitý, který však u pokusných zvířat způsoboval poškození chromozomů ovariálních buněk. Doporučená denní dávka je přibližně 0,1 mg chromu.\n\nDostatečný obsah chromu v organizmu je důležitý pro správný metabolismus cukrů a tuků. Pomáhá stabilizovat hladinu krevního tuku a tlumí chuť na sladké potraviny. Farmaceutické přípravky s obsahem chromu jsou vhodné ke kontrole tělesné hmotnosti a také jako doplněk sportovní stravy pro údajný, ovšem neprokázaný růst svalové hmoty – viz kulturistika.\n\nKe kontaminaci chromem dochází zejména na místech, kde byl provozován některý typ průmyslových činností jako jsou \nkoželužny, strojírny, slévárny, textilky, chemické výroby nátěrových hmot, pigmentů a smaltů nebo sklárny a keramické závody.\n\nVzhledem ke škodlivosti chromu jsou zavedeny v České republice limity pro koncentrace jeho sloučenin v pracovním prostředí, a to pro sloučeniny šestimocného chromu na 0,1 mg.m a pro ostatní sloučeniny chromu na 1,5 mg.m.\nSměrnice 2002/95/ES – RoHS – od 1. července 2006 omezuje použití šestimocného chromu v z elektrických a elektronických zařízení v Evropské unii.\nVypouštění chromu do životního prostředí je v České republice povinné ohlašovat do integrovaného registru znečišťování, pokud podnik vypouští do ovzduší, vody nebo v odpadech více než 50 kilogramů.\nEvropská agentura pro chemické látky zařadila některé ze sloučenin chromu mezi látky vzbuzující mimořádné obavy.\n\n\n"}
{"id": "19002", "url": "https://cs.wikipedia.org/wiki?curid=19002", "title": "Karnitin", "text": "Karnitin\n\nKarnitin je kvarterní amoniová sloučenina a derivát aminokyselin lysinu a methioninu. Má důležitou roli v transportu mastných kyselin do mitochondrií.\n\nVyskytuje ve dvou optických izomerech: D-karnitin a L-karnitin. Blíže nespecifikovaným označením karnitin se zpravidla míní L-antipod, který se v poslední době hojně používá jako potravinový doplněk (při hubnutí, sportování či v rámci prevence). D-antipod nemá v lidském těle žádnou fyziologickou funkci, ve velkých dávkách však inhibuje účinek L-karnitinu a působí proto toxicky. Přírodním izomerem je pouze L-karnitin. L-karnitin se podílí na přenosu mastných kyselin z cytosolu do mitochondrií, kde jsou oxidovány (tzv. beta-oxidace). Mastné kyseliny s dlouhým řetězcem totiž nemohou procházet mitochondriální membránou samy o sobě. L-karnitin je syntetizován v játrech z aminokyselin lysinu a methioninu, obzvláště hojný je pak ve svalech. K syntéze je nutný askorbát - vitamín C.\n\nNázev „karnitin“ vznikl z latin. slova \"caro\" (gen. \"carnis\") = maso, jelikož zde byl nalezen.\n\nMitochondrie mají dvojitou membránu, přes kterou nemohou volně procházet mastné kyseliny. Nejprve jsou proto přeměněny na acyl-CoA (tzn. dlouhý uhlíkatý řetězec s navázaným koenzymem A) enzymem acyl-CoA-syntetázou. Ten se nachází ve vnější mitochondriální membráně. Acyl-CoA projde přes vnější mitochondriální membránu. Tam se v reakci katalyzované dalším membránovým enzymem, karnitinpalmitoyltransferázou I, naváže na karnitin za vzniku acylkarnitinu. Ve vnitřní mitochondriální membráně se nachází další enzym, karnitinacylkarnitintranslokáza, který směňuje acylkarnitin z mezimembránového prostoru za volný karnitin z mitochondriální matrix.\n\nUvnitř mitochondrie je pomocí enzymu karnitinpalmytoyltransferázy II karnitin opět uvolněn (a vrací se výše popsanými mechanismy zpět do mezimembránového prostoru), a zároveň uvnitř v matrix vzniká acyl-CoA. Acylkoenzym A se následně degraduje β-oxidací, tedy jedním z pochodů, které zajišťují uvolnění energie pro syntézu redukovaných koenzymů a následně např. ATP.\n\nL-karnitin bývá propagován jako „spalovač tuku“, doporučuje se sportovcům, při hubnutí či pacientům s onemocněním srdce nebo ledvin. V potravinových doplňcích se často kombinuje s dalšími látkami, které by údajně měly urychlovat β-oxidaci mastných kyselin. Obvykle používané denní dávky se pohybují od asi 500 mg denně výše.\n\nSpolehlivé vědecké studie, které by potvrzovaly často proklamované účinky podávání karnitinu, chybějí. Naopak dostupná data ukazují, že suplementace karnitinem není účelná ani při zátěži, ani nezlepšuje utilizaci mastných kyselin u obézních jedinců. Karnitin je totiž v těle ve velkých zásobách a pro transport mastných kyselin není jeho koncentrace zdaleka limitující ani při enormní zátěži. Navíc syntéza karnitinu je velmi rychlá a pokud je zajištěna dodávka lysinu a methioninu, je natolik výkonná, že další podávání karnitinu ztrácí smysl.\n\nKarnitin proto také není považován za léčivo a není zařazen do lékopisu. Možný je přínos suplementace snad jen u výrazných deficitů karnitinu, např. u pacientů v chronickém dialyzačním programu se současným těžkým jaterním onemocněním, u pacientů v těžké podvýživě, v těžkém katabolismu s disbalancí aminokyselin, nebo u dětí s některými vrozenými metabolickými poruchami - tedy v těžkých stavech vyžadujících intenzivní metabolickou podporu - např. u fenylketonuriků. Ani v těchto případech však účinek karnitinu nebyl prokázán v žádné kontrolované studii.\n\n\n"}
{"id": "19009", "url": "https://cs.wikipedia.org/wiki?curid=19009", "title": "Doplněk stravy", "text": "Doplněk stravy\n\nJako doplňky stravy se označují přípravky, které vypadají podobně jako léčivé přípravky (prodávají se v lékárnách i mimo ně), ale jsou zvláštní kategorií potravin. Jako účinné složky obsahují vitamíny, minerály a další látky, dříve označované jako tzv. potravní doplňky, řídce též \"nutraceutika\". Doplňky stravy mají dodat organismu živiny, které potřebuje, ale nezískává je v dostatečné míře v běžné stravě, nebo jiné látky, které podle výrobců přípravku mají příznivý účinek na zdravotní stav. Často však také obsahují neprověřené či až škodlivé látky.\n\nProducenti doplňků stravy tvoří významnou část průmyslu – ročně obrat prodeje doplňků stravy s antioxidačními účinky dosahuje 40 až 50 miliard dolarů. Novější výzkumy ukazují, že stárnutím organismu se sice snižuje schopnost využívat a produkovat obranné látky, což však neznamená zvyšovat jejich příjem z doplňků stravy, protože takto se jejich přirozená produkce ještě více oslabí.\n\n\nDoplněk stravy je potravina, jejímž účelem je doplňovat běžnou stravu a která je koncentrovaným zdrojem vitaminů a minerálních látek nebo dalších látek s nutričním nebo fyziologickým účinkem, obsažených v potravině samostatně nebo v kombinaci, určená k přímé spotřebě v malých odměřených množstvích.\n\nVýrobce doplňku stravy má notifikační povinnost, tj. před uvedením výrobku na trh musí podat oznámení na Ministerstvo zemědělství. V oznámení se uvede text označení výrobku povinnými informacemi.\n\nÚčinnost přípravku a zajištění kvality nejsou při schvalování doplňků stravy posuzovány. Nicméně výrobce nesmí deklarovat nepravdivá tvrzení o účinku přípravku (zákaz klamání spotřebitele). Deklarované účinky musí být schopen kdykoliv doložit. Doplňky stravy musí splňovat veškeré platné normy kladené na potraviny. Jejich dodržování kontroluje Státní zemědělská a potravinářská inspekce (SZPI).\n\nDoplňky stravy se v mnohém podobají léčivým přípravkům. A to nejen svou vnější formou, ale i obsahem mnohdy stejných látek. Rozdíl však zpravidla je (ne však vždy) v použitých dávkách a zamýšleném způsobu použití. U tzv. hraničních přípravků často najdeme složením prakticky podobné v kategorii doplňků stravy i léčivých přípravků (typicky např. u multivitaminů, glukosamin sulfátu, chondroitin sulfátu atd.). Způsob uvedení na trh je v takových případech obvykle dán rozhodnutím výrobce. Orgánem, který je kompetentní rozhodnout, zda se ve sporném případě jedná o léčivo, či nikoliv, je dle zákona č. 378/2007 Sb., o léčivech, Státní ústav pro kontrolu léčiv (SÚKL).\n\nDoplňky stravy nesmějí být na obalu označeny léčebnou indikací (ani nesmějí vyléčení či prevenci chorob naznačovat), což je vyhrazeno pouze pro léčiva. Smějí být ale uváděny příznivé účinky na zdravotní stav uživatele – tzv. zdravotní tvrzení. Totéž platí i pro reklamu.\n\nRovněž se nesmí uvádět ani naznačovat, že vyvážená a různorodá strava nemůže poskytnout dostatečné množství živin.\n\nDoplněk stravy, který je k nám přivezen ze zahraničí nebo je v České republice vyroben z BIO surovin musí mít platný český certifikát o BIO kvalitě. Certifikáty BIO kvality ze zahraničí můžou mít jiné parametry než ty v České republice a nemusí splňovat české normy.\n\nJako potravní doplňky se užívají např:\n\n\nJsou zdokumentovány případy, kdy doplňky obsahovaly náhražky, například namísto vzácných bylin jen dostupnější složky.\n\n\n"}
{"id": "19011", "url": "https://cs.wikipedia.org/wiki?curid=19011", "title": "Transvaal", "text": "Transvaal\n\nTransvaal byl kolonií, nezávislou republikou a nakonec provincií Jihoafrické republiky. Jako správní celek byl zrušen roku 1994.\n\nTransvaal byl ohraničen řekami Vaal (jih) a Limpopo (sever). Ležel přibližně mezi 22,5 až 27,5 stupněm jižní šířky a 25 až 32 stupněm východní délky. Na jihu sousedil se Svobodným státem Oranžsko a provincií Natal, na západě s Kapskou provincií, Bečuánskou provincií (dnes Botswana), na severu s Rhodesií (dnes Zimbabwe) a na východě s Portugalskou východní Afrikou (Mosambik) a Svazijsko. S výjimkou jihozápadní části byly jeho hranice dobře vymezeny krajinnými útvary.\n\n\nTrasvaal vznikl na konci 30. let 19. století jako neoficiální kolonie založená Búry, kteří jej brzy prohlásili nezávislou republikou. Velká Británie, která dominovala tomuto regionu, uznala jeho nezávislost 17. ledna 1852 (Sandriverská konvence). V roce 1877 však změnila názor a pod záminkou pomoci nesoběstačnému státu Transvaal anektovala. (Republika se potácela na hranici ekonomického kolapsu způsobeného válkou se Zuly a tím, že Británie různými opatřeními znemožňovala omezovala obchodní styky mezi ní a britskými koloniemi). Búrové tuto anexi odmítli. Když se ji Velká Británie pokusila v roce 1880 prosadit v praxi, vypukla první búrská válka. Ta skončila v roce 1881, kdy Británie v mírové smlouvě uznala nezávislost Trasvaalu a vymínila si pouze symbolický dohled nad republikou. \nVe skutečnosti se však nevzdala své snahy na její ovládnutí, v jejichž čele stanul Cecil Rhodes. V roce 1885 přestála republika další polooficiální pokus o uchvácení ze strany Britů.\nV roce 1887 se na území Transvaalu a Oranžska nalezla rozsáhlá ložiska zlata. Do země se začali hrnout Britové z Kapské kolonie, aby se chopili příležitosti. Búrové jim povolili vstup do země, ale neumožnili jim získat občanství a uvalili na ně velké daně. Velká Británie posléze začala tlačit na Transvaal i Svobodný stát Oranžsko, aby Britům umožnili získat občanství a zrušili daně, Búrové to však odmítli. Situace nakonec vyústila v druhou búrskou válku, v níž byli Búrové poraženi a Transvaal byl s příslibem pozdější autonomie zařazen mezi britské kolonie. V roce 1910 se stal Transvaal provincií britského dominia Jihoafrická unie (od roku 1961 Jihoafrická republika, člen Commonwealthu). Po zrušení apartheidu a prvních všerasových volbách v roce 1994 nová vláda provedla zásadní reorganizaci struktury státu a Transvaal jako politický útvar zanikl.\n"}
{"id": "19014", "url": "https://cs.wikipedia.org/wiki?curid=19014", "title": "Královna (rozcestník)", "text": "Královna (rozcestník)\n\nKrálovna může být:\n\n\n\n\n\n"}
{"id": "19015", "url": "https://cs.wikipedia.org/wiki?curid=19015", "title": "Tiskárna", "text": "Tiskárna\n\nPojem tiskárna má více významů:\n\n"}
{"id": "19018", "url": "https://cs.wikipedia.org/wiki?curid=19018", "title": "Plocha", "text": "Plocha\n\nPlocha označuje v matematice a fyzice dvojrozměrný geometrický útvar. Příkladem ploch jsou rovina, kulová plocha, povrch válce nebo kuželová plocha. Přesné matematické definice se v různých kontextech a v různých teoriích liší.\n\nVýraz plocha se někdy nesprávně používá nejen pro označení geometrického útvaru, ale také pro označení obsahu geometrického útvaru.\n\nV dalším předpokládejme, že plocha je podmnožina třírozměrného euklidovského prostoru. Můžeme ji definovat jako množinu všech bodů, jejichž souřadnice vyhovují rovnici\nkde formula_2 je funkce, která má v každém bodě spojitou parciální derivaci alespoň prvního řádu a na žádné otevřené množině není identicky rovna nule.\n\nBody plochy, v nichž je alespoň jedna z těchto parciálních derivací nenulová, se nazývají \"regulární body\" plochy, zatímco body, v nichž jsou všechny parciální derivace prvního řádu nulové označujeme jako \"singulární body\". Příkladem singulárního bodu je např. vrchol kužele.\n\nSingulární bod, v němž funkce formula_2 má alespoň jednu nenulovou parciální derivaci druhého řádu, se nazývá \"kónický bod\" plochy.\n\nPlocha určená svojí normálou se označuje jako orientovaná plocha.\n\nRovnici plochy lze vyjádřit v různých tvarech.\n\nImplicitní rovnice plochy má tvar\n\nUvažujme plochu, jejíž souřadnice jsou vyjádřeny soustavou rovnic\nTato soustava rovnic představuje parametrické vyjádření plochy, přičemž formula_8 jsou parametry plochy. Každou dvojici formula_8 z určitého oboru formula_10 nazýváme bodem plochy. Předpokládáme přitom, že tyto rovnice jsou na formula_10 spojité a mají spojité nebo po částech spojité parciální derivace prvního řádu podle formula_12 a formula_13.\n\nPokud lze předchozí rovnice plochy převést na tvar\npak hovoříme o explicitní rovnici plochy.\n\nVztahy mezi normálou plochy formula_15, rádiusvektorem formula_16 a jejich derivacemi určují tzv. \"základní rovnice plochy\". Tyto rovnice lze pro plochu určenou formula_17 uvést v různých tvarech.\nWeingartenovy rovnice plochy určují vztahy mezi derivacemi vektorů formula_15 a formula_16.\nkde formula_24 jsou základní veličiny plochy prvního řádu a formula_25 jsou základní veličiny plochy druhého řádu.\n\nGaussovy rovnice plochy umožňují určit druhou derivaci polohového vektoru formula_16.\nkde formula_24 jsou základní veličiny plochy prvního řádu a formula_25 jsou základní veličiny plochy druhého řádu.\n\nCodazziho (nebo také Mainardiho) rovnice plochy určují vztahy mezi základními veličinami plochy prvního řádu formula_24 a základními veličinami plochy druhého řádu formula_25.\n\nBody plochy, v nichž má tato matice hodnost formula_37 jsou regulárními body. Je-li hodnost matice formula_38, pak jde o singulární body.\n\n\n"}
{"id": "19019", "url": "https://cs.wikipedia.org/wiki?curid=19019", "title": "Hodnosti Wehrmachtu", "text": "Hodnosti Wehrmachtu\n\nHodnosti německého Wehrmachtu\n\n\n\n\n\n\n\n"}
{"id": "19021", "url": "https://cs.wikipedia.org/wiki?curid=19021", "title": "Wehrmacht", "text": "Wehrmacht\n\nNázev wehrmacht (německy \"branná moc\") označuje ozbrojené síly Třetí říše v letech 1935–1945.\n\nWehrmacht byl tvořen třemi hlavními složkami:\n\nAčkoliv se kvůli svému významu v němčině slovo \"Wehrmacht\" objevovalo i v oficiálních dokumentech už ve dvacátých letech, oficiálně Wehrmacht vznikl z Reichswehru až v období po smrti Paula von Hindenburg 2. srpna 1934. Werner von Blomberg, \"Reichswehrminister\" (ministr obrany či války) nařídil vojákům Reichswehru přísahat věrnost vůdci.\n\n16. března 1935 zavedl Hitler zákonem (\"Gesetz über den Aufbau der Wehrmacht\") všeobecnou brannou povinnost, v rozporu se smlouvou z Versailles. V roce 1936 obsadil wehrmacht po první světové válce demilitarizované Porýní.\n\nWehrmacht řídilo od 4. února 1938 \"Oberkommando der Wehrmacht\" (OKW). OKW nemělo bezprostřední velení nad jednotlivými velitelstvími svých složek:\n\nOd vzniku v roce 1935 wehrmacht tvořilo dvanáct armádních sborů sestávajících z 38 divizí o síle 580 000 mužů. Následovala mobilizace záložníků v červenci a srpnu 1939.\n\nPočet vojáků sloužících ve wehrmachtu za dobu jeho existence je odhadován na 15 až 20 milionů mužů. Kolem 5,3 milionů mužů padlo a 11 milionů mužů bylo zajato (část zemřela v zajetí). Wehrmacht utrpěl 80 % svých ztrát v bojích na východní frontě.\n\nZprávy z fronty byly v tisku nebo v rozhlasu uváděny touto formulací: „Führer-Hauptquartier. Das Oberkommando der Wehrmacht gibt bekannt.“ („Vůdcův hlavní stan. Vrchní velitelství branné moci oznamuje.“)\n\nVeteráni wehrmachtu bez ohledu na národnost i jejich vdovy mají nárok na německý důchod. V roce 1998 Německo změnilo své zákony o důchodech, aby se zabránilo jejich vyplácení válečným zločincům.\n\n\n"}
{"id": "19023", "url": "https://cs.wikipedia.org/wiki?curid=19023", "title": "Větší proroci", "text": "Větší proroci\n\nNázvem Větší nebo Velcí proroci se v křesťanství označují čtyři starozákonní proroci či knihy nesoucí jejich jména. Adjektivum „velcí“ neoznačuje ani tak význam jako spíš rozsah knih – jedná se o nejdelší prorocké knihy Starého zákona. Křesťané sem řadí následující knihy: \n\nV judaismu se Kniha Daniel nepovažuje za prorockou knihu, ale je zařazena mezi \"svaté spisy\" (ketuvim).\n\nÚvod do Starého zákona (pdf)\n\n"}
{"id": "19024", "url": "https://cs.wikipedia.org/wiki?curid=19024", "title": "Menší proroci", "text": "Menší proroci\n\nNázvem Menší nebo Malí proroci se v křesťanství označuje dvanáct starozákonních proroků či knihy nesoucí jejich jména. Adjektivum „malí“ se týká nikoli toho, že by byli méně významní než tzv. větší proroci, ale spíš menší rozsah těchto prorockých knih. Zatímco Židé většinou těchto 12 proroků označují jako jedinou knihu, křesťané je dělí do 12 samostatných knih. Patří sem následující prorocké knihy:\n"}
{"id": "19026", "url": "https://cs.wikipedia.org/wiki?curid=19026", "title": "Vsevolod Vitaljevič Višněvskij", "text": "Vsevolod Vitaljevič Višněvskij\n\nVsevolod Vitaljevič Višněvskij (rusky \"Всеволод Витальевич Вишневский; \"21. prosince 1900 – 28. února 1951), byl sovětský dramatik.\n\nVišněvskij byl nejen spisovatelem, dramatikem a filmovým scenáristou, ale především vojenským a politickým pracovníkem. Témata jeho her a filmových scénářů se zakládají na osobně prožitých událostech. V jeho díle se většinou se objevuje téma třídního boje, jeho díla lze považovat za jakýsi prototyp tehdejší socialistické tvorby.\n\n"}
{"id": "19029", "url": "https://cs.wikipedia.org/wiki?curid=19029", "title": "Želivského (stanice metra)", "text": "Želivského (stanice metra)\n\nŽelivského (zkratka ZE) je stanice metra nacházející se v Praze pod Vinohradskou ulicí u Olšanských hřbitovů. Stanice je součástí linky A. Byla otevřena 15. prosince 1980, k 600. výročí narození Jana Želivského, po kterém je pojmenována.\n\nStanice je ražená, pilířová, trojlodní se zkrácenou střední lodí a s 10 páry prostupů na nástupiště, jež je 26,6 m hluboko. Je dlouhá 148 m, z toho nástupiště 100 m. Obkladem stanice jsou hliníkové eloxované výlisky v hnědožluté barvě. Stanice má jeden vestibul pod Vinohradskou třídou, 5,6 m pod povrchem. Vestibul je s ulicí spojen třemi výstupy s eskalátory a s nástupištěm dlouhým eskalátorovým tunelem. Za stanicí se nacházely dvě odstavné a jedna obratová kolej, umožňující ukončení celé trasy. Proražením tunelů za odstavnými kolejemi došlo k prodloužení trasy do stanice Strašnická. Obratová kolej se v současné době používá k obratům nebo deponování souprav např. při mimořádnostech (závada na soupravě atd.). Výstavba stanice v roce 1980 stála 301 milionů Kčs.\n\nStanice zatím neprošla rekonstrukcí a je poslední ukázkou původní architektury trasy AI resp. AII. Systém závěsných svítidel v eskalátorovém tunelu spolu s tvarovaným hliníkovým obložením stěn působil jako pohlcovač provozního hluku schodů. Nepůvodními prvky jsou jen reklamní plochy na bocích eskalátorového tunelu a nový informační systém. Dolní staniční prostory jsou znehodnoceny průsaky a nánosy rzi na hliníkových a tombakových obkladech.\n\nVe vestibulu se nachází kamenná mozaika \"Jan Želivský a jeho doba\" od Jiřiny Adamcové a Evy Břuskové, která je také autorkou architektonického řešení celé stanice. Mozaika o rozměrech 3×17 metrů zobrazuje husity stylizované do role revolucionářů a podle architekta Petra Kučery má ideologický podtext.\n\n\n"}
{"id": "19034", "url": "https://cs.wikipedia.org/wiki?curid=19034", "title": "Kniha", "text": "Kniha\n\nKniha je sešitý nebo slepený svazek listů nebo skládaný arch papíru, kartonu, pergamenu nebo jiného materiálu, popsaný, potištěný nebo prázdný s vazbou a opatřený přebalem.\n\nKniha je též literární práce nebo hlavní oddíl této práce. Kniha publikovaná v elektronické formě se nazývá elektronická kniha (e-kniha) nebo e-book.\n\nKnihovní a informační věda definuje knihu jako monografii pro její rozlišení od periodických publikací jako jsou časopisy nebo noviny.\n\nOsoba se zaujetím pro knihy je označována jako bibliofil nebo knihomil.\n\nÚstní podání (řeč, tradice, doslech) je nejstarší způsob rozšiřování zpráv a příběhů. Po zavedení písma v starověkých civilizacích byly informace zapisovány na hliněné destičky, ostraka, papyrus (Alexandrie, Byblos) nebo pergamenové svitky (Pergamon). V té době se objevují první knihovny (bibliotéky) pro jejich skladování (např. Alexandrijská knihovna).\n\nPergamenové svitky byly později postupně nahrazovány kodexem, což je svázaná kniha se stránkami a hřbetem, tedy forma většiny knih dodnes. Pro svitky byl nejčastěji používán papyrus, pro kodexy pergamen. Ten byl ve 14. století v Evropě nahrazen lacinějším papírem původem z Číny.\n\nPřed objevem knihtisku (v Číně) a zavedením tiskařského lisu byly všechny knihy psány ručně (rukopis). To je také činilo drahými a vzácnými. V raném středověku si knihy mohla dovolit jen církev, univerzity a bohatí a často bývaly připevněny řetězy k polici nebo ke stolu proti odcizení.\n\nV polovině 15. století začaly být knihy v západní Evropě vyráběny blokovým tiskem (technika byla na východě známá už staletí předtím). Při blokovém tisku byl obrysový obraz celé stránky vyřezán ze dřeva. Matrice mohla být mnohokrát natřena inkoustem a použita na reprodukci kopií dané stránky. Výroba celé knihy byl ale stále náročný proces, vyžadující ručně řezanou desku pro každou stránku. Dřevěné desky také nebyly velmi trvanlivé a snadno se opotřebovaly nebo poškodily.\n\nNejstarší datovaný exemplář kopie pořízené blokovým tiskem uchovává Britská knihovna. Desku nalezl v roce 1907 archeolog Marc Aurel Stein v ohrazené jeskyni u Tun-chuangu v severozápadní Číně. Tiráž na konci obsahuje: \"Uctivě vyrobil pro obecnou volnou distribuci Wang Jie ve prospěch svých dvou rodičů třináctého dne čtvrtého měsíce devátého roku Xiantongu (tedy 11. května 868)\".\n\nČínský vynálezce Pi Šeng kolem roku 1045 vyrobil pohyblivé litery z kameniny (žádné příklady jeho tisku se ale nezachovaly). Znaky a zarovnávací výplně vkládal do mělké přihrádky a zaléval je horkým voskem. Po ztuhnutí vosku šla přihrádka s písmeny používat na tisk celých stránek.\n\nKdyž Johann Gutenberg v 15. století zavedl knihtisk s kovovými pohyblivými literami, knihy začaly být levnější a široce dostupné. Odhaduje se, že před objevem tiskařského lisu bylo v Evropě vytvořeno ročně jen asi 1000 různých knih. Knihtisk představoval radikální změnu, kdy jedné knihy mohly být najednou vytištěny statisíce exemplářů. Např. jen dílna Hanse Luffta, tiskaře ve Wittenbergu, vytiskla mezi lety 1534 a 1574 více než 100 000 výtisků Lutherovy bible.\n\nDalší staletí znamenaly zlepšení tiskařského lisu i současně i podmínek pro svobodu tisku postupným uvolňováním přísných zákonů cenzury. V polovině 20. století knižní produkce v Evropě byla přes 200 000 titulů ročně.\n\nS rozvojem počítačové sazby a především digitálního tisku na konci 20. století se vydávání knih pro autory i nakladatele stává dostupnějším. Vzniká také zcela specifický obor vydávání přizpůsobených knih, tzv. osobní knihy.\n\nNa přelomu druhého tisíciletí byl dostupný internet a rozširuje se elektronická kniha.\n\nKniha má přesně stanovenou podobu a každá její součást má svůj název. I když se v současné době mnoho nakladatelství z ekonomických důvodů nedrží této podoby knih při vydávání, lze podle této úpravy knihy poznat kvalitu nakladatelské a knihařské práce.\n\n\n\n\n\n\n\nPotah obálek (knižních desek) je kvůli ochraně papíru často \"laminován\". Povrch papíru je potažen slabou fólií – lesklou, matnou nebo strukturovanou. Používá se také \"lakování\" papíru. Laik rozdíl téměř nepozná. Pro větší efektivitu se může nalakovat pouze část papíru (obálky, přebalu), to pak nazýváme \"parciálním lakem\". Dále se obálka zdobí \"slepotiskem\", což je vytlačení nápisu nebo obrazce do obálky (přebalu). Ražba je vyražení nápisu nebo obrazce do obálky knihy přes slabou fólii, ze které se na obálku přenese barva (např. zlatá).\n\n\nPistorius, Vladimír: Jak se dělá kniha. Paseka. Praha, Litomyšl 2003\n\n"}
{"id": "19035", "url": "https://cs.wikipedia.org/wiki?curid=19035", "title": "Král (rozcestník)", "text": "Král (rozcestník)\n\nKrál může označovat:\n\n\n\n\n"}
{"id": "19036", "url": "https://cs.wikipedia.org/wiki?curid=19036", "title": "Hlasování", "text": "Hlasování\n\nHlasování je běžný demokratický způsob, jak:\n\nPojem hlasování se považuje za zahrnujícím jak volby (tj. hlasování o osobách), tak vlastní hlasování o nepersonálních otázkách.\n\nHlasování je součástí rozhodovacího procesu, kde určitá skupina zúčastněných – v politice voličů, nebo jejich volených reprezentantů – dá najevo svůj, závazný, názor.\n\nPřed demokratickým hlasováním předchází veřejné diskuze a debaty, v kterých je tříben názor na věc a jsou zohledňována různá stanoviska, včetně dopadu na vývoj společnosti, veřejné finance, právo atd. \n\nTaké český parlament rozhoduje pomocí hlasování. Většinou stačí prostá nadpoloviční většina. Pro důležitá rozhodnutí je potřeba větší zastoupení hlasů (např. třípětinová většina nebo absolutní většina).\n\nStažení hlasu za účelem nedodržení kvóra hlasujících se považuje za neetické.\n\nHlasování může být v určitých případech zefektivněno sestavením komise, což bývá zdůvodněno tím, že rozhodování je levnější. Jistá nedemokratičnost může být vyvážena sestavením volené komise a demokratickou kontrolou veřejnosti.\n\nV méně demokratických a totalitních systémech bývá hlasování manipulováno, potlačeno až úplně znemožněno.\n\nSpecifickým druhem hlasování je aklamace (: \"acclamatio\"), která je veřejným projevem souhlasu. Nejedná se tedy o tajné hlasování. Aklamace je používaná např. v parlamentu.\n\n\n"}
{"id": "19037", "url": "https://cs.wikipedia.org/wiki?curid=19037", "title": "Krakonoš", "text": "Krakonoš\n\nKrakonoš nebo též Rýbrcoul ( , ) je bájný duch hor, který v různých podobách chrání celé Krkonoše před chamtivými hledači pokladů, pytláky a dalšími nenechavci.\n\nExistuje mnoho variant tohoto jména, neboť pověrčiví horalé původně jeho jméno nahlas nevyslovovali. V době národního obrození byly zaznamenány pokusy o počeštění Rýbrcoula na Řepočeta (\"Rübe\" = řepa; \"zählen\" = počítat) podle pověsti vydané Johannem Karlem Augustem Musäem v jeho sbírce \"Volksmährchen der Deutschen\". 1782-1786. Poté v češtině zdomácněl dnešní Krakonoš, jehož takto prvně pojmenoval V. K. Klicpera v baladě \"Krkonošská kleč\" (1824). Toto jméno nejspíše pochází, stejně jako název horského hřbetu, od keltského kmene \"Corconti\", který uvádí ve svém díle Klaudios Ptolemaios.\n\nNejprve byl Krakonoš stylizován jako zlý a všemocný živel, vládce větru a démon, trestající bez rozdílu všechny. Později byl vypodobňován i jako spravedlivý zastánce chudých v boji proti chamtivcům a nenasytům. Bývá zobrazován jako obr nebo také jako trpaslík, ale dokáže se převtělit v podstatě do kteréhokoliv tvora nebo předmětu. Je strážcem hor, různě škádlí pocestné, chrání chudé a pokud má špatnou náladu, posílá špatné počasí.\n\nPrvní vyobrazení Krakonoše pochází z Helwigovy mapy Slezska z roku 1561.\n\nV lidových vyprávěních se objevuje přibližně už v 15. a 16. století, nejprve v oblasti u německého a později i českého etnika v horách.\n\nZ ústního podání do písemnictví vstoupil Krakonoš rokem 1618. Pražský helvetský kněz Havel Želanský o něm napsal ve svém spisku \"O zlých anjělích neb ďáblích\". Také další vzdělaný kněz, jezuita Bohuslav Balbín, rodák z Hradce Králové, ve svém díle \"Miscellanea historiae regni Bohemiae\" z roku 1679 líčí Krakonoše (Ribenzalla) jako strašidlo, zjevující se v podobě mnicha, horníka, myslivce, starce, ale i divokého koně, žáby, kohouta či havrana. Největší zásluhy na rozšíření legendy má však patrně univerzitní profesor, spisovatel a básník Hans Schultze, píšící pod pseudonymem Johannes Praetorius (1630–1680), který jej popsal v knize \"Daemonologia Rubinzalii Silesii\". Novodobým vyobrazením Krakonoše, jakožto vousatého, vysokého a silného horala, je také inspirován večerníčkový seriál \"Krkonošské pohádky\" z roku 1974.\n\nV Trutnově se uprostřed centrálního Krakonošova náměstí nachází Krakonošova kašna s jeho sochou z roku 1892 a v místním pivovaru Krakonoš vaří i stejnojmenné pivo. Větší množství chat a penzionů v celém regionu má rovněž po Krakonošovi své jméno. Figurky, sošky plakety a další různá vyobrazení Krakonoše jsou neodmyslitelným symbolem Krkonoš a také typickým krkonošským suvenýrem.\n\nJiž od roku 1909 existuje tradice stavby Krakonošovy sochy ze sněhu na náměstí v Jilemnici.\n\n\n\n\n"}
{"id": "19039", "url": "https://cs.wikipedia.org/wiki?curid=19039", "title": "Goodwood Trophy 1950", "text": "Goodwood Trophy 1950\n\n III Goodwood Trophy \nSprinterské závody byly oblíbené především mezi britskými piloty, zatímco Italové a Francouzi dávali přednost klasickému pojednání Grand Prix, to je závody na delší vzdálenost. To se promítlo i na složení startovní listiny s jedenácti Brity. Do Goodwoodu přicestoval také švýcarský baron Toulo de Graffenried, thajský princ Bira a Belgičan Johnny Claes a tím je výčet cizinců vyčerpán. Mezi největší favority patřil především Peter Whitehead s vozem Ferrari, který již v tomto roce dokázal dvakrát zvítězit.\n\nZajímavostí bylo rozhodnutí losovat o postavení na startu, nejšťastnější ruku měl Belgičan Johnny Claes.\n\nVšechny překvapil Reg Parnell, který poprvé usedl do vozu BRM P15 a připsal si tak druhé vítězství v sezóně. Druhým místem si připsal nejlepší výsledek roku princ Bira, zatímco Bob Gérard po vítězství na British Empire Trophy a druhém místě na Ulster Trophy, pomýšlel na lepší výsledek.\n\n\n\nPostavení na startu určil los.\n"}
{"id": "19040", "url": "https://cs.wikipedia.org/wiki?curid=19040", "title": "Železniční doprava v Albánii", "text": "Železniční doprava v Albánii\n\nŽelezniční doprava v Albánii patří k nejmladším železnicím v Evropě. Její páteř tvoří trať na jaderském pobřeží s jedinou delší odbočkou procházející náročným horským terénem z Drače (Durrës) do Pogradece. Albánská železniční síť (mimo dnes nefungující úzkokolejky) je dlouhá 447 km a je zcela bez elektrifikace. Maximální dosahovaná rychlost se na většině tratí pohybuje mezi 35 a 50 km v hodině.\n\nAlbánská železniční síť se začala budovat v roce 1917. Nicméně v meziválečném období se jednalo jen o železnici úzkorozchodnou určenou především pro přepravu vytěžených surovin do přístavu Vlorë. Teprve v roce 1947 byl otevřen první úsek trati s normálním rozchodem kolejí a byla zahájena přeprava osob. Rozvoj železniční sítě v Albánii pokračoval až do 80. let. \n\nV roce 1984 byla dobudována spojka do Černé Hory, a Albánie se tak napojila na evropskou železniční síť. Toto železniční spojení nejvíce utrpělo vandalizmem za nepokojů v roce 1991 a 1997. Mezi lety 1991 a 1996 byla proto trať do Černé Hory uzavřena. Znovu byla uzavřena od roku 1997. Provoz nákladní dopravy byl obnoven v březnu 2003. Od roku 2012 je však uzavřena kvůli technickému stavu jak kolejí, tak infrastruktury.\n\nV současnosti je železniční trať Drač - Tirana zkrácena a všechny vlaky ze směru Drač končí v přestupní stanici Kashar. Z Tirany je zřízena náhradní autobusová doprava. Tiranské nádraží včetně kolejového svršku bylo zdemolováno z důvodu výstavby městského bulváru. Plány počítají s vybudováním moderního terminálu a rekonstrukcí kolejového svršku na trati do Drače.\n\nPodle albánského jízdního řádu pro rok 2019 byly jedinými spoji v provozu úseky z Drače do Shkodër, Elbasanu a Kasharu.\n\nOd počátku se albánská železnice potýkala s nedostatkem vozidel. První parní lokomotivy získala darem ze SSSR, další vozidla pak z větší části barterovým obchodem. Tak se dnes v Albánii můžeme v provozu setkat z osobními vagony z Číny, Československo výměnou za chrom zase v 60. letech dodalo první dieselové lokomotivy. V dnešní době obměna vozového parku probíhá především nákupem vyřazených vozidel od francouzských, italských, německých či rakouských železnic.\n\n\n"}
{"id": "19041", "url": "https://cs.wikipedia.org/wiki?curid=19041", "title": "Směnný obchod", "text": "Směnný obchod\n\nSměnný obchod (též barterový obchod či jen barter) je výměna zboží nebo služeb za jiné zboží nebo služby bez použití peněz, nebo při alespoň částečném započtení hodnoty zboží nebo služby jiným zbožím nebo službou.\n\nBarterové obchody jsou považovány za nejzákladnější formu kompenzačních obchodů. Před vynálezem peněz jako univerzálního prostředku směny bylo barterové obchodování jedinou možností, jak uskutečnit obchod. Je možné, že se jedná o první způsob obchodování.\n\nV právu České republiky jsou barterové obchody upraveny prostřednictvím směnné smlouvy.\n\nBarterový obchod je druh obchodu, při němž se zboží nebo služby vyměňují za určité množství jiného zboží nebo služeb. Barterový obchod může probíhat jak dvoustranně, tak i vícestranně. Jde o přímou směnu bez zapojení některého všeobecného prostředku směny (např. peněz či zlata). Barterový obchod a peníze představují různé prostředky k vyvážení hospodářské směny. Ke směnným obchodům nejčastěji docházelo a dochází ve společnostech, v nichž neexistuje peněžní systém, nebo v ekonomikách s nestálou měnou (např. v době vysoké inflace), avšak může být veden snahou ušetřit náklady spojené s placením penězi.\n\nK dvoustranné směně může dojít tehdy, pokud se vzájemně setká nabídka a poptávka dvou subjektů na trhu. Každá strana musí být schopna dodat to, o co má druhá strana zájem. Pokud takové ideální protnutí nabídky a poptávky nenastane, lze směnu uskutečnit ještě dalšími způsoby:\n\nJedná se o novější formu barterového obchodování. Jsou charakterizovány jako časově nezávislé výměny zboží a služeb mezi účastníky systému fungujícího na principu mnohostranného zúčtování. Základem fungování systému je tzv. „barterová banka“, kde mají jednotlivé subjekty vedené účty, na nichž jsou vedeny veškeré transakce. K vypořádání obchodů však dochází bez faktického přechodu finančních prostředků. Nejčastější podmínkou pro vstup do tohoto způsobu obchodování je uhrazení vstupního poplatku a uzavření písemné smlouvy.\n\nNeboli \"countertrade\", což znamená, že existují dvě nebo více protichůdných plnění v barteru. Dochází k částečnému započtení hodnoty zboží nebo služby jiným zbožím nebo službou. Např. 20 % z barteru je subjekt ochoten zaplatit finančními prostředky a zbytek směnit zbožím nebo službou.\n\n\n\nPřímé směňování zboží a služeb fungovalo ve společnostech, které neměly měnový systém, nebo když užívaná měna přestala odrážet hospodářskou hodnotu zboží. Barterový způsob obchodování byl široce využíván v koloniální éře, např. vícestranná směna byla používána v 18. století v tzv. trojúhelníkovém obchodě mezi britskými koloniemi v Americe, Afrikou a Evropou při obchodu s otroky, cukrem a rumem.\n\nBarterové obchodování však nelze považovat za pouze historický jev. Je užíván i v současnosti mezi obchodními společnostmi či státy v případech, kdy by výměna za peníze nepřiměřeně zvyšovala náklady účastníků obchodu.\n\nInternet otvírá novou dimenzi a budoucnost barterovým obchodům v podobě nových aplikací elektronického tržiště e-change. V České republice se barterovými obchody zabývá např. internetový portál ebarter.cz, který tvoří databázi barterů na českém internetu. Dalšími místy jsou specializované tržiště, jako například jatagan.eu, který nabízí směnný obchod pro nožíře.\n\n\n"}
{"id": "19042", "url": "https://cs.wikipedia.org/wiki?curid=19042", "title": "Slon", "text": "Slon\n\nSlon je souhrnný český a slovenský název pro dva rody chobotnatců \"Loxodonta\" a \"Elephas\". Známy jsou tři potvrzené žijící druhy, které patří do dvou rodů – \"Loxodonta\" (slon africký a pralesní) a \"Elephas\" (slon indický). Velmi blízkým příbuzným byl i vyhynulý mamut (\"Mammuthus\").\n\nSlon je největší žijící suchozemský savec. Při narození váží okolo 100 kg. Samice slona je březí 20 až 22 měsíců, což je nejdelší doba březosti u suchozemského zvířete. Slon se dožívá 60 až 70 let. Největšího slona zastřelili v Angole v roce 1974, vážil zhruba 10 400 kilogramů.\n\nSlon je charakteristický svým chobotem, což je kombinace nosu a horního rtu, který používá pro získání potravy, která je příliš vysoko. Slon je také schopen jím zvednout náklad o hmotnosti až 1 tuny. V horku si často chobotem na sebe házejí písek, prach či vodu. Sloni mají také kly. Tyto velké zuby jim vyčnívají z tlamy. Sloní kly jsou jedním z hlavních důvodů jejich lovu. Obchod s nimi je zakázán v mnoha státech. Slon je mimochodník, což znamená, že se pohybuje vždy oběma nohama na jedné straně těla.\n\nSloni jsou býložraví a tráví denně až 16 hodin konzumací rostlinné potravy. 50 % potravy tvoří trávy. Zbytek je listí, kořínky, ovoce, semínka či květiny. Dospělý slon dokáže sežrat 100 až 320 kg potravy za den. Trávicí ústrojí slona je schopno zpracovat pouze 40 % celkového zkonzumovaného množství, zbytek projde nestráven zažívacím traktem.\nSlon se vyvinul nejprve z jemu podobného předka mastodonta, poté v mamuta a nakonec do podoby, jakou známe dnes. Za tu dobu se přizpůsobil jídlu v Africe a Indii, kdežto jeho předci žili na Sibiři a v Severní Americe a Evropě.\n\nLov slonů, ať již legální nebo ilegální, má neočekávané důsledky v anatomii slonů. Afričtí lovci slonů zabíjí slony s velkými kly, což dává šanci přežít a dál se rozmnožovat slonům s malými kly nebo bez klů. Díky propagaci genu, který způsobuje, že slon nemá kly, je nyní v některých populacích až 30 % slonů bez klů (ačkoli v roce 1930 to bylo jen 1 %). Nepřítomnost klů, kdysi velmi ojedinělá genetická anomálie, se nyní stává velmi rozšířeným dědičným rysem. Je nepravděpodobné, ale možné, že soustavným lovem slonů s kly a prosazováním slonů bez klů nakonec kly u afrických slonů zcela zmizí, což by mohlo mít dramatický dopad jak na slony, tak na jejich okolí. Sloni své kly používají k „orání“ země při hledání minerálů, průchodu hustou vegetací či při boji mezi samci. Budou-li se nadále rodit převážně sloni bez klů, může se chování slonů dramaticky změnit.\n\nSloni byli a jsou používáni k různým účelům. Váleční sloni byli používáni armádami na indickém subkontinentu a Peršany. Byli používáni v hellénistických říších, Ptolemaiovců a Seleukovců. Kartaginský vojevůdce Hannibal použil slony ve svém tažení proti Římu, kdy s nimi dokonce překročil Alpy.\n\nIndičtí sloni jsou používání pro transport ale i pro zábavu, jsou velmi známí v cirkusových představeních. Nicméně sloni nebyli nikdy plně domestikováni, samci slonů jsou v období říje velmi nebezpeční a obtížně se kontrolují. Sloni používaní lidmi jsou převážně samice. Váleční sloni jsou výjimkou.\n\nJe ekonomičtější chytit divokého mladého slona, než vychovat slona v zajetí.\n\nAfrické slony se obvykle nepodaří domestikovat, ačkoliv někteří dobří chovatelé uspěli tím, že přivedli k africkému slonu slona indického.\n\nJsou známy tři druhy slonů – slon africký, slon pralesní a slon indický (\"Elephas maximus\"). Africký slon je větší než slon indický(měří až 4 m a váží 7 500 kg) a má větší uši. Cirkulace krve v tepnách boltců slouží k lepšímu ochlazování pod africkým sluncem. Zatímco samice slona afrického má kly, samice slona indického je nemá. Na rozdíl od svého asijského bratrance má africký slon na chobotu dva „prsty“.\n\nV Africe se objevují dvě populace slonů – savanní a pralesní. Poslední genetické studie ukázaly, že se jedná o dva rozdílné druhy. Pralesní populace je nazývána \"Loxodonta cyclotis\", slon pralesní, zatímco savanová dostala jméno \"Loxodonta africana\". Tato reklasifikace druhu byla důkazem, že je možné dvě tak malé populace rozdělit do dvou živočišných druhů.\n\nTeprve nedávno byl uskutečněn významný objev - slon nepálský (nebo také himálajský - oficiální název ještě nebyl uznán). Pověsti o něm nebyly brány vědci vážně, ale v roce 1992 se ho povedlo badateli Johnu Blashford-Snellovi objevit a fotograficky zdokumentovat. Značně se liší od slona indického, je agresivnější, větší, a jeho charakteristickým znakem jsou dva hrboly na hlavě. Jedná se zřejmě o poddruh slona indického nebo také o zcela nový druh. Pro úplnou vědeckou analýzu se čeká na uhynulého jedince či nalezení kosterních pozůstatků.\n\nV minulosti se na Zemi vyskytovalo mnoho druhů slonů, z nichž drtivá většina vyhynula. Zde je jejich kompletní taxonomický systém počínaje čeledí slonovití. Recentní druhy jsou vyznačeny tučně.\n\n\n1. Sloní populace ve Vietnamu a Laosu je v tuto dobu podrobována testům, které by měly odhalit, zda se skutečně jedná o pátý poddruh slona indického.\n\nSlon se díky své vysoké hmotnosti a značným tělesným rozměrům stal i zvířetem, jehož název bývá někdy používán i v přeneseném významu jako označení pro velmi společensky neobratného či fyzicky hřmotného člověka - viz český frazeologizmus \"Choval se jako slon v porcelánu\".\n\nSlon je považován za symbol štěstí nejen v Evropě, ale téměř na celém světě. Podobizny slona se ztvárňují v obrazech, soškách, amuletech, špercích, obrazech i dekoračních předmětech. Sloni mají své místo v dětských postýlkách v podobě plyšáků, na lednicích jako magnety i v ložnici jako sošky pro zajištění plodnosti.\n\nOznačení Růžový slon se používá pro věci, které nedávají logiku, jsou absurdní a beze smyslu. Často se růžoví sloni vyskytují v dětských pohádkách a příbězích. Známé je také rčení \"hlavně nemyslete na růžového slona\", které nutí přemýšlet právě o něm.\n\nDalší významy:\n\n"}
{"id": "19045", "url": "https://cs.wikipedia.org/wiki?curid=19045", "title": "Zvláštní práva čerpání", "text": "Zvláštní práva čerpání\n\nZvláštní práva čerpání (\"Special Drawing Rights\", SDR) jsou jednotnou měnovou a účetní jednotkou užívanou v rámci Mezinárodního měnového fondu a při některých složitějších transakcích i v soukromém sektoru. SDR tvoří hlavní rezervní aktivum MMF a odvozují se od průměrné hodnoty měn USA, Evropské měnové unie, Japonska, Velké Británie a Číny – zemí nejvíce zapojených do globálního obchodního systému. MMF přiděluje SDR svým členům na základě výše jejich členských kvót.\n\nKód této měny podle normy ISO 4217 je XDR.\n\nUdělení určitého množství SDR vyžaduje souhlas 85 % hlasů členských zemí. Každý člen MMF přispívá do společné pokladny určitým obnosem. 75 % příspěvků musí země zaplatit ve své vlastní měně a zbytek v podobě SDR nebo měn, od kterých se SDR odvozují. Členské kvóty tvoří základ celkového finančního obnosu, ze kterého MMF poskytuje půjčky jednotlivým zemím, a určují výši půjček pro jednotlivé země. Čím větší jsou příspěvky jednotlivých zemí, tím více si v době nouze mohou půjčovat. Výše kvót se pro každý členský stát určuje na základě jednotlivých ekonomických ukazatelů zahrnujících výši národního důchodu, rezerv a účast národní měny v mezinárodním obchodě.\n\nOd roku 1999, kdy bylo zavedeno euro, byly měnami v koši Americký dolar, Euro, Libra šterlinků a Japonský jen, od října 2016 se ke stávajícím měnám přidalo čínské renminbi.\n\nJednotlivé měny byly do 30.9.2016 zastoupeny těmito poměry:\n\nJednotlivé měny jsou zastoupeny těmito poměry (od 1.10.2016):\n\nPro účely mezinárodního poštovního styku se rovněž používá jako měna SDR.\n\n"}
{"id": "19046", "url": "https://cs.wikipedia.org/wiki?curid=19046", "title": "Wenedyk", "text": "Wenedyk\n\nWenedyk je realistický konstruovaný jazyk, vytvořený nizozemským překladatelem Janem van Steenbergenem, vycházející z předpokladu, že polština je jazykem románským, nikoliv slovanským. Wenedyk (venedština) se vyvinul téměř shodnými změnami z lidové latiny jako polština z praslovanštiny; ve výsledku tedy lexikum a morfologie jsou převážně románské, zatímco fonologie, ortografie a syntax polské.\n\nWenedyk má významnou roli v alternativní historii Ill Bethisad, ve které je jedním z jazyků \"Republiky Dvou Korun\" (Venedsko-Litevská Unie).\n\nPříklad (Otčenáš):\n\n"}
{"id": "19047", "url": "https://cs.wikipedia.org/wiki?curid=19047", "title": "Lucifer", "text": "Lucifer\n\nLucifer (též Luciper) je podle křesťanské mytologie padlý anděl ztotožňovaný se Satanem. Podle jiných interpretací se vztahuje na panovníky novobabylonské dynastie.\n\nJak již bylo řečeno, „Lucifer“ je jméno, kterým Jeroným přeložil hebrejský termín הילל בן שחר (\"helel ben šachar\", „zářící, syn jitra“), kde „\"helel\"“ je termín pro planetu Venuši, „\"ben šachar\"“ označuje skutečnost, že vychází k ránu jako posel dne. V textu Izajáše se takto hovoří o babylonském králi, jenž byl pro svou pýchu svržen podobně jako zářící jitřenka. Někteří v této pasáži knihy Izajáš vidí odkaz na mýtus o Faethónovi.\n\nPozdější židovská tradice, kterou první církevní otcové dobře znali, hovořila o pádu andělů pod vedením Šemchazaje a Azazela (viz apokryf Kniha Henochova 6,6n.). Jiná legenda vyskytující se v midraši hovoří o kajícím Šemchazajovi zavěšeném mezi nebem a zemí jako hvězda, namísto aby byl uvržen do šeolu. Mýtus o Helelovi (Luciferovi) byl přenesen na Satana někdy v 1. století n. l. podle pseudoepigrafu Života Adama a Evy a apokryfní starozákoné Knihy Henochovy (29,4; 31,4).\n\nKřesťanská tradice týkající se Lucifera vychází jednak z Jeronýmova překladu Izajáše, jednak čerpá i z Knihy Zjevení svatého Jana („Apokalypsy“) 12,7.10, kde Jan ztotožňuje dávného hada z Edenu s padlou hvězdou. Podobně ztotožňuje Lucifera se Satanem Tertullián (\"Contra Marcionem\" 11,17), Órigenés (\"In Ezechielem\" 3,356).\n\nPlně rozvinutá křesťanská tradice založená na Jeronýmově překladu Izajáše 14,12 učinila z Lucifera jméno hlavního padlého anděla, který ztratil svou původní slávu jitřní hvězdy.\n\nVe Vulgátě se slovo „lucifer“ používá na těchto místech:\n\nVe východním křesťanství si Lucifer ponechal původní pozitivní význam („Ježíš Kristus“, viz Zj 2,28; 22,16).\n\nV západním křesťanství se s tímto původním významem jitřní hvězdy můžeme setkat například v Velikonočním chvalozpěvu, starém hymnu zpívaném na Bílou sobotu.\n\n"}
{"id": "19053", "url": "https://cs.wikipedia.org/wiki?curid=19053", "title": "John Osborne", "text": "John Osborne\n\nJohn James Osborne [Ozbrn] (12. prosince 1929 – 24. prosince 1994) byl anglický dramatik, představitel tzv. rozhněvaných mladých mužů \n\nJ. Osborne studoval na Belmont College v Devonu, ale v roce 1945 byl vyloučen, protože řediteli školy vrátil pohlavek. Brzy začal pracovat v divadle, nejprve jako asistent režie brzy byl využíván i jako herec. Roce 1963 získal Oscara za adaptaci Toma Jonese.\n\nZemřel na komplikace spojené s cukrovkou. \n\nJeho dílo vychází z myšlenek rozhněvaných mladých mužů, jejichž byl výraznou osobností, později – v 70. a 80. letech – se pokoušel o avantgardní přístup, který se ne vždy setkal s úspěchem, často vyzněl nepřesvědčivě. Tvorba J. Osborna výrazně ovlivnila nejen britské, ale i světové divadlo.\n\n\nMimo dramat psal také scénáře, většinou se jednalo o adaptace jeho vlastních her. Dále je potřeba zmínit jeho hereckou kariéru, zahrál si např. ve filmu \"Get Carter\" a \"Flash Gordon\". \n\nJeho dvoudílná autobiografie byla oceněna řadou cen, ačkoli se často jednalo spíše o ocenění celoživotního díla než tohoto díla.\n\n\n"}
{"id": "19061", "url": "https://cs.wikipedia.org/wiki?curid=19061", "title": "483 př. n. l.", "text": "483 př. n. l.\n\n"}
{"id": "19062", "url": "https://cs.wikipedia.org/wiki?curid=19062", "title": "482 př. n. l.", "text": "482 př. n. l.\n\n"}
{"id": "19063", "url": "https://cs.wikipedia.org/wiki?curid=19063", "title": "481 př. n. l.", "text": "481 př. n. l.\n\n\n"}
{"id": "19064", "url": "https://cs.wikipedia.org/wiki?curid=19064", "title": "478 př. n. l.", "text": "478 př. n. l.\n\n\nGelón – vládce Sicílie a Řecka\n\n"}
{"id": "19066", "url": "https://cs.wikipedia.org/wiki?curid=19066", "title": "477 př. n. l.", "text": "477 př. n. l.\n\nZapočata stavba Parthenónu\n\n"}
{"id": "19067", "url": "https://cs.wikipedia.org/wiki?curid=19067", "title": "476 př. n. l.", "text": "476 př. n. l.\n\n\n"}
{"id": "19068", "url": "https://cs.wikipedia.org/wiki?curid=19068", "title": "475 př. n. l.", "text": "475 př. n. l.\n\n\n"}
{"id": "19069", "url": "https://cs.wikipedia.org/wiki?curid=19069", "title": "474 př. n. l.", "text": "474 př. n. l.\n\n"}
{"id": "19070", "url": "https://cs.wikipedia.org/wiki?curid=19070", "title": "Roger Schütz", "text": "Roger Schütz\n\nRoger Louis Schütz-Marsauche (12. května 1915, Provence ve Švýcarsku – 16. srpna 2005, Taizé), známý jako Bratr Roger, byl mnich, zakladatel a převor ekumenického společenství ve francouzském Taizé. Bratr Roger vyšel ze své rodné protestantské víry a „přijal plnost katolické víry“, aniž by se celkově zřekl svého protestantského dědictví.\n\nV letech 1937 až 1940 studoval Schütz teologii v Lausanne a Štrasburku. Roku 1940 přišel do Taizé v Burgundsku a založil zde komunitu Taizé, ekumenický mužský řád. V roce 1949 složilo sliby prvních sedm bratří, nyní společenství čítá asi 100 bratrů, katolíků i růzých protestantských vyznání.\n\nToto společenství v Taizé se věnuje praktickému ekumenismu a to zvláště mezi mladými křesťany. V Taizé vznikl nový způsob soužití lidí různých vyznání a putují sem každoročně statisíce mladých lidí z celé Evropy.\n\nZa své „dílo smíření“ obdržel Schütz mj. Templetonovu cenu (1974), mezinárodní Cenu Karla Velikého a Cenu UNESCO za výchovu k míru.\n\n16. srpna 2005 byl při večerní modlitbě v kostele Smíření v Taizé napaden duševně vyšinutou ženou, které ho několikráte bodla do krku. Na následky těžkých zranění během několika minut zemřel. Vražedkyně byla zadržena věřícími a předána policii. Je po něm pojmenována kaple br.Rogera z Taizé v Českém Těšíně, kterou adaptovala a využívá k bohoslužbám starokatolická diaspora v Č. Těšíně, součást starokatolické farnosti Šumperk.\n\n"}
{"id": "19075", "url": "https://cs.wikipedia.org/wiki?curid=19075", "title": "Mistrovství světa v ledním hokeji 2005", "text": "Mistrovství světa v ledním hokeji 2005\n\n69. Mistrovství světa v ledním hokeji se konalo ve Vídni a Innsbrucku v Rakousku od 30. dubna 2005 do 15. května 2005. Byl to hlavní turnaj sezóny, atraktivní zvláště kvůli stávce v NHL. Mistrem světa se stala reprezentace Česka, která ve finále porazila reprezentaci Kanady 3:0.\n\nMistrovství se zúčastnilo šestnáct mužstev, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin,týmy z prvního až čtvrtého místa postoupily do play off. Mužstva, které skončila v základní skupině na čtvrtém místě, hrála ve skupině o udržení.\n\n Rusko - Rakousko 4:2 (1:1, 1:0, 2:1)\n\n30. dubna 2005 (16:15) - Vídeň (Wiener Stadthalle)\nBranky Ruska: 10:10 Alexandr Ovečkin, 23:10 Alexandr Charitonov, 56:18 Alexej Kovaljov, 59:51 Ilja Kovalčuk\nBranky Rakouska: 15:48 Setzinger, 47:07 R. Divis\nRozhodčí: Matsuoka (CAN) - Blümel (CZE), Brodnicki (GER)\nVyloučení: 6:6 (0:1, 1:0)\nDiváků: 8 400\n\nRusko: Sokolov - Vyšedkevič, Markov, Kalinin, Karpovcev, Proškin, Rjazancev, Gusev, Denisov - Kovaljov, Dacjuk, Charitonov - Jašin, Kozlov, F. Fjodorov - Antipov, Něprjajev, Kovalčuk - Afinogenov, Malkin, Ovečkin.\n\nRakousko: Brückler - Unterluggauer, Ulrich, A. Lakos, Viveiros, P. Lakos, Lukas, Stewart - Tratting, R. Divis, Ressmann - Setzinger, Kalt, Wesler - Harand, Kaspitz, Peintner - Schuller, Harand, Schader.\n\n30. dubna 2005 (20:15) - Vídeň (Wiener Stadthalle)\nBranky Slovenska: 41:45 Marián Hossa, 56:32 Marián Gáborík\nBranky Běloruska: 43:26 Kolcov\nRozhodčí: Reiber (SUI) - Doucette (CAN), Hamälainen (FIN).\nVyloučení: 5:2 (0:0)\nDiváků: 8 400\n\nSlovensko: Lašák - Višňovský, Štrbák, Chára, Graňák, Majeský, Suchý, Lintner, Vydarený - Pálffy, Stümpel, Zedník - Marián Hossa, Demitra, Gáborík - Bartečko, Šatan, Handzuš - Országh, Pucher, Juraj Štefanka.\n\nBělorusko: Mezin - Baško, Makrickij, Mikulčik, Jerkovič, Svito, Žurik, Kopat, Rjadinskij - Kolcov, Zadělenov, Cypljakov - Grabovskij, Skabelka, Ugarov - Dudik, Krutinov, Kosticyn - Strachov, Filin, Michaljov.\n\n2. května 2005 (16:15) - Vídeň (Wiener Stadthalle)\nBranky Slovenska: 12:57 Žigmund Pálffy, 29:23 Marián Hossa, 41:27 Ľubomír Višňovský\nBranky Ruska: 29:45 Ivan Něprjajev, 32:22 Andrej Markov, 57:39 Viktor Kozlov\nRozhodčí: Henriksson (Fin) - Doucette (CAN), Hämälainen (FIN).\nVyloučení: 5:7 (3:1)\nDiváků: 8 400\n\nSlovensko: Lašák - Višňovský, Štrbák, Chára, Graňák, Lintner, Suchý, Vydarený - Pálffy, Stümpel, Zedník - Marián Hossa, Demitra, Gáborík - Šatan, Handzuš, Bartečko - Országh, Pucher, Juraj Štefanka.\n\nRusko: Sokolov - Vyšedkevič, A. Markov, Karpovcev, Denisov, Rjazancev, Proškin, Gusev, Kalinin - Kovaljov, Dacjuk, Charitonov - Viktor Kozlov, Jašin, Kovalčuk - Antipov, Něprjajev, F. Fjodorov - Afinogenov, Malkin, Ovečkin.\n\n2. května 2005 (20:15) - Vídeň (Wiener Stadthalle)\nBranky Běloruska: 14:41 Grabovskij, 29:43 Grabovskij, 38:58 Zadělenov, 44:19 Grabovskij, 49:43 Grabovskij\nBranky Rakouska: nikdo\nRozhodčí: Minář (CZE) - Karlsson (SWE), Popovič (SVK)\nVyloučení: 9:7 (3:0)\nDiváků: 8 400\n\nRakousko: Brückler - Unterluggauer, Ulrich, P. Lakos, R. Lukas, A. Lakos, Viveiros, Stewart - Tratting, R. Divis, Ressmann - Ch. Harand, Kaspitz, Peintner - Setzinger, Kalt, Welser - Schuller, Schaden, P. Harand.\n\nBělorusko: Mezin - Baško, Makrickij, Mikulčik, Jerkovič, Žurik, Svito, Kopat - Kolcov, Grabovskij, Cypljakov - Skabelka, Zadělenov, Kosticyn - Krutikov, Dudik, Michaljov - Filin, Strachov, Ugarov.\n\n4. května 2005 (16:15) - Vídeň (Wiener Stadthalle)\nBranky Ruska: 28:22 Alexandr Charitonov, 51:40 Sergej Vyšedkejevič\nBranky Běloruska: nikdo\nRozhodčí: Schütz (Něm) - Hämäläinen (FIN), Karlsson (SWE)\nVyloučení: 2:3 (0:0)\nDiváků: 6 000.\n\nRusko: Zvjagin - Vyšedkevič, A. Markov, Karpovcev, Denisov, Rjazancev, Proškin, Gusev, Kalinin - Kovaljov, Dacjuk, Charitonov - Viktor Kozlov, Jašin, Kovalčuk - Antipov, Něprjajev, F. Fjodorov - Afinogenov, Malkin, Ovečkin.\n\nBělorusko: Mezin - Baško, Makrickij, Mikulčik, Jerkovič, Žurik, Svito, Kopat, Rjadinskij - Kolcov, Grabovskij, Cypljakov - Zadělenov, Skabelka, Kosticyn - Strachov, Krutikov, Ugarov - Dudik.\n\n4. května 2005 (20:15) - Vídeň (Wiener Stadthalle)\nBranky Slovenska: 2:44 Marián Gáborík, 21:06 Žigmund Pálffy, 33:52 Ľubomír Višňovský, 41:56 Marián Hossa, 50:28 Martin Štrbák, 55:04 Michal Handzuš, 55:28 Martin Štrbák, 55:47 Žigmund Pálffy\nBranky Rakouska: 48:08 Unterluggauer\nRozhodčí: T. Andersson (SWE) - Blümel (CZE), Brodnicki (GER).\nVyloučení: 7:11 (3:1)\nDiváků: 8 300\n\nSlovensko: Staňa - Višňovský, Štrbák, Suchý, Lintner, Chára, Graňák, Vydarený - Pálffy, Stümpel, Zedník - Bartečko, Šatan, Hanzuš - Marián Hossa, Demitra, Gáborík - Országh, Pucher, Juraj Štefanka.\n\nRakousko: Machreich - Unterluggauer, Ulrich, A. Lakos, Viveiros, P. Lakos, Lukas, Stewart - Trattnig, R. Divis, Ressmann - Setzinger, Kalt, Wesler - Ch. Harand, Kaspitz, Peintner - Schuller, P. Harand, Schaden - Horsky.\n\n Lotyšsko - Kanada 4:6 (1:1, 1:4, 2:1)\n\n30. dubna 2005 (16:15) - Innsbruck (Olympiahalle Innsbruck)\nBranky Lotyšska: 3:29 Semjonovs, 30:55 Ankipans, 46:16 Sprukts, 49:00 Skrastinš\nBranky Kanady: 2:57 Brendan Morrison, 27:49 Joe Thornton, 34:00 Rick Nash, 35:32 Patrick Marleau, 36:50 Rick Nash, 54:17 Rick Nash\nRozhodčí: Schütz (GER) - Pouzar (CZE), Fonselius (FIN)\nVyloučení: 4:7 (1:4)\nDiváků: 5 344.\n\nLotyšsko: Masalskis (37. Irbe) - Lavinš, Ignatěvs, Saviels, Skrastinš, Sorokins, Tribuncovs, Galvinš - Cipulis, Sprukts, Ankipans - Vasiljevs, Pantěljejevs, Cipruss - Tambijevs, Niživijs, Semjonovs - Ziedinš, Širokovs, Redlihs.\n\nKanada: Brodeur - Redden, Hannan, Regehr, Jovanovski, Souray, Boyle, Phillips - Heatley, Morrison, Smyth - Nash, Thornton, Gagne - Walker, Marleau, Morrow - Fisher, Draper, Maltby.\n\n1. května 2005 (16:15) - Innsbruck (Olympiahalle Innsbruck)\nBranky USA: 0:31 Mike Knuble, 16:34 Adam Hall, 18:59 Mark Parrish, 25:48 Mike Knuble, 27:57 Jeff Halpern, 51:19 Yan Stastny, 58:34 Brian Gionta\nBranky Slovinska: nikdo\nRozhodčí: Bulanov - Oskirko (RUS), Takula (SWE)\nVyloučení: 4:5 (1:0, 1:0)\nDiváků: 4 540.\n\nUSA: DiPietro - Gill, Liles, Martin, Miller, Leopold, Hauer, Roach - Park, Modano, Cole - York, Weight, Parrish - Stastny, Halpern, Knuble - Legwand, Gionta, Hall.\n\nSlovinsko: Kristan - Ciglenečki, Varl, Dervarič, Robar, Rebolj, Goličič, Zajc, Sotlar - Razingar, Kopitar, M. Rodman - Terglav, Jan, Kontrec - Žagar, Avgustinčič, Rožič - D. Rodman, Hafner, Šivic.\n\n3. května 2005 (20:15) - Innsbruck (Olympiahalle Innsbruck)\nBranky USA: 33:36 Doug Weight, 47:44 Mark Parrish, 59:58 Mark Parrish\nBranky Lotyšska: 16:17 Sprukts\nRozhodčí: Šindler (CZE) - Vasko (BEL), Fonselius (FIN)\nVyloučení: 6:5 (1:1)\nDiváků: 6 500.\n\nUSA: Conklin - Gill, Liles, Martin, Miller, Roach, Hauer, Leopold - Knuble, Modano, Cole - Parrish, Weight, York - Park, Halpern, Gionta - Legwand, Stastny, Hall.\n\nLotyšsko: Irbe - Saviels, Skrastinš, Sorokins, Tribuncovs, Lavinš, Ignatěvs, Galvinš - Cipruss, Pantěljejevs, Vasiljevs - Semjonovs, Niživijs, Tambijevs - Ankipans, Sprukts, Cipulis - Redlihs, Širokovs, Ziedinš.\n\n3. května 2005 (16:15) - Innsbruck (Olympiahalle Innsbruck)\nBranky Kanady: 1:03 Joe Thornton, 5:08 Joe Thornton, 13:17 Brendan Morrison, 21:49 Kirk Maltby, 32:58 Simon Gagne, 44:53 Rick Nash, 46:43 Brendan Morrison, 54:23 Ryan Smyth\nBranky Slovinska: nikdo\nRozhodčí: Lauff (SVK) - Pouzar (CZE), Takula (SWE)\nVyloučení: 4:5 (1:0)\nDiváků: 5 500\n\nKanada: Luongo - Souray, Boyle, Hannan, Redden, Regehr, Jovanovski, Phillips - Doan, Draper, Maltby - Nash, Thornton, Gagne - Heatley, Morrison, Smyth - Walker, Marleau, Morrow\n\nSlovinsko: Glavič - Ciglenečki, Varl, Dervarič, Robar, Rebolj, Goličič, Zajc, Sotlar - M. Rodman, Kopitar, Razingar - Terglav, Jan, Kontrec - Rožič, Avgustinčič, Žagar - Šivic, Hafner, D. Rodman.\n\n5. května 2005 (16:15) - Innsbruck (Olympiahalle Innsbruck)\nBranky Slovinska: 31:55 Goličič\nBranky Lotyšska: 12:17 Cipulis, 25:51 Tribuncovs, 59:35 Ankipans\nRozhodčí: Minář - Pouzar (CZE), Halecký (SVK)\nVyloučení: 9:4 (0:1)\nDiváků: 6 000.\n\nSlovinsko: Glavič - Ciglenečki, Varl, Zajc, Rebolj, Dervarič, Robar - Jan, Kopitar, M. Rodman - Rožič, Goličič, Žagar - Terglav, Avgustinčič, Kontrec, - Šivic, Hafner, D. Rodman.\n\nLotyšsko: Irbe - Saviels, Skrastinš, Sorokins, Tribuncovs, Lavinš, Ignatěvs, Galvinš - Cipruss, Pantěljejevs, Vasiljevs - Semjonovs, Niživijs, Tambijevs - Ankipans, Sprukts, Cipulis - Redlihs, Širokovs, Ziedinš.\n\n5. května 2005 (20:15) - Innsbruck (Olympiahalle Innsbruck)\nBranky Kanady: 20:51 Rick Nash, 31:29 Rick Nash, 52:22 Joe Thornton\nBranky USA: 25:16 Mike Knuble\nRozhodčí: Reiber (SUI) - Takula (SWE), Fonselius (FIN)\nVyloučení: 7:4 (1:1)\nDiváků: 7 200\n\nKanada: Brodeur - Regehr, Jovanovski, Souray, Hannan, Redden, Phillips, Boyle - Nash, Thornton, Gagne - Heatley, Morrison, Doan - Smyth, Draper, Maltby - Fisher, Marleau, Morrow - Walker. Coach: Marc Habscheid\n\nUSA: DiPietro - Gill, Roach, Martin, Miller, Leopold, Hauer, Liles - Parrish, Weight, Park - Knuble, Modano, Cole - York, Halpern, Gionta - Legwand, Stastny, Hall. Coach: Peter Laviolette.\n\n Finsko - Dánsko 2:1 (1:0, 0:0, 1:1)\n\n30. dubna 2005 (20:15) - Innsbruck (Olympiahalle Innsbruck)\nBranky Finska: 18:42 Jere Karalahti, 41:43 Niko Kapanen\nBranky Dánska: 59:02 K. Degn\nRozhodčí: Lauff (SVK) - Wasko (BEL), Feola (USA)\nVyloučení: 4:5 (1:0)\nDiváků: 5 500\n\nFinsko: Norrena - Karalahti, Timonen, Nummelin, Niemi, Kukkonen, Väänänen - Kallio, Peltonen, Olli Jokinen - Hentunen, Niko Kapanen, Pärssinen - Hahl, Rita, Hagman - Eloranta, Pakaslahti, Jarkko Ruutu.\n\nDánsko: P. Hirsch - Andreasen, Damgaard, Schioldan, Dahlmann, Akesson, Johnsen, Möller - Andersen, Green, Staal - Regin, Nielsen, Hansen - L. Degn, Monberg, K. Degn - Kjärgaard, Smidt, Grey.\n\n1. května 2005 (20:15) - Innsbruck (Olympiahalle Innsbruck)\nBranky Ukrajiny: 26:32 Savenko, 32:37 Klimentěv\nBranky Švédska: 5:17 Magnus Kahnberg, 9:07 Kenny Jönsson, 50:08 Daniel Alfredsson\nRozhodčí: Šindler (CZE) - Laschowski (CAN), Halecký (SVK).\nVyloučení: 9:3 (0:1)\nDiváků: 4 500\n\nUkrajina: Simčuk - Klimentěv, Tolkunov, V. Timčenko, Srjubko, Guňko, Ljutkevič, O. Timčenko, Pobědonoscev - Litviněnko, Cyrul, Salnikov - Šachrajčuk, Varlamov, Kasjančuk - Matvijčuk, Savenko, Bobrovnikov - Zavalňuk, Semenčenko, Isajenko.\n\nŠvédsko: Lundqvist - Kronwall, Bäckman, Norström, M. Johansson, Rhodin, Kenny Jönsson, R. Sundin - Alfredsson, Pahlsson, Höglund - Weinhandl, Hedström, Zetterberg - Nordström, Jörgen Jönsson, Kahnberg - Daniel Sedin, Henrik Sedin, Samuelsson.\n\n2. května 2005 (16:15) - Innsbruck (Olympiahalle Innsbruck)\nBranky Finska: 8:31 Antti - Jussi Niemi, 23:55 Ville Peltonen, 27:20 Kimmo Timonen, 57:38 Jukka Hentunen\nBranky Ukrajiny: 35:38 Varlamov\nRozhodčí: Schütz (GER) - Laschowski (CAN), Halecký (SVK)\nVyloučení: 5:9 (1:1)\nDiváků: 4 500\n\nFinsko: Bäckström - Karalahti, Timonen, Nummelin, Niemi, Kukkonen, Väänänen - Kallio, Peltonen, Olli Jokinen - Hentunen, Niko Kapanen, Pärssinen - Hahl, Rita, Hagman - Eloranta, Pakaslahti, Jarkko Ruutu.\n\nUkrajina: Simčuk - Klimentěv, Tolkunov, V. Timčenko, Srjubko, Guňko, Ljutkevič, Pobědonoscev -Litviněnko, Cyrul, Salnikov - Šachrajčuk, Varlamov, Kasjančuk - Matvijčuk, Savenko, Bobrovnikov.\n\n2. května 2005 (16:15) - Innsbruck (Olympiahalle Innsbruck)\nBranky Švédska: 9:33 Daniel Sedin, 12:58 Per-Johan Axelsson, 25:29 Daniel Sedin, 32:29 Daniel Alfredsson, 38:05 Magnus Kahnberg, 47:19 Jonathan Hedström, 56:47 Henrik Sedin\nBranky Dánska: nikdo\nRozhodčí: Reiber (SUI) - Oškirko (RUS), Feola (USA)\nVyloučení: 2:2 (0:0)\nDiváků: 5 000\n\nŠvédsko: Lundqvist - Kronwall, Bäckman, Rhodin, Kenny Jönsson, M. Johansson, R. Sundin, Norström - Alfredsson, Pahlsson, Axelsson - Weinhandl, Hedström, Zetterberg - Nordström, Jörgen Jönsson, Kahnberg - Daniel Sedin, Henrik Sedin, M. Samuelsson. Coach: Bengt-Ake Gustafsson.\n\nDánsko: P. Hirsch - Andreasen, Damgaard, Schioldan, Dahlmann, Akesson, Johnsen, Möller - Andersen, Green, K. Degn - Regin, F. Nielsen, Hansen - L. Degn, True, Monberg - Kjärgaard, Smidt, Grey. Coach: Mikael Lundström\n\n4. května 2005 (16:15) - Innsbruck (Olympiahalle Innsbruck)\nBranky Dánska: 28:28 L. Degn\nBranky Ukrajiny: 34:57 Varlamov, 57:48 Savenko\nRozhodčí: Looker - Feola (USA), Vasko (BEL)\nVyloučení: 4:6 (1:0)\nDiváků: 4 000\n\nDánsko: P. Hirsch - Schioldan, Dahlmann, Andreasen, Damgaard, Akesson, Johnsen, Möller - Andersen, Green, K. Degn - Regin, F. Nielsen, Kjargaard - L. Degn, True, Monberg - Smidt, Grey.\n\nUkrajina: Simčuk - Klimentěv, Tolkunov, Zavalňuk, Srjubko, Guňko, Isajenko, O. Timčenko, V. Timčenko - Litviněnko, Cyrul, Salnikov - Šachrajčuk, Varlamov, Kasjančuk - Savenko, Semenčenko Bobrovnikov - Matvijčuk.\n\n4. května 2005 (20:15) - Innsbruck (Olympiahalle Innsbruck)\nBranky Švédska: 2:17 Niklas Kronwall, 16:03 Ronnie Sundin, 27:11 Jonathan Hedström, 34:40 Samuel Påhlsson, 58:18 Jonathan Hedström.\nBranky Finska: 0:50 Antti - Jussi Niemi\nRozhodčí: Bulanov - Oskirko (RUS), Laschowski (CAN)\nVyloučení: 6:9 (2:0)\nDiváků: 7 000\nŠvédsko: Lundqvist - Norström, Kronwall, Rhodin, Bäckman, R. Sundin, M. Johansson - Alfredsson, Pahlsson, Axelsson - Weinhandl, Hedström, Zetterberg - Nordström, Jörgen Jönsson, Kahnberg - Daniel Sedin, Henrik Sedin, M. Samuelsson - Höglund.\n\nFinsko: Norrena - Karalahti, Timonen, Nummelin, Niemi, Kukkonen, Väänänen, Saravo - Kallio, Olli Jokinen, Peltonen - Hentunen, Niko Kapanen, Pärssinen - Hahl, Rita, Hagman - Eloranta, Pakaslahti, Jarkko Ruutu.\n\n Česko - Švýcarsko 3:1 (2:1, 0:0, 1:0)\n\n1. května 2005 (16:15) - Vídeň (Wiener Stadthalle)\nBranky Česka: 4:52 Václav Prospal, 7:31 Jaromír Jágr, 45:46 František Kaberle\nBranky Švýcarska: 12:42 Blindenbacher\nRozhodčí: Looker (USA) - Šeljanin (RUS), Karlsson (SWE)\nVyloučení: 5:8 (3:1)\nDiváků: 7 328.\n\nČesko: Tomáš Vokoun - Marek Židlický, Jiří Fischer, Pavel Kubina, Jaroslav Špaček, Jiří Šlégr, Tomáš Kaberle, František Kaberle, Jan Hejda - Jaromír Jágr, Václav Prospal, Martin Straka - Petr Sýkora, David Výborný, Václav Varaďa - Radek Dvořák, Petr Čajánek, Martin Ručinský - Aleš Hemský, Josef Vašíček, Petr Průcha.\n\nŠvýcarsko: M. Gerber - Keller, Streit, Seger, Forster, Bezina, Blindenbacher, Vauclair - Paterlini, Ziegler, Rüthemann - di Pietro, Plüss, Della Rosa -Wischer, Jeannin, P. Fischer - Ambuhl, Conne, Lemm - Romy.\n\n1. května 2005 (20:15) – Vídeň (Wiener Stadthalle)\nBranky Německa: 39:32 T. Martinec\nBranky Kazachstánu: 1:24 Upper, 17:55 J. Koreškov\nRozhodčí: T. Andersson (SWE) - Lesňjak (SLO), Popovic (SUI)\nVyloučení: 7:7 (0:1)\nDiváků: 6 500.\n\nNěmecko: Jonas - Ehrhoff, Schauer, Kopitz, Retzer, Bakos, Renz, Pyka - Hecht, M. Goc, Kreutzer - T. Martinec, Benda, Fical - Lewandowski, Boos, Furchner - Felski, Barta, Morczinietz.\n\nKazachstán: Kolesnik - Koledajev, Argokov, Blochin, Antipin, Vasilčenko, Sokolov, Kovalenko, Litviněnko - Poliščuk, Alexandrov, Komisarov - Dudarev, Kozlov, Upper - Šafranov, A. Koreškov, J. Koreškov - Troščinskij, Ogorodnikov, Pčeljakov.\n\n3. května 2005 (16:15) - Vídeň (Wiener Stadthalle)\nBranky Kazachstánu: 6:37 Litviněnko\nBranky Švýcarska: 10:23 P. Fischer, 44:14 Jeannin\nRozhodčí: Matsuoka (CAN) - Blümel (CZE), Brodnicki (GER)\nVyloučení: 8:8 (0:1)\nDiváků: 6 000.\n\nKazachstán: Kolesnik - Koledajev, Argokov, Blochin, Antipin, Sokolov, Kovalenko, Litviněnko - Poliščuk, Alexandrov, Komisarov - Dudarev, Kozlov, Upper - Šafranov, A. Koreškov, J. Koreškov - Troščinskij, Ogorodnikov, Pčeljakov.\n\nŠvýcarsko: M. Gerber - Keller, Streit, Vauclair, Blindenbacher, Bezina, Forster, Seger - Di Pietro, Plüss, Della Rosa - Romy, Conne, Ambühl - Wischer, Jeannin, P. Fischer - Paterlini, Ziegler, Rüthemann - Lemm.\n\n3. května 2005 (20:15) – Vídeň (Wiener Stadthalle)\nBranky Česka: 7:22 Pavel Kubina, 53:51 Petr Sýkora\nBranky Německa: nikdo\nRozhodčí: Henriksson (FIN) - Šeljanin (RUS), Lešnjak (SLO).\nVyloučení: 6:7 (1:0)\nDiváků: 8 300\n\nČesko: Tomáš Vokoun - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Jaromír Jágr, Václav Prospal, Martin Straka - Petr Sýkora, David Výborný, Václav Varaďa - Radek Dvořák, Petr Čajánek, Martin Ručinský - Aleš Hemský, Josef Vašíček, Petr Průcha.\n\nNěmecko: Müller - Bakos, Renz, Ehrhoff, Schauer, Kopitz, Retzer, Pyka, (21. Sulzer) - T. Martinec, Barta, Fical - Hecht, M. Goc, Kreutzer - Felski, Benda, Morczinietz - Lewandowski, Boos, Furchner.\n\n5. května 2005 (16:15) - Vídeň (Wiener Stadthalle)\nBranky Česka: 30:44 Aleš Hemský\nBranky Kazachstánu: nikdo\nRozhodčí: Lauff (SVK) - Šeljanin (RUS), Popovic (SUI)\nVyloučení: 5:8 (0:0)\nDiváků: 7 041\n\nČesko: Milan Hnilička - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Radek Dvořák, Václav Prospal, Martin Straka - Petr Sýkora, David Výborný, Václav Varaďa - Petr Průcha, Petr Čajánek, Martin Ručinský - Aleš Hemský, Josef Vašíček.\n\nKazachstán: Kolesnik - Antipin, Blochin, Litviněnko, Kovalenko, Koledajev, Sokolov, Argokov - Komisarov, Upper, Dudarev - Troščinskij, Pčeljakov, Ogorodnikov - A. Koreškov, J. Koreškov, Šafranov - R. Kozlov, Poliščuk, Alexandrov.\n\n5. května 2005 (20:15) - Vídeň (Wiener Stadthalle)\nBranky Německa: 15:10 Furchner\nBranky Švýcarska: 5:39 Rüthemann, 28:28 Plüss, 48:33 P. Fischer, 52:00 Plüss, 52:55 Forster.\nRozhodčí: Andersson (SWE) - Doucette (CAN), Lešnjak (SLO).\nVyloučení: 6:10 (0:4, 0:1) + Benda (GER) na 5 min a do konce utkání.\nDiváků: 7 500.\n\nNěmecko: Jonas - Bakos, Renz, Ehrhoff, Schauer, Kopitz, Retzer, Pyka, Sulzer - Lewandowski, Boos, Furchner - T. Martinec, Benda, Fical - Hecht, M. Goc, Kreutzer - Felski, A. Barta, Morczinietz.\n\nŠvýcarsko: M. Gerber - Keller, Streit, Bezina, Blindenbacher, Seger, Forster, Vauclair - Paterlini, Ziegler, Rüthemann - Di Pietro, Plüss, Della Rosa - Ambühl, Conne, Romy - Wischer, Jeannin, P. Fischer.\n\n\n Rusko - Švýcarsko 3:3 (2:2, 1:1, 0:0)\n\n6. května 2005 (20:15) - Vídeň (Wiener Stadthalle)\nBranky Ruska: 2:28 Pavel Dacjuk, 5:11 Ilja Kovalčuk, 38:36 Alexej Kovaljov\nBranky Švýcarska: 1:43 Lemm, 5:52 di Pietro, 22:38 Streit\nRozhodčí: Looker (USA) - Karlsson (SWE), Lesňjak (SLO)\nVyloučení: 6:10 (1:2)\nDiváků: 6 300.\n\nRusko: Zvjagin - Vyšedkevič, A. Markov, Karpovcev, Denisov, Rjazancev, Proškin, Gusev, Kalinin - Kovaljov, Dacjuk, Charitonov - Viktor Kozlov, Jašin, Sjomin - Afinogenov, Zinovjev, Kovalčuk - F. Fjodorov, Malkin, Ovečkin.\n\nŠvýcarsko: Aebischer - Seger, Forster, Keller, Streit, Bezina, Blindenbacher, Vauclair - Paterlini, Ziegler, Rüthemann - Di Pietro, Plüss, Della Rosa - Bartschi, Conne, Romy - Wischer, Jeannin, P. Fischer - Lemm.\n\n7. května 2005 (16:15) - Vídeň (Wiener Stadthalle)\nBranky Běloruska: 29:20 Jerkovič, 59:58 Kolcov\nBranky Kazachstánu: nikdo\nRozhodčí: Henriksson (FIN) - Blümel (CZE), Popovic (SUI).\nVyloučení: 4:5 (1:0)\nDiváků: 4 500.\n\nBělorusko: Mezin - Baško, Makrickij, Mikulčik, Jerkovič, Žurik, Svito, Kopat, Rjadinskij - Kolcov, Grabovskij, Cypljakov - Zadělenov, Skabelka, Kosticyn - Dudik, Krutikov, Meleško - Ugarov, Michalev, Strachov.\n\nKazachstán: Kolesnik - Antipin, Blochin, Kovalenko, Mazunin, Koledajev, A. Sokolov, Novopašin, Koledajev, Argokov - Komisarov, Upper, Dudarev - Troščinskij, Pčeljakov, Alexandrov - A. Koreškov, J. Koreškov, Šafranov - R. Kozlov, Poliščuk, Ogorodnikov.\n\n7. května 2005 (20:15) - Vídeň (Wiener Stadthalle)\nBranky Česka: 1:49 Petr Sýkora, 14:24 Martin Straka, 30:51 Tomáš Kaberle, 31:31 Aleš Hemský, 32:23 Pavel Kubina\nBranky Slovenska: 27:23 Martin Štrbák\nRozhodčí: T. Andersson (SWE) - Brodnicki (GER), Hämälainen (FIN)\nVyloučení: 5:4 (2:1)\nDiváků: 8 100.\n\nČesko: Tomáš Vokoun - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Jaromír Jágr, Václav Prospal, Martin Straka - Petr Sýkora, David Výborný, Jan Hlaváč - Radek Dvořák, Petr Čajánek, Martin Ručinský - Aleš Hemský, Radim Vrbata, Václav Varaďa.\n\nSlovensko: Rastislav Staňa (33. Ján Lašák) - Ľubomír Višňovský, Martin Štrbák, Radoslav Suchý, Jaroslav Obšut, Zdeno Chára, Dominik Graňák, Richard Lintner, René Vydarený - Žigmund Pálffy, Jozef Stümpel, Richard Zedník - Ľuboš Bartečko, Miroslav Šatan, Michal Handzuš - Marián Hossa, Pavol Demitra, Marián Gáborík - Vladimír Országh, Peter Pucher, Juraj Štefanka.\n\n8. května 2005 (16:15) - Vídeň (Wiener Stadthalle)\nBranky Slovenska: 34:34 Miroslav Šatan, 38:29 Marián Hossa, 44:12 Žigmund Pálffy\nBranky Švýcarska: 23:49 Rüthemann\nRozhodčí: Matsuoka (CAN) - Blümel (CZE), Lešňjak (SLO)\nVyloučení: 3:4 (1:1)\nDiváků: 7 400\nSlovensko: Lašák - Višňovský, Štrbák, Suchý, Obšut, Chára, Graňák, Lintner, Vydarený - Pálffy, Stümpel, Šatan - Marián Hossa, Demitra, Gáborík - Országh, Handuš, Zedník - Bartečko, Pucher, J. Štefanka.\n\nŠvýcarsko: M. Gerber - Vauclair, Bezina, Seger, Forster, Keller, Streit, Geyer - Wischer, Jeannin, Fischer - Paterlini, Rüthemann, Romy - Di Pietro, Plüss, Della Rosa - Ambühl, Conne, Lemm - Bartschi.\n\n8. května 2005 (20:15) - Vídeň (Wiener Stadthalle)\nBranky Česka: 16:32 David Výborný\nBranky Ruska: 32:59 Ilja Kovalčuk, 48:26 Alexandr Sjomin\nRozhodčí: Henriksson - Hämäläinen (FIN), Karlsson (SWE)\nVyloučení: 5:6 (1:2) + Martin Ručinský (CZE) na 10 minut.\nDiváků: 7 400\n\nČesko: Tomáš Vokoun - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Jaromír Jágr, Václav Prospal, Martin Straka - Petr Sýkora, David Výborný, Jan Hlaváč - Radek Dvořák, Petr Čajánek, Martin Ručinský - Radim Vrbata, Josef Vašíček, Václav Varaďa.\n\nRusko: Maxim Sokolov - Sergej Vyšedkejevič, Andrej Markov, Sergej Gusev, Dmitrij Kalinin, Alexandr Karpovcev, Denis Denisov, Alexandr Rjazancev , Vitalij Proškin - Alexej Kovaljov, Pavel Dacjuk, Alexandr Charitonov - Viktor Kozlov, Sergej Zinovjev, Ilja Kovalčuk - Vladimir Antipov, Alexej Jašin, Alexandr Sjomin - Maxim Afinogenov, Jevgenij Malkin, Ivan Něprjajev.\n\n9. května 2005 (16:15) - Vídeň (Wiener Stadthalle)\nBranky Ruska: 23:46 Pavel Dacjuk, 27:42 Alexandr Ovečkin, 35:47 Sergej Zinovjev\nBranky Kazachstánu: 57:38 Dudarev\nRozhodčí: Andersson (SWE) - Brodnicki (GER), Popovic (SUI)\nVyloučení: 3:7 (0:0)\nDiváků: 4 000\nRusko: Sokolov - Vyšedkevič, A. Markov, Karpovcev, Kalinin, Denisov, Rjazancev, Proškin - Kovaljov, Dacjuk, Ovečkin - Viktor Kozlov, Zinovjev, Kovalčuk - Antipov, Jašin, Sjomin - Afinogenov, Malkin, Něprjajev.\n\nKazachstán: Kolesnik (41. Ogurešnikov) - Antipin, Blochin, Kovalenko, Mazunin, Novopašin, A. Sokolov, Koledajev, Argokov - Komisarov, Upper, Dudarev - Troščinskij, Pčeljakov, Ogorodnikov - A. Koreškov, J. Koreškov, Šafranov - R. Kozlov, Poliščuk, Alexandrov.\n\n9. května 2005 (20:15) - Vídeň (Wiener Stadthalle)\nBranky Švýcarska: 1:55 Bezina, 59:34 Ziegler\nBranky Běloruska: nikdo\nRozhodčí: Henriksson (FIN) - Doucette (CAN), Šeljanin (RUS)\nVyloučení: 6:7 (0:0)\nDiváků: 5 000\nŠvýcarsko: M. Gerber - Streit, Keller, Seger, Forster, Blindenbacher, Bezina, Vauclair - Paterlini, Rüthemann, Ziegler - Di Pietro, Plüss, Della Rosa - Ambühl, Conne, Romy - Jeannin, Fischer, Lemm.\n\nBělorusko: Mezin - Baško, Makrickij, Mikulčik, Rjadinskij, Žurik, Svito, Kopat - Kolcov, Grabovskij, Cypljakov - Zadělenov, Skabelka, Kosticyn - Dudik, Krutikov, Meleško - Ugarov, Michalev, Strachov.\n\n10. května 2005 (16:15) - Vídeň (Wiener Stadthalle)\nBranky Slovenska: 5:58 Miroslav Šatan, 23:17 Žigmund Pálffy, 42:54 Michal Handzuš\nBranky Kazachstánu: 9:47 Ogorodnikov\nRozhodčí: Looker (USA) - Blümel (CZE), Šeljanin (RUS)\nVyloučení: 6:10 (2:1)\nDiváků: 6 500\nSlovensko: Lašák - Višňovský, Štrbák, Chára, Graňák, Obšut, Suchý, Lintner, Vydarený - Pálffy, Stümpel, Šatan - Marián Hossa, Demitra, Gáborík - Zedník, Handuš, Bartečko - Marcel Hossa, Pucher, Juraj Štefanka.\n\nKazachstán: Ogurešnikov - Antipin, Blochin, Mazunin, Kovalenko, Novopašin, A. Sokolov, Koledajev, Argokov - Komisarov, Upper, Dudarev - Troščinskij, Pčeljakov, Ogorodnikov - A. Koreškov, J. Koreškov,\nŠafranov - R. Kozlov, Poliščuk, Alexandrov.\n\n10. května 2005 (20:15) - Vídeň (Wiener Stadthalle)\nBranky Česka: 16:28 Petr Čajánek, 26:43 Jan Hlaváč, 32:46 Jaromír Jágr, 46:42 Martin Straka, 49:41 Václav Varaďa\nBranky Běloruska: 37:59 Kolcov\nRozhodčí: Matsuoka (CAN) - Lešňjak (SLO), Popovic (SUI)\nVyloučení: 4:3 (0:0)\nDiváků: 5 900\nČesko: Tomáš Vokoun - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Jaromír Jágr, Václav Prospal, Martin Straka - Petr Sýkora, David Výborný, Jan Hlaváč - Radek Dvořák, Petr Čajánek, Martin Ručinský - Radim Vrbata, Josef Vašíček, Václav Varaďa.\n\nBělorusko: Šabanov - Baško, Makrickij, Rjadinskij, Svito, Mikulčik, Kopat, Žurik - Kolcov, Grabovskij, Cypljakov - Zadělenov, Skabelka, Kosticyn - Ugarov, Krutinov, Meleško - Michaljov, Strachov, Dudik.\n\n\n USA - Finsko 4:4 (1:1, 0:0, 3:3)\n\n6. května 2005 (20:15) - Innsbruck (Olympiahalle Innsbruck)\nBranky USA: 12:30 Richard Park, 45:16 Brett Hauer, 46:37 Mike Modano, 59:20 Mark Parrish\nBranky Finska: 3:38 Timo Parssinen, 46:53 Niklas Hagman, 53:10 Olli Jokinen, 54:57 Jarkko Ruutu\nRozhodčí: Minář (CZE) - Oskirko (RUS), Halecký (SVK)\nVyloučení: 4:6 (2:2)\nDiváků: 4 500\n\nUSA: Conklin - Gill, Roach, Martin, Miller, Hauer, Leopold, Liles - Parrish, Weight, Park - Knuble, Modano, Cole - Legwand, Stastny, Gionta - York, Halpern, Hall.\n\nFinsko: Bäckström - Karalahti, Timonen, Nummelin, Niemi, Kukkonen, Väänänen, Saravo - Kallio, Olli Jokinen, Peltonen - Hentunen, Niko Kapanen, Pärssinen - Hagman, Jussi Jokinen, Rita - Eloranta, Pakaslahti, Hahl - Jarkko Ruutu.\n\n7. května 2005 (16:15) - Innsbruck (Olympiahalle Innsbruck)\nBranky Lotyšska: 33:38 Tambijevs, 45:15 Skrastinš, 57:05 Semjonovs\nBranky Ukrajiny: nikdo\nRozhodčí: Reiber (SUI) - Laschowski (CAN), Fonselius (FIN)\nVyloučení: 2:6 (0:0)\nDiváků: 4 000\nLotyšsko: Irbe - Saviels, Skrastinš, Sorokins, Tribuncovs, Lavinš, Ignatěvs, Galvinš - Cipruss, Pantěljejevs, Macijevskis - Semjonovs, Niživijs, Tambijevs - Ankipans, Sprukts, Cipulis - Vasiljevs, Širokovs, Ziedinš.\n\nUkrajina: Simčuk - Klimentěv, Tolkunov, Zavalňuk, Srjubko, Guňko (27. O. Timčenko), Ljutkevič, V. Timčenko, Isajenko - Litviněnko, Cyrul, Salnikov - Šachrajčuk, Varlamov, Kasjančuk - Savenko,\nSemenčenko, Bobrovnikov - Matvijčuk, Gniděnko.\n\n7. května 2005 (20:15) - Innsbruck (Olympiahalle Innsbruck)\nBranky Kanady: 8:13 Joe Thornton, 8:48 Dany Heatley, 22:07 Shane Doan, 46:50 Rick Nash\nBranky Švédska: 16:27 Daniel Sedin, 26:56 Samuel Påhlsson, 28:14 Mikael Samuelsson, 38:27 Henrik Zetterberg, 53:47 Kenny Jönsson\nRozhodčí: Bulanov (RUS) - Pouzar (CZE), Halecký (SVK)\nVyloučení: 8:6 (1:0)\nDiváků: 6 500\n\nKanada: Brodeur - Redden, Hannan, Boyle, Souray, Jovanovski, Regehr, Phillips - Smyth, Draper, Maltby - Nash, Thornton, Gagne - Heatley, Morrison, Doan - Fisher, Marleau, Morrow.\n\nŠvédsko: Lundqvist - Kronwall, Bäckman, Norström, Lindström, R. Sundin, M. Johansson, Kenny Jönsson - Alfredsson, Pahlsson, Axelsson - Weinhandl, Hedström, Zetterberg - Nordström, Jörgen Jönsson, Kahnberg - Daniel Sedin, Henrik Sedin, M. Samuelsson - Höglund.\n\n8. května 2005 (16:15) - Innsbruck (Olympiahalle Innsbruck)\nBranky Kanady: 39:10 Wade Redden, 48:58 Rick Nash, 49:49 Patrick Marleau\nBranky Finska: 11:00 Niklas Hagman, 24:02 Jukka Hentunen, 46:19 Tomi Kallio\nRozhodčí: Lauff (SVK) - Pouzar (CZE), Oskirko (RUS)\nVyloučení: 4:3 (0:1)\nDiváků: 5 000\n\nKanada: Luongo - Redden, Hannan, Boyle, Souray, Jovanovski, Regehr, Phillips - Maltby, Draper, Smyth - Nash, Thornton, Gagne - Heatley, Morrison, Doan - Fisher, Marleau, Morrow.\n\nFinsko: Bäckström - Karalahti, Söderholm, Nummelin, Niemi, Kukkonen, Väänänen, Saravo - Kallio, Olli Jokinen, Hagman - Hentunen, Niko Kapanen, Pärssinen - Jussi Jokinen, Viuhkola, Rita - Eloranta, Pakaslahti, Jarkko Ruutu - Hahl.\n\n8. května 2005 (20:15) - Innsbruck (Olympiahalle Innsbruck)\nBranky Švédska: 50:23 Johan Franzén\nBranky USA: 42 Mike Knuble, 26:21 Yan Stastny, 27:40 Erik Cole, 47:39 Mike Modano, 48:43 Brian Gionta\nRozhodčí: Schütz (GER) - Fonselius (FIN), Vaško (BLR)\nVyloučení: 4:8 (0:1)\nDiváků: 5 000\nŠvédsko: Lundqvist - Kronwall, Bäckman, Rhodin, Kenny Jönsson, R. Sundin, M. Johansson, Norström - Alfredsson, Pahlsson, Axelsson - Weinhandl, Hedström, Zetterberg - Daniel Sedin, Henrik Sedin, M. Samuelsson - Franzén, Jörgen Jönsson, Kahnberg - Höglund.\n\nUSA: DiPietro - Martin, Miller, Gill, Roach, Leopold, Liles, Hauer - Parrish, Weight, Park - Knuble, Modano, Cole - Halpern, Stastny, Parise - York, Gionta, Legwand - Hall.\n\n9. května 2005 (16:15) - Innsbruck (Olympiahalle Innsbruck)\nBranky USA: 42:45 Brett Hauer\nBranky Ukrajiny: 30:15 Kasjančuk\nRozhodčí: Lauff (SVK) - Takula (SWE), Oskirko (RUS)\nVyloučení: 6:9 (1:0)\nDiváků: 1 000\nUSA: Conklin - Suter, Martin, Hauer, Leopold, Miller, Gill, Liles - Knuble, Modano, Cole - Roach, Weight, Legwand - Parise, Stastny, Gionta - York, Halpern, Hall.\n\nUkrajina: Simčuk - Klimentěv, Tolkunov, Isajenko, Srjubko, Ljutkevič, Guňko - Varlamov, Cyrul, Salnikov - O. Timčenko, Zavalňuk, Matvijčuk - Litviněnko, Bobrovnikov, Savenko - Gniděnko, Semenčenko, Kasjančuk.\n\n9. května 2005 (20:15) - Innsbruck (Olympiahalle Innsbruck)\nRozhodčí: Reiber (SUI) - Halecký (SVK), Laschowski (CAN)\nVyloučení 2:4 (0:0)\nDiváků: 2 500\nFinsko: Bäckström - Karalahti, Timonen, Nummelin, Niemi, Kukkonen, Väänänen, Söderholm - Kallio, Olli Jokinen, Hagman - Hentunen, Niko Kapanen, Pärssinen - Jussi Jokinen, Viuhkola, Peltonen - Eloranta, Pakaslahti, Jarkko Ruutu - Rita.\n\nLotyšsko: Irbe - Sorokins, Tribuncovs, Saviels, Skrastinš, Lavinš, Ignatěvs, Galvinš - Cipruss, Širokovs, Pantěljejevs - Semjonovs, Niživijs, Tambijevs - Ankipans, Sprukts, Cipulis - Redlihs, Vasiljevs, Ziedinš - Macijevskis.\n\n10. května 2005 (16:15) - Innsbruck (Olympiahalle Innsbruck)\nBranky Ukrajiny: 10:43 Srjubko\nBranky Kanady: 6:43 Brendan Morrison, 49:54 Rick Nash\nRozhodčí: Šindler (CZE) - Feola (USA), Takula (SWE)\nVyloučení: 7:4 (0:1)\nDiváků: 1 500\n\nUkrajina: Simčuk - Klimentěv, Tolkunov, V. Timčenko, Ljutkevič, Isajenko, Srjubko, Zavalňuk - Varlamov, Cyrul, Salnikov - Litviněnko, Bobrovnikov, Savenko - Gniděnko, Semenčenko, Kasjančuk - Matvijčuk.\n\nKanada: Brodeur - Boyle, Redden, Hannan, Phillips, Jovanovski, Regehr, Souray - Nash, Thornton, Gagne - Heatley, Morrison, Doan - Maltby, Draper, Smyth - Fisher, Marleau, Morrow.\n\n10. května 2005 (20:15) - Innsbruck (Olympiahalle Innsbruck)\nBranky Švédska: 0:28 Niklas Kronwall, 14:47 Daniel Alfredsson, 19:15 Christian Bäckman, 21:05 Thomas Rhodin, 36:10 Magnus Johansson, 40:24 Jörgen Jönsson, 46:41 Jörgen Jönsson, 47:01 Peter Nordström, 52:50 Jonas Höglund\nBranky Lotyšska: 50:04 Ziedinš\nRozhodčí: Schütz (GER) - Halecký (SVK), Laschowski (CAN)\nVyloučení: 7:8 (4:0)\nDiváků: 3 000\nŠvédsko: Lundqvist - Kronwall, Bäckman, Rhodin, Kenny Jönsson, R. Sundin, M. Johansson, Norström - Alfredsson, Pahlsson, Axelsson - Weinhandl, Zetterberg, Hedström - Daniel Sedin, Henrik Sedin, M. Samuelsson - Nordström, Jörgen Jönsson, Höglund - Franzén.\n\nLotyšsko: Irbe (21. Masalskis) - Sorokins, Tribuncovs, Saviels, Skrastinš, Lavinš, Ignatěvs, Bartulis, Galvinš - Cipruss, Širokovs, Pantěljejevs - Semjonovs, Niživijs, Tambijevs - Ankipans, Sprukts, Cipulis - Redlihs, Vasiljevs, Ziedinš.\n\n Česko - USA 3:2sn (0:1, 0:1, 2:0)\n\n12. května 2005 (16:15) - Vídeň (Wiener Stadthalle)\nBranky Česka: 41:40 Marek Židlický, 49:50 Jaroslav Špaček, rsn. Martin Ručinský\nBranky USA: 9:18 Mike Modano, 25:47 Mark Parrish\nRozhodčí: Matsuoka (CAN) - Hämäläinen (FIN), Karlsson (SWE)\nVyloučení: 7:7 (0:1)\nDiváků: 7 700\n\nČesko: Tomáš Vokoun - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Jaromír Jágr, Václav Prospal, Martin Straka - Petr Sýkora, David Výborný, Jan Hlaváč - Radek Dvořák, Petr Čajánek, Martin Ručinský - Aleš Hemský, Josef Vašíček, Václav Varaďa\n\nUSA: Rick DiPietro - Andy Roach, Hal Gill, Aaron Miller, Paul Martin, Brett Hauer, Jordan Leopold, John-Michael Liles - Erik Cole, Mike Modano, Mike Knuble - Mark Parrish, Doug Weight, Mike York - Brian Gionta, Zach Parise, Yan Stastny - Kevyn Adams, Jeff Halpern, Adam Hall\n\n12. května 2005 (16:15) - Innsbruck (Olympiahalle Innsbruck)\nBranky Kanady: 5:52 Dany Heatley, 16:47 Ryan Smyth, 24:21 Simon Gagne, 48:15 Simon Gagne, 55:38 Joe Thornton\nBranky Slovenska: 0:45 Marián Gáborík, 8:22 Michal Handzuš, 34:08 Pavol Demitra, 43:46 Pavol Demitra\nRozhodčí: Andersson (SWE) - Fonselius (FIN), Takula (SWE)\nVyloučení: 7:8 (1:1, 0:1) + René Vydarený (SVK) na 10 minut.\nDiváků: 6 000\n\nKanada: Brodeur - Boyle, Redden, Jovanovski, Regehr, Hannan, Phillips, Souray - Nash, Thornton, Gagne - Heatley, Morrison, Smyth - Maltby, Draper, Doan - Walker, Marleau, Morrow - Fisher.\n\nSlovensko: Lašák - Višňovský, Štrbák, Chára, Graňák, Obšut, Suchý, Lintner, Vydarený - Pálffy, Stümpel, Šatan - Marián Hossa, Demitra, Gáborík - Zedník, Handzuš, Bartečko - Juraj Štefanka, Pucher, Marcel Hossa.\n\n12. května 2005 (20:15) - Innsbruck (Olympiahalle Innsbruck)\nBranky Švédska: 6:45 Niklas Kronwall, 24:43 Daniel Sedin\nBranky Švýcarska: 1:20 Plüss\nRozhodčí: Minář (CZE) - Halecký (SVK), Laschowski (CAN)\nVyloučení: 6:7 (0:1) + Samuel Påhlsson (SWE) na 10 minut.\nDiváků: 5 500\n\nŠvédsko: Lundqvist - Kronwall, Bäckman, Rhodin, Kenny Jönsson, R. Sundin, M. Johansson, Norström - Alfredsson, Pahlsson, Axelsson - Kahnberg, Zetterberg, Hedström - Nordström, Jörgen Jönsson, Höglund - Daniel Sedin, Henrik Sedin, M. Samuelsson - Franzén.\n\nŠvýcarsko: M. Gerber - Streit, Keller, Seger, Forster, Blindenbacher, Bezina, Vauclair, Geyer - Paterlini, Rüthemann, Ziegler - Di Pietro, Plüss, Della Rosa - Ambühl, Conne, Romy - Jeannin, Fischer, Lemm.\n\n12. května 2005 (20:15) - Vídeň (Wiener Stadthalle)\nBranky Ruska: 16:03 Alexandr Ovečkin, 17:45 Sergej Gusev, 31:04 Pavel Dacjuk\nBranky Finska: 7:34 Petri Pakaslahti, 12:13 Jukka Hentunen, 18:52 Kimmo Timonen\nSamostatné nájezdy: Alexej Jašin, Pavel Dacjuk, Maxim Afinogenov - Niklas Hagman, Niko Kapanen.\nRozhodčí: Reiber (SUI) - Blümel (CZE), Doucette (CAN)\nVyloučení: 4:6 (1:2, 1:0) + Alexej Kovaljov (RUS) na 10 minut.\nDiváků: 8 000\n\nRusko: Sokolov - Vyšedkevič, A. Markov, Gusev, Kalinin, Karpovcev, Denisov, Rjazancev, Proškin - Kovaljov, Dacjuk, Charitonov - Viktor Kozlov, Zinovjev, Kovalčuk - Antipov, Jašin, Sjomin - Afinogenov, Malkin, Ovečkin.\n\nFinsko: Bäckström - Karalahti, Timonen, Nummelin, Niemi, Kukkonen, Väänänen, Söderholm - Kallio, Olli Jokinen, Peltonen - Hentunen, Niko Kapanen, Pärssinen - Jussi Jokinen, Viuhkola, Hagman - Rita, Pakaslahti, Jarkko Ruutu - Eloranta.\n\n Rusko - Kanada 3:4 (0:3, 2:1, 1:0)\n\n14. května 2005 (16:15) - Vídeň (Wiener Stadthalle)\nBranky Ruska: 34:22 Alexandr Sjomin, 39:18 Alexej Jašin, 46:27 Alexandr Ovečkin\nBranky Kanady: 1:38 Wade Redden, 5:46 Sheldon Souray , 10:37 Dany Heatley, 21:40 Ed Jovanovski\nRozhodčí: Henriksson (FIN) - Feola (USA), Takula (SWE)\nVyloučení: 7:5 (0:2) + Sergej Zinovjev, Andrej Markov (RUS) 10 minut.\nDiváků: 8 400\n\nRusko: Sokolov - Vyšedkevič, A. Markov, Gusev, Kalinin, Karpovcev, Denisov, Rjazancev, Proškin - Kovaljov, Dacjuk, Charitonov - Viktor Kozlov, Jašin, Sjomin - Kovalčuk, Zinovjev, F. Fjodorov - Afinogenov, Malkin, Ovečkin.\n\nKanada: Brodeur - Jovanovski, Regehr, Boyle, Redden, Hannan, Souray, Phillips - Nash, Thornton, Gagné - Heatley, Morrison, Smyth - Maltby, Draper, Doan - Walker, Marleau, Morrow - Fisher.\n\n14. května 2005 (20:15) - Vídeň (Wiener Stadthalle)\nBranky Česka: 35:03 Petr Čajánek, 45:16 Martin Straka, 64:43 Radek Dvořák\nBranky Švédska: 31:39 Jonathan Hedström, 52:05 Daniel Sedin\nRozhodčí: Looker (USA) - Šejlanin (RUS), Doucette (CAN)\nVyloučení: 7:6 (0:1)\nDiváků: 8 400\n\nČesko: Tomáš Vokoun - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Jaromír Jágr, Václav Prospal, Martin Straka - Petr Sýkora, David Výborný, Jan Hlaváč - Radek Dvořák, Petr Čajánek, Martin Ručinský - Aleš Hemský, Josef Vašíček, Václav Varaďa.\n\nŠvédsko: Henrik Lundqvist - Niklas Kronwall, Christian Bäckman, Thomas Rhodin, Mattias Norström, Ronnie Sundin, Magnus Johansson, Sanny Lindström - Daniel Alfredsson, Samuel Påhlsson, Per-Johan Axelsson - Mattias Weinhandl, Henrik Zetterberg, Jonathan Hedström - Jonas Höglund, Peter Nordström, Jörgen Jönsson - Mikael Samuelsson, Henrik Sedin, Daniel Sedin - Johan Franzén\n\n Česko - Kanada 3:0 (1:0, 0:0, 2:0)\n\n15. května 2005 (20:15) - Vídeň (Wiener Stadthalle)\nBranky Česka: 4:13 Václav Prospal, 43:12 Martin Ručinský, 59:07 Josef Vašíček\nBranky Kanady: nikdo\nRozhodčí: T. Andersson - Karlsson (SWE), Hämäläinen (FIN)\nVyloučení: 10:10 (0:0, 1:0) + Dany Heatley (CAN) na 10 minut.\nDiváků: 7 999\n\nČesko: Tomáš Vokoun - Jiří Šlégr, Tomáš Kaberle, Pavel Kubina, Jaroslav Špaček, Marek Židlický, Jiří Fischer, František Kaberle, Jan Hejda - Jaromír Jágr, Petr Čajánek, Martin Ručinský - Radek Dvořák, Václav Prospal, Martin Straka - Aleš Hemský, David Výborný, Jan Hlaváč - Petr Sýkora, Josef Vašíček, Václav Varaďa.\n\nKanada: Martin Brodeur - Dan Boyle, Wade Redden, Ed Jovanovski, Robyn Regehr, Chris Phillips, Sheldon Souray , Scott Hannan - Shane Doan, Kris Draper, Kirk Maltby - Rick Nash, Joe Thornton, Simon Gagne - Dany Heatley, Brendan Morrison, Ryan Smyth - Scott Walker, Patrick Marleau, Brenden Morrow.\n\n Švédsko - Rusko 3:6 (2:3, 0:3, 1:0)\n\n15. května 2005 (16:15) - Vídeň (Wiener Stadthalle)\nBranky Švédska: 8:11 Ronnie Sundin, 19:13 Henrik Zetterberg, 42:46 Henrik Sedin\nBranky Ruska: 1:02 Maxim Afinogenov, 3:58 Maxim Afinogenov, 15:24 Alexej Kovaljov, 21:33 Alexandr Ovečkin, 25:57 Alexej Jašin, 28:43 Alexandr Sjomin\nRozhodčí: Reiber - Laschowski (CAN), Halecký (SVK)\nVyloučení: 6:6 (1:0)\nDiváků: 8 000\n\nŠvédsko: Lundqvist (21. Holmqvist) - Kronwall, Bäckman, Rhodin, Norström, R. Sundin, M. Johansson, S. Lindström - Höglund, Nordström, Jörgen Jönsson - Franzén, Pahlsson, Kahnberg - Zetterberg, Alfredsson, Hedström - M. Samuelsson, Henrik Sedin, Daniel Sedin - Weinhandl.\n\nRusko: Sokolov - Vyšedkevič, A. Markov, Rjazancev, Proškin, Gusev, Kalinin, Denisov - Kovaljov, Dacjuk, Charitonov - Afinogenov, Malkin, Ovečkin - Viktor Kozlov, Jašin, Sjomin - Kovalčuk, Zinovjev, Antipov - Něprjajev.\n\n Slovinsko - Dánsko 4:3 (0:3, 1:0, 3:0)\n\n6. května 2005 (16:15) - Innsbruck (Olympiahalle Innsbruck)\nBranky Slovinska: 37:26 Jan, 43:47 Kopitar, 44:10 Rožič, 51:15 Terglav\nBranky Dánska: 5:05 Damgaard, 11:55 K. Degn, 12:17 Nielsen\nRozhodčí: Šindler (CZE) - Feola (USA), Takula (SWE)\nVyloučení: 10:6 (0:1, 1:0)\nDiváků: 2 500\n\nSlovinsko: Glavič - Ciglenečki, Varl, Zajc, Goličič, Dervarič, Robar, Sotlar, Klinar - Jan, Kopitar, M. Rodman - Rožič, Razingar, Žagar - Terglav, Avgustinčič, Kontrec - Šivic, Hafner, D. Rodman.\n\nDánsko: P. Hirsch - Schioldan, Dahlmann, Andreasen, Damgaard, Akesson, Johnsen, Möller - Andersen, Green, K. Degn - Regin, F. Nielsen, Kjargaard - L. Degn, True, Monberg - Smidt, Grey.\n\n6. května 2005 (16:15) - Vídeň (Wiener Stadthalle)\nBranky Rakouska: 22:24 A. Lakos, 51:06 A. Lakos\nBranky Německa: 2:42 Kathan, 16:09 A. Barta\nRozhodčí: Matsuoka - Doucette (CAN), Šeljanin (RUS)\nVyloučení: 5:6 (1:0)\nDiváků: 6 000\n\nRakousko: Brückler - A. Lakos, Viveiros, Unterluggauer, Ulrich, P. Lakos, Lukas, Klimbacher - Setzinger, Kalt, Welser - Trattnig, T. Pöck, Ressmann - Ch. Harand, Kaspitz, Peintner - Schuller, Schaden, Raimund Divis - P. Harand.\n\nNěmecko: Müller - Ehrhoff, Schubert, Retzer, Kopitz, Bakos, Renz, Schauer, Pyka - Fical, M. Goc, Kreutzer - T. Martinec, Benda, Hecht - Lewandowski, Boos, Furchner - Felski, A. Barta, Kathan.\n\n8. května 2005 (12:15) - Innsbruck (Olympiahalle Innsbruck)\nBranky Rakouska: 11:05 P. Lakos, 18:06 Unterluggauer, 18:39 R. Lukas\nBranky Dánska: 1:20 Nielsen, 32:02 Grey, 36:03 Green, 47:41 Nielsen\nRozhodčí: Minář (CZE) - Takula (SWE), Feola (USA)\nVyloučení: 6:6 (1:1, 0:1)\nDiváků: 4 000\n\nRakousko: Brückler - A. Lakos, Viveiros, Unterluggauer, Ulrich, P. Lakos, R. Lukas, Stewart - Setzinger, Kalt, Welser - Trattnig, T. Pöck, Ressmann - Ch. Harand, Kaspitz, Peintner - Schuller, Schaden, Raimund Divis - P. Harand.\n\nDánsko: P. Hirsch (19. Madsen) - Andreasen, Damgaard, Schioldan, Dahlmann, Akesson, Möller, Johnsen - Andersen, Green, Kjargaard - Regin, F. Nielsen, Hansen - L. Degn, Monberg, K. Degn - Smidt, Grey, True -\nDresler.\n\n9. května 2005 (12:15) - Innsbruck (Olympiahalle Innsbruck)\nBranky Slovinska: 49:06 Kontrec\nBranky Německa: 3:35 M. Goc, 10:33 Kreutzer, 19:32 Hecht, 27:06 Benda, 27:59 Furchner, 28:46 Hecht, 30:58 Boos, 33:31 M. Goc, 48:26 T. Martinec\nRozhodčí: Minář (CZE) - Vaško (BLR), Feola (USA)\nVyloučení: 7:6 (0:4, 0:1)\nDiváků: 2 000\n\nSlovinsko: Glavič (34. Hočevar) - Varl, Ciglenečki, Zajc, Goličič, Dervarič, Robar, Sotlar, Klinar - Jan, Kopitar, M. Rodman - Rožič, Razingar, Žagar - Terglav, Avgustinčič, Kontrec - Šivic, Pretnar, D. Rodman.\n\nNěmecko: Müller - Kopitz, Retzer, Ehrhoff, Schubert, Bakos, Renz, Schauer, Pyka - T. Martinec, Benda, Hecht - Fical, M. Goc, Kreutzer - Lewandowski, Boos, Furchner - Felski, A. Barta, Kathan.\n\n10. května 2005 (12:15) - Innsbruck (Olympiahalle Innsbruck)\nBranky Německa: 3:16 Hecht, 25:44 Boos\nBranky Dánska: 14:00 Andreasen, 36:08 Grey, 49:28 K. Degn\nRozhodčí: Bulanov (RUS) - Pouzar (CZE), Fonselius (FIN)\nVyloučení: 7:7 (1:1)\nDiváků: 1 000\nNěmecko: Müller - Ehrhoff, Schubert, Kopitz, Retzer, Renz, Sulzer, Schauer, Pyka - Fical, M. Goc, Kreutzer - T. Martinec, Benda, Hecht - Lewandowski, Boos, Furchner - Felski, A. Barta, Kathan.\n\nDánsko: P. Hirsch - Andreasen, Damgaard, Schioldan, Dahlmann, Akesson, Möller, Johnsen - Andersen, Green, Kjargaard - Regin, F. Nielsen, Hansen - L. Degn, Monberg, K. Degn - Smidt, Grey, True - Dresler.\n\n11. května 2005 (20:15) - Innsbruck (Olympiahalle Innsbruck)\nBranky Rakouska: 4:06 Kaspitz, 41:07 Unterluggauer\nBranky Slovinska: 25:14 Jan, 34:05 M. Rodman, 36:48 Razingar, 45:42 Jan, 49:25 Jan, 51:41 Dervarič\nRozhodčí: Bulanov (RUS) - Laschowski (CAN), Vaško (BLR)\nVyloučení: 11:9 (1:2) + Unterluggauer (AUT) na 10 minut.\nDiváků: 3 500\n\nRakousko: Brückler (50. Penker) - A. Lakos, Ulrich, Unterluggauer, T. Pöck, P. Lakos, R. Lukas, Stewart - Setzinger, Kalt, Welser - Trattnig, Kaspitz, Peintner - Ch. Harand, Raimund Divis, P. Harand - Schuller, Schaden, Horsky - Ressmann.\n\nSlovinsko: Glavič - Varl, Ciglenečki, Dervarič, Robar, Zajc, Goličič, Sotlar, Klinar - Razingar, Kopitar, M. Rodman - Jan, Kontrec, Terglav - Rožič, Avgustinčič, Žagar - Šivic, Pretnar, D. Rodman.\n\n\n\n"}
{"id": "19076", "url": "https://cs.wikipedia.org/wiki?curid=19076", "title": "Imperialismus", "text": "Imperialismus\n\nImperialismus je pojem užívaný k označení velmocenské, dobyvačné, expanzivní a militantní politiky, vedené snahou o rozšíření vlivu jednoho státu nad jinými s cílem vytvoření velmoci nebo získání dominantního vlivu nad územím, na které si tento stát činí nárok z historických, nacionálních, náboženských, ekonomických nebo politických důvodů (přírodní bohatství, levné pracovní síly, strategické body).\n\nPůvodně byl tímto pojmem označován růst a upevňování britského impéria. Pod různými záminkami byl původcem vzniku dalších koloniálních říší ovládajících Afriku, Oceánii, Asii; byl užíván například Francií při rozšiřování civilizace, Ruskem (myšlenka panslavismu), Německem (víra ve výjimečnost německého národa), Japonskem (nové uspořádání východní Asie) či USA. Imperialisté svoji expanzivní politiku vždy zdůvodňovali jejím pozitivním dopadem – šířením civilizace, kultury, ekonomické prosperity, lidských práv nebo demokracie.\n\nVladimir Iljič Lenin použil výraz \"imperialismus\" pro označení své politické současnosti. Podle něj se jednalo o poslední fázi vývoje kapitalismu, kterou charakterizovaly vláda monopolů a dělení světa a jeho bohatství mezi největší kapitalistické mocnosti, doprovázené krizemi a válkami. Tuto svou teorii sepsal v díle \"Imperialismus, poslední stádium kapitalismu\" (1916). Zde v první kapitole rozděluje vývoj monopolů následovně:\n„Imperialismus,“ uvedl v předmluvě již necenzurovaného vydání z roku 1920, „je předehra sociální revoluce proletariátu. To se od roku 1917 potvrdilo ve světovém měřítku.“\n\nPozději příznivci Lenina a leninismu jako imperialisty označovali „tábor“ svých protivníků v čele s USA.\n\n\n"}
{"id": "19077", "url": "https://cs.wikipedia.org/wiki?curid=19077", "title": "Paul Kruger", "text": "Paul Kruger\n\nStephanus Johannes Paul Kruger, známý jako \"strýček Paul\", (10. říjen 1825, Cradock – 14. červenec 1904, Clarens) byl významný búrský politik a prezident Transvaalu (1880–1902).\n\nNarodil se v Cradocku v Kapské kolonii v rodině pruského původu. Prezidentem byl zvolen 30. prosince 1880 a poté ještě 3x, naposled v roce 1898. V roce 1883 navštívil Anglii a účastnil se jednání o revizi tzv. Pretorijské konvence z roku 1881. Objevení ložisek zlata na území Transvaalu a Svobodného státu Oranžsko (1887) vyhodnotil velice předvídavě jako smrtelnou hrozbu pro búrský stát, když řekl na zasedání Volksraadu poslancům: \"„Namísto radosti byste měli plakat, protože tohle zlato způsobí, že naše zem nasákne krví!“\" Kruger po velkém váhání povolil nakonec Britům vstup do země (aby oživili ekonomiku a rozběhli efektivnější doly), ale prosadil zákony, které by jim neumožnily získat občanství a tudíž ani občanská práva a jejich podnikání vysoce zdanil. Británie na to posléze zareagovala ultimátem, které požadovalo udělení občanských práv této skupině obyvatel. Kruger nechtěl takovou změnu připustit (v největších městech již bylo více Angličanů než Búrů a Kruger se bál, že by využili tohoto faktu ke zničení nebo ovládnutí státu). Svůj postoj prosadil i přes odpor umírněné frakce ve Volksraadu, v jejímž čele stál Koos de la Rey, což vyústilo v druhou búrskou válku. V té Kruger zastával stanovisko, že budou-li Búrové bojovat dostatečně tvrdě a dlouho, Angličané válku vzdají jako ztrátovou. Nepřipouštěl si to, na co správně poukazovali někteří další politici, že Británie si už druhý debakl dovolit nemůže a že tentokráte zaplatí jakoukoliv cenu, aby Búry zlomila.\n\nV říjnu 1900 opustil Transvaal na holandské válečné lodi a vydal se na cestu po Evropě v zoufalé snaze sehnat mezinárodní podporu pro búrské republiky hroutící se pod náporem zdrcující přesily britských vojsk. Navštívil Nizozemsko a Francii, pokoušel se jednat s Německem, ale marně. V červenci 1901 zemřela jeho žena, která s ním kvůli nemoci nemohla odplout. Zdrcen její smrtí a sám již vážně nemocný shledal, že jeho snaha sehnat pomoc je marná, rezignoval na další diplomatické úsilí a usadil se v exilu ve Švýcarsku, kde v roce 1904 zemřel. Otázka, dokdy byl prezidentem Transvaalu (nikdy nerezignoval), může být zodpovězena 3 způsoby. Buď lze uvažovat o 31. květnu 1902, kdy kapitulovaly poslední búrské jednotky, nebo o roce 1901, kdy Velká Británie vyhlásila novou anexi Transvaalu, anebo až o datu jeho úmrtí. Podobný zmatek vládne ohledně jeho prezidentství v letech 1880–1881, kdy britští historici prosazují převážně rok 1881, neboť uznávají platnost první anexe Transvaalu (1877–1881).\n\nPohřben byl 16. prosince 1904 v Pretorii. Jeho statkářská rezidence byla přestavěna na muzeum a byl po něm pojmenován Krugerův národní park.\n"}
{"id": "19079", "url": "https://cs.wikipedia.org/wiki?curid=19079", "title": "Holandsko", "text": "Holandsko\n\nHolandsko () je název středozápadní části a historického území Nizozemska, který se často (nikoli však správně) používá pro označení celého státu.\n\nV době Svaté říše římské bylo \"Holland\" jedním z hrabství, později nejdůležitější provincií Republiky spojených nizozemských provincií (\"Republiek der Zeven Verenigde Nederlanden\", 1581–1795). V napoleonských letech 1806–1810 však existovalo Holandské království, pod které spadalo téměř celé Nizozemsko a také Východní Frísko.\n\nDnešní Holandsko tvoří dvě provincie: Severní Holandsko (\"Noord-Holland\") a Jižní Holandsko (\"Zuid-Holland\"), které vznikly v roce 1840. Již v době Nizozemské republiky tvořilo Holandsko politické, ekonomické i kulturní centrum, v Holandsku se nachází nejvýznamnější města a přístavy, např. Amsterdam, Rotterdam, Haag, Delft atd.\n\nTermín \"Holandsko\" se poprvé objevil v pramenech z roku 866 jako označení oblasti v okolí Haarlemu a od roku 1064 se tak začalo označovat celé hrabství. Od té doby se obyvatelé Holandska začali označovat jako „Holanďané“. Termín \"Holland\" je odvozen ze středonizozemského slova \"holtland\" („lesnatá země“), neboť krajina byla pokryta velkým množstvím lesů. Tato písemná varianta se používala asi do 14. století, kdy se ustálil název \"Holland\" (v té době se používaly také alternativní varianty \"Hollant\" a \"Hollandt\"). Populární, ale nesprávný výklad uvádí, že \"Holland\" je odvozeno z \"hol land\" („nízká země“), což se prý inspirovalo nížinatou krajinou Holandska.\n\nNizozemsko je tvořeno 12 provinciemi, z nichž lze pouze dvě nazývat Holandsko: Noord-Holland a Zuid-Holland. Ostatní provincie jsou Groningen, Friesland, Overijssel, Flevoland, Drenthe, Utrecht, Zeeland, Noord Brabant, Gelderland a Limburg. Nazývat Nizozemsko slovem Holandsko je podobná chyba jako označování České republiky slovem Čechy nebo celého Spojeného království slovem Anglie.\n\nJakkoliv je používání názvu \"Holandsko\" pro označení celého \"Nizozemska\" fakticky nesprávné, je velice rozšířené; i v nizozemštině se běžně slovo \"Holland\" používá místo správného \"Nederland\".\n\n\n"}
{"id": "19080", "url": "https://cs.wikipedia.org/wiki?curid=19080", "title": "Prolog", "text": "Prolog\n\nProlog má více významů:\n\n\n"}
{"id": "19084", "url": "https://cs.wikipedia.org/wiki?curid=19084", "title": "Prolog (literatura)", "text": "Prolog (literatura)\n\nProlog (řecky πρόλογος \"prologos\" < πρό před + λόγος slovo, řeč) je úvodní část spisu, která má obvykle za úkol uvést drama. V širším smyslu se však používá pro předmluvu jakéhokoli druhu (podobně jako latinské \"praefatio\").\n\nV attickém dramatu se postava hry, obvykle některé božstvo, objevila před zahájením samotné hry a z prázdného jeviště pronesla k publiku informace či prohlášení, pomocí něhož bylo možné samotné drama ocenit či pochopit. Význam prologu byl velmi výrazný, mohl mít dokonce podobu jakési povídky, na níž samotná hra navazovala. Prolog je zřejmě vynálezem Euripidovým, který jej používá jako vysvětlujícího prvního jednání. \n\nV římském dramatu (např. u Plauta) získává prolog ještě významnější místo než v dramatu attickém a mívá též básnickou formu. Podobnou básnickou formu má občas prolog (avšak výjimečně) v alžbětínské době, např. v díle Williama Shakespeara či Bena Jonsona. \n\n"}
{"id": "19086", "url": "https://cs.wikipedia.org/wiki?curid=19086", "title": "473 př. n. l.", "text": "473 př. n. l.\n\n"}
{"id": "19087", "url": "https://cs.wikipedia.org/wiki?curid=19087", "title": "472 př. n. l.", "text": "472 př. n. l.\n\n"}
{"id": "19088", "url": "https://cs.wikipedia.org/wiki?curid=19088", "title": "471 př. n. l.", "text": "471 př. n. l.\n\n"}
{"id": "19089", "url": "https://cs.wikipedia.org/wiki?curid=19089", "title": "470 př. n. l.", "text": "470 př. n. l.\n\n"}
{"id": "19090", "url": "https://cs.wikipedia.org/wiki?curid=19090", "title": "469 př. n. l.", "text": "469 př. n. l.\n\n\n"}
{"id": "19091", "url": "https://cs.wikipedia.org/wiki?curid=19091", "title": "468 př. n. l.", "text": "468 př. n. l.\n\n"}
{"id": "19100", "url": "https://cs.wikipedia.org/wiki?curid=19100", "title": "Dekret kutnohorský", "text": "Dekret kutnohorský\n\nDekret kutnohorský je listina omezující vliv cizinců na pražské univerzitě vydaná 18. ledna 1409. \n\nDokument vznikl za panování Václava IV., na jejím vzniku se podílel především Jan Hus, Jeroným Pražský a Jan z Jesenice, přední členové reformní skupiny na univerzitě. Podle dekretu obdržel český národ na univerzitě tři hlasy, ostatní národy (saský, bavorský a polský) jeden. „Národy“ na středověkých univerzitách byly spolky sdružující studenty a eventuálně profesory podle země jejich původu. Český národ na pražské univerzitě zahrnoval všechny studenty a profesory pocházející z Čech, Moravy (tedy i německy hovořící), Uher a Sedmihradska. Dekret se týkal pouze třífakultního učení, nikoli právnické části univerzity.\n\nZa dob husitství rozdělila diskuse o Viklefových spisech univerzitu na skupinu českých mistrů kolem Husa, kteří byli pro reformu, a na zahraniční (zvláště německé) profesory, kteří byli proti ní. Roku 1403 byl většinou německých hlasů vydán zákaz Viklefova učení – bylo prohlášeno za kacířské. Napětí mezi reformní skupinou složenou především ze členů českého národa a ostatními mistry a studenty nadále rostlo a přeměnilo se v otevřený boj o vliv na univerzitě.\n\nNa jaře roku 1408 se konečně kardinálové dohodli na svolání koncilu do Pisy, kde se mělo vyřešit papežské schizma. K Pise upjal své naděje i Václav IV., který doufal, že se zde (skrze osobu nově zvoleného papeže) vyřeší i problém jeho znovuzískání titulu římského krále, kterým se od roku 1402 tituloval i Ruprecht Falcký. Protože se pražský arcibiskup Zbyněk Zajíc z Hazmburka, stejně tak jako Ruprecht Falcký stavěl na stranu římského papeže Řehoře XII., požádal Václav IV. univerzitu, aby se k účasti na koncilu v Pise vyjádřila. Doufal, že podporou vážené instituce posílí svůj hlas během následujících jednání. Problémem se ukázal postoj právě německých mistrů a studentů, kteří se ocitli v těžké situaci. Studovali sice v Praze, ale po ukončení studia měli s největší pravděpodobností směřovat do Německa, kde by se svým vzděláním mohli najít uplatnění. Zde by se ocitli pod pravomocemi Ruprechta Falckého, který jim nyní začal vyhrožovat, že pokud se univerzita postaví na stranu Václava IV., budou muset v budoucnu počítat s následky. Dalším důležitým aspektem věci byl fakt, že kancléřem univerzity byl pražský arcibiskup.\n\nTéto situace tedy využila reformní skupina a její zástupci Jeroným Pražský a právník Jan z Jesenice (Hus se jednání neúčastnil, protože v té době byl nemocný) odjeli do Kutné Hory (resp. na Točník), kde v té době panovník pobýval a pokusili se získat, co se jen dalo. Jestli myšlenka dekretu měnícího hlasy na univerzitě pocházela od českých mistrů či od samotného panovníka, zůstává dodnes sporné. V pramenech se někdy uvádí, že mistři „byli překvapeni“ a z toho se vyvozuje, že se jednalo o okamžitě uskutečněný popud samotného Václava.\n\nDůsledkem této změny byl odchod některých profesorů a studentů německé národnosti (celkem se jednalo o cca 800 osob) na univerzity ve Vídni, Krakově, Heidelbergu, Kolíně nad Rýnem, Erfurtu a vedl k založení nové univerzity v Lipsku. Solidárně odešla i řada právníků, přestože se jejich univerzity dekret netýkal. Došlo tudíž k počeštění pražské univerzity a k okamžitému úbytku asi o 80 % členů akademické obce.\n\nPodle informace na stránce Národního památkového úřadu byl dekret projednáván a vyhlášen na hradě Točník u Berouna. V samotném dekretu se píše: \"Dáno na Horách Kutných, osmnáctého dne měsíce ledna\".\n\n\n\n"}
{"id": "19101", "url": "https://cs.wikipedia.org/wiki?curid=19101", "title": "Pantainos", "text": "Pantainos\n\nPantainos Alexandrijský či latinsky Pantaenus († před 200, Alexandrie), raně křesťanský teolog a filosof, byl první známou hlavou alexandrijské školy. \n\nPřed obrácením na křesťanskou víru byl stoickým filosofem. Po svém křtu odešel na misionářskou cestu, která ho dovedla až do Indie. Poté, okolo roku 180 po Kr., přišel do Alexandrie a stal se hlavou tamější školy katechumenů. Při té příležitosti se stal také učitelem Klementa Alexandrijského. Zemřel krátce před rokem 200. Není známo, zda byl autorem nějakých písemných děl, v každém případě se nám nic nedochovalo. Zmínky o něm pocházejí od jeho žáků a dalších členů školy, především od Klementa Alexandrijského a Eusebia z Kaisareie. Podle H. I. Marrou byl Pantainos autorem jinak anonymního díla „List Diognétovi“. \n"}
{"id": "19104", "url": "https://cs.wikipedia.org/wiki?curid=19104", "title": "Písmo", "text": "Písmo\n\nPísmo se používá na vizuální zápis jazyka standardizovanými symboly. Nejstarší typy písma jsou piktogramy nebo ideogramy. Většina písem může být rozdělena do 3 kategorií: logografické (slovní), sylabické (slabičné) a alfabetické (abecední). Obecné slovo pro symboly v písmu je grafém (znak). Písmeno (též Glyf) je grafická reprezentace znaku. Glyfy většiny písem tvoří linie (čáry) a proto se nazývají lineární (čárové), ale existují i glyfy nelineárních písem tvořené jinými typy značek.\n\nPísmu předchází paleolitické záznamy počtu (například vlčí radius) či snad i symbolů pomocí zářezů.\n\nNejstarší znaky, které by mohly být písmem (nebo také jen protopísmem), byly nalezeny na želvích krunýřích nalezených v Džia-chu (Jiahu) v provincii Che-nan v Číně a jsou datované do 7. tisíciletí před naším letopočtem. Podle některých znalců je možné je spojovat s pozdějšími nejstaršími čínskými hieroglyfy na věšteckých kostkách Džia-ku-wen (Jiaguwen) z 2. tisíciletí př. n. l. a čínské písmo by tak bylo vůbec nejstarší písmo na světě, bez dosavadní výhrady nejstaršího dosud užívaného písma. Symboly však nevykazují zápis písma. Ovšem mladší neolitické znaky, které jsou pravděpodobněji písmem, byly v Číně nalezeny na více místech (Dadiwan, Damaidi, Banpo). Byť jde často o osamocené znaky.\n\nV současnosti je za nejstarší známé písmo či protopísmo euroazijskoafrické oblasti považováno v Rumunsku nalezené dunajské písmo kultury Vinča (vinčanské znaky), datované do 6. tisíciletí př. n. l. Bylo rozeznáno již asi 230 znaků. Podle některých odborníků jsou podobné (tvarem i zářezy) znakům Urucké kultury v Mezopotámii. Také zde jsou v blízkosti mladší nálezy údajného písma (například Dispilio v Řecku či Градешница v Bulharsku).\n\nDalší známé zaniklé písmo bylo logofonetické klínové písmo, které vzniklo z piktogramů u Sumerů koncem 4. tisíciletí př. n. l. (teprve později se stávalo více fonetickým). Brzy bylo následováno logofonetickým písmem v Egyptě (egyptské hieroglyfy) a písmem Harappské kultury (harappské písmo) a od toho času se písmo objevilo mnohokrát, spojeno s různými civilizacemi. Například lineární písmo B obsahuje znaky pro samohlásky, slabiky i logogramy. Mayská literatura také používá kombinované logosylabické mayské písmo. Nejstarším dochovaným písmem Ameriky by mohla ale být Cascajalská deska, která byla nalezena u vesnice Cascajal ve státě Veracruz, oblasti, kde byli Olmékové. Fénické písmo, které vychází z egyptského, se stalo prvním fonetickým písmem. Stalo se základem abeced (hebrejské, řecké, latinské, arabské).\n\nKlínové, egyptské i čínské písmo bylo původně psáno ve svislých sloupcích. Podle historických záznamů se v Číně používalo starší uzlové písmo. Jihoamerické písmo kipu je záznamem uzlů na svislých šňůrkách a bylo nalezeno 5000 let staré.\n\nPísmo je úzce spjato s náboženstvím. V teokratickém Egyptě ho podle mytologie vynalezl bůh Thovt (hiera glyfé - „posvátný znak, symbol“). Bible je označována za Písmo svaté.\n\nRozšíření písma je také úzce spjato s dostupností vhodného materiálu na zaznamenání. Nejprve bylo zaznamenáváno na pevný materiál (kámen, keramika), později na ohebný (papyrus, papír, pergamen), jehož výroba byla státním monopolem či i tajemstvím.\n\nJednotnosti písma bylo dosahováno centrální mocí. Například to byl první čínský císař Čchin Š'-chuang-ti, dále první středověký římský císař Karel Veliký, který zavedl karolinské minuskuly. Hlaholice byla zavedena knížetem Rostislavem po svolení od byzantského císaře Michala III. Zcela nově vznají písma jen zcela ojediněle, jako korejské písmo. \n\nDané písmo se muselo učit, takže jsou s ním úzce spjaty dějiny pedagogiky a školství.\n\nPísmo nebo jeho varianty uměle vznikají i v moderní době buď pro jazyky jako je inuktitutština či čerokézština nebo z jiných důvodů jako je Braillovo písmo, těsnopisy, mezinárodní fonetická abeceda, Comenia Script.\n\nLogografická písma jsou složená z logogramů, ve kterých každý znak reprezentuje jedno slovo (přesněji morfém), např. čínské znaky. Protože slov je opravdu mnoho, nutnost memorování (učení se nazpaměť) velkého počtu logogramů a jejich významů jsou hlavní nevýhody logografických systémů v porovnání s alfabetickými (abecedními). Ale protože význam je obsažený v symbolu, stejný logografický systém může teoreticky být použit na reprezentaci různých jazyků. V praxi je to možné jen pro velmi blízké jazyky jako dialekty čínštiny, protože syntaktická omezení redukují portabilitu (přenositelnost) daného logografického systému. Korejština i japonština používají čínské logogramy ve svých písmech a mnoho symbolů má stejný význam v různých jazycích. Ale jsou různé od čínštiny natolik, že čínský text není pro japonského nebo korejského čtenáře lehce srozumitelný.\n\nI když většina jazyků nepoužívá kompletní logografická písma, používají v textech logogramy, nejběžněji arabské číslice (indického původu) - každý uživatel těchto symbolů rozumí co znamená 1, i když to vyslovuje v různých jazycích různě: \"jedna\", \"one\", \"eins\", \"uno\" nebo \"ichi\". \n\nSoučasně hláskovými znaky (písmeny) i logogramy jsou číslice římské, iniciály měr a jejich násobků, znaky zvláštních konstant (e, π, matematické znaky pro veličiny (geometrikých prvků, stran, úhlů atp.) i znaky užívané pro vyšší číselné soustavy - zejména šestnáctkovou a dvaatřicítkovou. \n\nStejně se používají i další značky, jako srdíčko, paragraf (§), procento, promile, znaky měn, různé varianty křížku (+, †, ×, #), matematické a logické znaky, znak \"et\" (ampersand) & (používaný ve významu spojky, česky \"a\", latinsky \"et\" atp.) a zavináč (anglicky „at sign“) @ , používaný v mnoha kontextech pro \"při\". V elektronické korespondenci se dále zavedly mnohé logogramy nálady, ale i jiných významů - emotikony a \"smajlíci\". \n\nZa obdobu logogramů lze považovat i interpunkční znaménka včetně mezery (rozdělující slova). Neznamenají sice slova, ale jsou součástí písem a nesou mezinárodně srozumitelnou informaci.\n\nLogogramy se někdy nazývají ideogramy - slovo označující symboly, které graficky reprezentují abstraktní myšlenky, ale lingvisté se tomuto použití vyhýbají, protože čínské znaky jsou často sémanticko-fonetické (fonetika=hláskosloví) sloučeniny, symboly obsahující element reprezentující význam a element reprezentující výslovnost. Někteří lingvisté rozlišují mezi lexigrafií a ideografií, kde symboly v lexigrafiích reprezentují slova a symboly v ideografiích reprezentují slova nebo morfémy.\n\nNejdůležitější a jediné přežívající logografické písmo je čínské, jehož znaky jsou v různé míře (zpravidla pro výrazy převzaté z čínštiny) používané navíc s různým stupněm modifikace v jiných východoasijských jazycích, např. japonštině, korejštině nebo vietnamštině. Starověké egyptské hieroglyfy a částečně i písmo Mayů jsou též logografické systémy, ale už se nepoužívají. A naopak v čínštině se rozšířilo souběžně hláskové písmo pchin-jin.\n\nKompletní seznam písem - včetně logografických - obsahuje článek Seznam písem.\n\nSlabičná písma dělíme na sylabarie a abugidy. Kompletní seznam slabičných písem obsahuje článek Seznam písem.\n\nSylabarie je sada napsaných symbolů reprezentujících (nebo aproximujících) slabiky, které tvoří slova. Symbol v sylabarii typicky reprezentuje zvuk souhlásky následovaný zvukem samohlásky nebo jen samotnou samohláskou. V pravé sylabarii není systematická grafická podobnost mezi foneticky souvisejícími znaky (i když některé mají grafickou podobnost pro samohlásky). Tedy např. znaky pro „ke“, „ka“ a „ko“ nemají podobnost na indikaci jejich společné souhlásky „k“.\n\nSylabarie jsou nejvhodnější pro jazyky s relativně jednoduchou slabikovou strukturou, typické např. pro východní Asii, jako jsou korejština nebo japonština. Jiné příklady jazyků používajících slabikové psaní jsou mykénská řečtina (lineární písmo B) a písma původních amerických jazyků, např. abeceda kmene Čerokíové. Některé jazyky starověkého Blízkého východu používaly formy klínového písma, které je sylabarií s některými neslabikovými elementy.\n\nNěkteré jazyky - například indoevropské (čeština, angličtina atd.), ale i jiné - užívají komplexní slabikové struktury s relativně velkou zásobou samohlásek a zejména složených skupin souhlásek. Proto je pro psaní v takových jazycích slabičné písmo nevhodné. Každá možná slabika by musela mít vlastní symbol. Počet možných slabik v japonštině není větší než asi sto, ale v těchto evropských jazycích je jich mnoho tisíc a jejich písmo by tak svou složitostí muselo být podobné čínskému písmu.\n\nAbugida oproti sylabarii má grafémy typicky reprezentující slabiku, ale znaky reprezentující související zvuky jsou podobné i graficky, zejména to mohou být:\nA obdobně jako ligatura spojuje původně samostatná písmena do společného znaku, vytvářejí (případně v minulosti vytvořily) složky výsledný slabičný znak. Čistým příkladem takového systému písma je korejské písmo hangul, který skládá znaky pro slabiky z písmen hláskové abecedy jamo.\n\nNejrozšířenější typ písma. Používají ho téměř všechny nynější jazyky buď jako hlavní, anebo pro přepis pro cizince, např. pchin-jin pro čínštinu.\n\nUžívá samostatné znaky pro jednotlivé hlásky, elementární prvky mluvené řeči. Znakově, graficky je nejjednodušší možností, postačí jen několik desítek znaků (písmen). Pro další úsporu znaků se používají i jejich kombinace, zvané spřežky, v češtině je taková spřežka \"ch\", dříve jich bylo více, např. \"cz\" (č); spřežky mohou být i z více, než dvou znaků, např. německé \"tsch\" pro hlásku č. Jinou častou možností je opatření základních latinských znaků příznaky, diakritikou, např. v češtině háčky a čárky nad základním znakem.\n\nPrvní hlásková písma byla již mezi klínovými písmy, např. ugaritské, ač většina klínových písem byla slabičná nebo poloslabičná.\n\nNejrozšířenější jsou písma založená na písmu starořímském (latince), resp. na jeho předchůdci, písmu starořeckém, které navázalo na písmo fénické. Z fénického základu vychází i většina ostatních hláskových písem - jak písma semitská (arabské, hebrejské), na která navázala s vlivem islámu i písma středoasijská, tak i písma jihoasijská, např. indická. Pro některé jazyky vzniklo písem více - původní (starobylé) a novodobé, zpravidla založené na latince nebo na cyrilici (ze které se později vyvinula azbuka).\n\nZnaky jsou seřazovány pro jednotlivé jazyky do vzorových řad s ustáleným pořadím znaků (hlásek), zpravidla nazvaných podle prvních znaků, např. česky abeceda, řazení cyrilice je v Rusku, Ukrajině a Bělorusku nazýváno azbuka. Tyto názvy se pak často používají i pro samotné písmo jako celek.\n\nKromě hláskových znaků se používají jednak logogramy, zejména číslice, a jednak pomocné (organizační) znaky, nazývané interpunkční, např. mezera, tečka, pomlčka, apostrof, rovnítko či vlnovka. Interpunkční využití mají také rozlišení stejného písma na dvě varianty - „malá a velká abeceda“ čili minuskule a majuskule (verzálky). Pro účely ručního psaní se vyvinuly ještě verze psací obou variant abecedy.\n\nLogografickým (významovým) principem se pak řídí některá významová rozlišení podle velikosti či pozice znaků pro méně běžné odborné účely, jako jsou mocniny nebo indexy. Rovněž jednotlivé hláskové znaky se používají pro některé významy jako zkratky, značky\n\nNávrhem různých grafických podob jednotlivých písmen či celých abeced respektive znakových sad se zabývá výtvarný obor nazývaný typografie, dnes velmi často v počítačové podobě.\n\n\n"}
{"id": "19108", "url": "https://cs.wikipedia.org/wiki?curid=19108", "title": "Grand Prix Penya Rhin 1950", "text": "Grand Prix Penya Rhin 1950\n\n X Gran Premio do Penya Rhin\n\n\n\n\n\n\n\n\n\n\n"}
{"id": "19111", "url": "https://cs.wikipedia.org/wiki?curid=19111", "title": "John Wain", "text": "John Wain\n\nJohn Barrington Wain [Vejn] (14. března 1925 – 24. května 1994) byl anglický prozaik a básník, představitel generace Rozhněvaných mladých mužů.\n\nStudoval na St. John's College v Oxfordu, kde v roce 1946 promoval. Poté se živil jako novinář - literární kritik, kromě novin přispíval ještě do rozhlasu. \n\nV roce 1983 obdržel Řád britského impéria.\n\n\n\n\n"}
{"id": "19114", "url": "https://cs.wikipedia.org/wiki?curid=19114", "title": "Passio sanctarum Perpetuae et Felicitatis", "text": "Passio sanctarum Perpetuae et Felicitatis\n\nPassio sanctarum Perpetuae et Felicitatis (\"Umučení svaté Perpetuy a Felicity\") je krátký raně křesťanský spis z roku 203 po Kr. vyprávějící o posledních dnech a o umučení skupiny křesťanů, mezi nimi Perpetuy a Felicity, ke kterému došlo 7. března 203 (někdy se udává 202. Je to druhý nejstarší známý latinský spis křesťanského obsahu (nejstarším jsou Acta martyrum Scillitanorum z roku 180).\n\nText Passio se dochoval ve dvou verzích, v latinské a v řecké. Který z těchto jazyků je původní, není zcela vyjasněno, ale s největší pravděpodobností je to latina. Kromě těchto dvou textů existuje ještě jedna „krátká verze“, tzv. Acta brevia Sanctarum Perpetuae et Felicitatis, která však je jiného obsahu, odlišného stylu a zaměřuje se na jinou skupinu čtenářů.\n\nKniha není uceleným vyprávěním. Její jádro obsahuje dva samostatné bloky, tj. vyprávění Perpetuy a vyprávění Saturovo. Spojil je neznámý redaktor, který své dílo opatřil úvodem. Za oba celky umístil ještě vyprávění o samotném umučení skupiny křesťanů při hrách na císařovu počest, kdy byli předhozeni šelmám. Někdy se za redaktora považuje Tertullianus.\n\nLatina obou původně samostatných celků se značně liší od latiny redaktora. Jedná se o latinu lidovou („vulgární“), obsahující značné množství grécismů (\"tegnon\" = dítě; \"agios, agios, agios\" = svatý, svatý, svatý: převzato z tehdy užívaných řeckých liturgických textů; \"diastema\" = vzdálenost, odloučenost; \"video in horomate\" = vidím ve vidění apod.). Naopak latina redaktora vykazuje uhlazenost a pečlivost. To vede k závěru, že redaktor obě samostatná vyprávění odněkud převzal; většinou se považují za původní vyprávění Perpetuy a Satura.\n\nKniha má celkem 21 kapitol.\n\n"}
{"id": "19116", "url": "https://cs.wikipedia.org/wiki?curid=19116", "title": "Perpetua", "text": "Perpetua\n\nSvatá Perpetua (lat. \"Perpetua\") byla křesťanskou mučednicí. Byla 7. března 203 (případně 202) předhozena šelmám v cirku. Jak se dozvídáme ze spisu \"Passio sanctarum Perpetuae et Felicitatis\", bylo jí tehdy asi 22 let. Pocházela z dobré rodiny, měla vynikající vzdělání, byla vznešeně provdána a měla právě kojence.\n\nJiným vyprávěním o jejím osudu jsou \"Acta brevia Sanctarum Perpetuae et Felicitatis\".\n\nByla zatčena spolu se skupinou křesťanů a po nějaké době ve vězení byli na císařovy narozeniny předhozeni šelmám v cirku. Perpetua s Felicitou byly předhozeny rozdivočelé krávě, která je však jen porazila, ale nezabila. Perpetua tedy byla dobita nezkušeným gladiátorem, který ji nebyl s to zabít, takže musela sama navést jeho meč na své hrdlo.\n\nŘímskokatolická církev si připomíná její památku spolu se svatou Felicitou v den jejich smrti, 7. března.\n"}
{"id": "19118", "url": "https://cs.wikipedia.org/wiki?curid=19118", "title": "467 př. n. l.", "text": "467 př. n. l.\n\n\n"}
{"id": "19119", "url": "https://cs.wikipedia.org/wiki?curid=19119", "title": "466 př. n. l.", "text": "466 př. n. l.\n\n"}
{"id": "19120", "url": "https://cs.wikipedia.org/wiki?curid=19120", "title": "465 př. n. l.", "text": "465 př. n. l.\n\n"}
{"id": "19121", "url": "https://cs.wikipedia.org/wiki?curid=19121", "title": "464 př. n. l.", "text": "464 př. n. l.\n\n"}
{"id": "19122", "url": "https://cs.wikipedia.org/wiki?curid=19122", "title": "463 př. n. l.", "text": "463 př. n. l.\n\n"}
{"id": "19123", "url": "https://cs.wikipedia.org/wiki?curid=19123", "title": "462 př. n. l.", "text": "462 př. n. l.\n\n"}
{"id": "19124", "url": "https://cs.wikipedia.org/wiki?curid=19124", "title": "461 př. n. l.", "text": "461 př. n. l.\n\n"}
{"id": "19125", "url": "https://cs.wikipedia.org/wiki?curid=19125", "title": "460 př. n. l.", "text": "460 př. n. l.\n\nHippokrates, nejslavnější řecký lékař, jenž stanovil dietetické zásady, z nichž mnohé platí dodnes († 370 př. n. l..)\n\n"}
{"id": "19128", "url": "https://cs.wikipedia.org/wiki?curid=19128", "title": "Órigenés", "text": "Órigenés\n\nÓrigenés (185 Alexandrie (?) – 253 Týros), řecký církevní učitel a teolog, byl nejznámějším a nejvýznamnějším představitelem alexandrijské školy.\n\nNarodil se pravděpodobně v Alexandrii okolo roku 185 po Kr. v křesťanské rodině. Jeho otec Leonidas zemřel v roce 202 za pronásledování Septimiem Severem mučednickou smrtí, matka jen obtížně a násilím zabránila Órigenovi, aby svého otce nenásledoval. Rodinný majetek byl státem zabaven, a tak živil Órigenés jako nejstarší syn svou rodinu výukou. V 18 letech jej biskup Démetrios pověřil výukou katechumenů a vedením školy v Alexandrii.\n\nJeho život učitele je možné rozdělit do dvou období.\n\n1) 203-231: Órigenés původně učil všechny své žáky, když však se jejich počet neúnosně zvýšil, přidělil výuku přípravných kurzů (dialektiku, fyziku, matematiku, geometrii, astronomii aj.) svému žáku Héraklovi a sám si ponechal jen „kurzy pro pokročilé“, tj. filosofii, teologii a zvláště výklad Bible. Sám přitom navštěvoval přednášky slavného zakladatele novoplatónismu Ammonia Sakky, který Órigenovu filosofii a teologii značně ovlivnil.\n\nBěhem tohoto období podnikl Órigenés několik cest: do Říma (212), do Arábie (před 215), do Antiochie aj.\n\nV roce 216, když císař Caracalla nechal zavřít alexandrijskou školu, odešel do Palestiny, kde jej césarejský biskup pověřil výkladem Písma kněžím. Tím však se rozpoutal spor, neboť Órigenův představený v Alexandrii protestoval, že je neslýchané, aby laik vykládal Písmo kněžím. Órigenés se tehdy vrátil do Alexandrie. O patnáct let později však byl na své cestě Palestinou vysvěcen na kněze, aby se předešlo podobným sporům. Tím však vznikl nový, vážnější spor, neboť podle discipliny církve Órigenés nemohl být vysvěcen, protože se sám nechal vykleštit. Nakonec jej alexandrijský biskup Démetrios exkomunikoval a tuto exkomunikaci zopakoval v roce 232 i jeho nástupce Héraklas, Órigenův žák.\n\n2) 231-253: Órigenés odešel do Palestiny, kde tamní biskup ignoroval alexandrijskou exkomunikaci. V Césareji založil Órigenés novou školu, kterou vedl skoro dvacet let. Za Deciova pronásledování mnoho vytrpěl a zraněním nakonec po nějaké době podlehl. Zemřel v Týru v roce 253 (datum smrti je nejisté, někteří udávají rok 251).\n\nÓrigenovy spisy se nám dochovaly jen ve zlomku, pravděpodobně vinou sporu o origenismus, který vedl nakonec v roce 553 na Druhém konstantinopolském koncilu k posmrtnému odsouzení samotného Órigena a tím někdy i přímému ničení jeho spisů. V řeckém originále se jich dochovalo jen málo, větší dochovaná část se nachází v latinských překladech pocházejících od Jeronýma a Rufina. Podle Jeronýma bylo Órigenových spisů okolo 2000, podle Epifania až 6000. Většinou se jednalo o Órigenovy přednášky nebo diktáty zapisované hned několika stenografy současně.\n\nVýznamným Órigenovým počinem byla revize textu Starého zákona. Z jeho úsilí vznikla tzv. Hexapla („šesterka“), tedy text Starého zákona v šesti jazykových verzích: hebrejský text, řecký fonetický přepis hebrejského textu a řecké překlady: Septuaginta, Aquila, Theodotion a Symmachos. Jednotlivé jazykové verze byly sepsány přehledně v šesti sloupcích, takže bylo možné pohodlně a přehledně porovnávat. Órigenés vydal i tzv. „Tetraplu“, tj. ty části Starého zákona, pro které neexistoval hebrejský ekvivalent. V případě žalmů přidal Órigenés další tři verze, čímž vznikla tzv. „Enneapla“. Z tohoto kolosálního díla se nám dochovaly jen zlomky, neboť dílo nebylo pravděpodobně ve své úplné verzi nikdy přepsáno. Hexapla byla uložena v Kaisareii, kde ji viděl a pracoval s ní ještě svatý Jeroným.\n\nÓrigenovo exegetické dílo se nachází ve třech literárních formách: jako scholia, homilie a komentáře. Ze scholií (na Exodus, Leviticus, Numeri, Izajáše, žalmy 1-15, Kazatele a Evangelium podle Jana) se v úplné podobě nedochovalo nic.\n\nPodle Sókrata Scholastika Órigenés kázal pravidelně každou středu a pátek (podle Eusebia však každý den). Ve svých homiliích okomentoval snad celé Písmo, dochovalo se však jen 20 homilií na Jeremiáše a na 1 Sam 28,3-25 a zlomky několika dalších homilií. V latinském Rufinově překladu se dochovalo 16 homilií na Genesis, 13 na Exodus, 16 na Leviticus, 28 na Numeri, 26 na Jozua, 9 na Soudce a 9 na žalmy. V Jeronýmově překladu známe pak 2 na Píseň písní, 9 na Izajáše, 14 na Jeremjáše, 14 na Ezechiela a 39 na Lukášovo evangelium. Další fragmenty se nacházení v katenách a jiných autorech. Z celkového počtu 574 homilií se jich zcela nedochovalo 388.\n\nV komentářích se Órigenés snažil především o „vědecký“ přístup k biblickému textu; hledal však smysl mystický, spíše než smysl literní (doslovný). Používal k tomu alegorickou metodu. Dochovalo se 8 knih z komentáře na Matoušovo evangelium (z celkového počtu 25), další část se dochovala v anonymním latinském překladu. Máme též 8 knih z komentáře na Janovo evangelium (z alespoň 32 původních). Téměř nedochovaný je komentář na List Římanům, pokud nepočítáme Rufinův volný latinský překlad v deseti knihách. Ze Starého zákona okomentoval Órigenés především Píseň písní (4 knihy). Tento komentář přeložil do latiny v roce 410 Rufinus. Je to jeden z nejznámějších Órigenových komentářů. Órigenés interpretuje postavu Šalomouna jako Krista. V Jeronýmově zlomkovitém překladu je nevěsta interpretována jako církev, zatímco v Rufinově překladu je nevěstou duše křesťana. Další komentáře se kromě několika zlomků v katenách nedochovaly: 13 knih na Genesis, 46 na 41 žalmů, 30 na Izajáše, 5 na Pláč, 25 na Ezechiela, alespoň 25 na menší proroky, 15 na Lukáše, 5 na list Galatským, 3 na list Efezským, dále na listy Filipským, Koloským, Soluňským, Židům, Titovi a Filemonovi.\n\n\n\n\n\n\n\n\n\nJeroným zná celkem 4 sbírky Órigenových listů, které se uchovávaly v Césareji. Dochovaly se nám jen dva úplné listy, jeden Órigenovu žáku Řehoři Divotvůrci (někdy z let 238-243) a druhý Juliovi Afrikánovi. Několik dalších zlomků dopisů je známo z šesté knihy Eusebiových \"Církevních dějin\".\n\nÓrigenova teologie je velmi komplexní a Órigenés zasahoval do všech jejích odvětví. Zde zmíníme jen její nejdůležitější aspekty.\n\nV otázce Nejsvětější Trojice bojoval Órigenés proti modalismu, avšak sám byl obviňován ze subordinacionismu. Syn vychází z Otce podobně jako vůle z rozumu, nikoli tedy dělením, ale duchovně. Jeho zrození je od věčnosti, tj. nebyla nikdy doba, kdy by Syn nebyl (proti tomu srv. Areios a arianismus). Syn není synem \"per adoptionem, sed natura\" („nikoli přijetím, ale přirozeností“). Syn i Otec tedy mají jedinou podstatu. Órigenés v této souvislosti jako první použil v pozdějším křesťanství klíčové slovo \"ομοούσιος\" \"homoúsios\", „jediné podstaty“, „soupodstatný“, termín použitý v roce 325 na Prvním nikajském koncilu.\n\nLogos (tj. Syna, Slovo) nazývá Órigenés „druhým Bohem“ (viz Rozhovor s Heraklidem), zatímco Otec je nazýván „autótheos“ a „haplós agathos“, tedy „prvotní Bůh“ a „jediný dobrý“. Z těchto a z dalších výrazů vyplývá, že Órigenés považoval Syna a Ducha za prostředníky mezi Otcem a stvořením a za Otci podřízené. V tom spočívá Órigenovi vyčítaný subordinacionismus, neboť tím Órigenés předpokládá jistou hierarchii v rámci Trojice.\n\nV rámci christologie používá Órigenés poprvé termín \"θεάνθρωπος\" \"theanthrópos\" „bohočlověk“, kterým vyjadřuje plnost lidství i božství v Kristu. Poprvé se také objevuje termín „Ježíšova duše“, která je pojítkem mezi nekonečným Logem (Synem) a omezeným tělem. Órigenés učí také \"commucatio idiomatum\", tedy skutečnost, že jednota mezi lidstvím a božstvím v Kristu je tak těsná, že je možné na Krista aplikovat termíny jak týkající se jeho božství, tak jeho lidství. Órigenés daroval řecké teologii i následující termíny: \"physis\", \"hypostasis\", \"úsia\".\n\nÓrigenova eschatologie je známa pro jeho učení o apokatastazi. Órigenés se domníval, že na konci časů dojde k navrácení všeho k Bohu a k očistě všech vin. Órigenés nezná věčné tresty pro hříšné; jen tresty časné, tj. očišťující. Avšak nutno dodat, že Órigenés nezná ani konečné završení, neboť pod vlivem platónismu zastává pluralitu po sobě jdoucích světů. Tedy na konci tohoto světa po apokatastasi opět dojde k hříchu - neboť věčné lidské duše mají stále svobodnou volbu - zhřeší, Bůh je obleče do hmoty a celý příběh začíná znovu.\n\nLidská duše je podle Órigena (opět pod vlivem platónismu) nejen nesmrtelná, ale i věčná. Že se nachází v hmotném těle, je zaviněno jejím hříchem a pádem. V jistém smyslu Órigenés hovoří o „převtělování“, neboť každá duše může žít v různých světech jdoucích po sobě, neboť je vždy svobodná odmítnout Boha, „padnout“ a dostat se do hmotného světa.\n\nV exegezi zastával Órigenés pod vlivem řecké filosofie a zvláště židovského myslitele Filóna Alexandrijského učení o třech smyslech. Každý text Písma má tři smysly (doslovný, duševní a duchovní), podobně jako jsou tři složky člověka (tělo, duše a duch); každý křesťan je vyzván, aby pronikl až k tomu třetímu, duchovnímu smyslu, který teprve dává život a odhaluje pravdu. Aby tohoto smyslu Órigenés dosáhl (neboť tento smysl není odhalen všem, ale jen těm, kdo mají dar Ducha), používá velmi často alegorický výklad, kterým se velmi proslavil. Órigenés zastává nauku o slovní inspiraci Písem.\n\nVýše je psáno , že nevěsta Kristova jest duše křesťana - to jest původní a pravé učení Ježíše Krista .\n\n\n\n\n\n"}
{"id": "19133", "url": "https://cs.wikipedia.org/wiki?curid=19133", "title": "SDR", "text": "SDR\n\nZkratka SDR může znamenat:\n"}
{"id": "19134", "url": "https://cs.wikipedia.org/wiki?curid=19134", "title": "XDR", "text": "XDR\n\nXDR může znamenat:\n"}
{"id": "19137", "url": "https://cs.wikipedia.org/wiki?curid=19137", "title": "Edward Albee", "text": "Edward Albee\n\nEdward Franklin Albee [Ólbí] (12. března 1928 – 16. září 2016) byl americký dramatik. Bývá řazen k absurdnímu dramatu, ale on sám sebe považoval za realistického autora.\n\nNarodil se ve Washingtonu, ale jako čtrnáctidenní miminko byl adoptován rodinou Albee, ti žili v New Yorku, kde podnikali v divadelnictví, vystudoval Choate School, poté Trinity College. \n\nZa jeho dílo mu byla třikrát (v letech 1967, 1975, 1994) udělena Pulitzerova cena. \n\nV krátkých, často jednoaktových hrách zobrazuje člověka v krizových situacích samoty, lhostejnosti, přetvářky a lži. \n\nJeho hry často vycházejí z reálné skutečnosti.\n\nPřestože jeho dílo je velmi úspěšné, nejen u diváků, ale i u kritiky, mnoho lidí se domnívá, že plně nevyužil svůj talent a psal pouze tak, aby to stačilo.\n\n\n\n"}
{"id": "19141", "url": "https://cs.wikipedia.org/wiki?curid=19141", "title": "Saša Gedeon", "text": "Saša Gedeon\n\nSaša Gedeon (* 29. srpna 1970, Praha) je český filmový režisér a scenárista.\n\nVyrůstal v Kladně, kde také absolvoval gymnázium. Režii studoval na pražské FAMU, některé jeho studentské filmy se dočkaly různých ocenění. Promoval v roce 1996. Poté na FAMU působil jako vedoucí dílny a učil adepty režie. Jeho prvním celovečerním filmem bylo \"Indiánské léto\" (1995) natočené volně na motivy povídky Francise Scotta Fitzgeralda. Díky tomuto snímku byl Gedeon označen za pokračovatele tradice nové vlny českého filmu z šedesátých let. Jeho druhý film \"Návrat idiota\" (1999), inspirovaný románem Dostojevského, byl oceněn pěti Českými lvy. Od té doby natočil několik menších snímků a reklam. V současnosti připravuje společně se scenáristkou Světlanou Stehlíkovou film \"Klíč ke snu\".\n\n\n"}
{"id": "19142", "url": "https://cs.wikipedia.org/wiki?curid=19142", "title": "ISO 4217", "text": "ISO 4217\n\nISO 4217 je mezinárodní standard pro označování měn pomocí tříznakových (písmenných a číselných) kódů, definovaný Mezinárodní organizací pro normalizaci (ISO); v Česku byl převzat jako ČSN ISO 4217 („Kódy pro měny a fondy“).\n\nNorma definuje dva ekvivalentní kódy: třípísmenný abecední a třímístný číslicový. Přímo v normě jsou uvedeny tři tabulky:\n\nU abecedního kódu tvoří první dvě písmena označení země podle kódu ISO 3166-1 alpha-2, třetí písmeno se nejčastěji přiděluje mnemotechnicky podle názvu měny, např. jako první písmeno tohoto názvu. U měn a fondů entit, které nejsou v ISO 3166-1, se jako první dvě písmena používá rozsah XA–XZ (v ISO 3166-1 vyhrazený pro kódy určované uživatelem) podle volby Udržovací agentury.\n\nČíslicový kód se, pokud je to možné, odvozuje z kódu země či regionu podle OSN (a další kódy se přidělují z intervalu 950–998, přičemž kódy fondů se přidělují sestupně od 998).\n\nNapříklad česká koruna má kódy CZK a 203, americký dolar USD a 840, euro EUR a 978. Vedle toho např. zlato má určeny kódy XAU a 959. Kódy XTS a 963 jsou určeny pro testování a kódy XXX a 999 jsou určeny pro „transakce, kde se nepoužívají měny“.\n\nJednou přiřazené abecední kódy již nelze použít; pokud je měna redenominována, dostane nový kód. Tak např. ruský rubl měl do roku 2004 kód RUR, avšak od reformy používá kód RUB.\n\n\n"}
{"id": "19149", "url": "https://cs.wikipedia.org/wiki?curid=19149", "title": "Kniha Júdit", "text": "Kniha Júdit\n\nKniha Júdit je jednou z deuterokanonických knih Starého zákona. Řecká bible a katolické i pravoslavné církve ji pro její povahu řadí mezi dějepisné knihy.\n\nKanonický text knihy Júdit je řecký. Řeckého textu existují však hned tři verze:\nSvatý Jeroným, když překládal Písmo do latiny (tzv. Vulgáta), použil jako předlohu nedochovaný aramejský text, překlad nám neznámého hebrejského textu. Kratší hebrejské verze jsou známy z 11. století. Tiskem vyšly v letech 1519 a 1544. V Kumránu se kniha Júdit dosud nenašla.\n\nKniha popisuje fiktivní příběh o tom, jak [[babylonský] král Nabukadnésar bojoval proti Médům, až nad nimi zvítězil. Poté se chtěl pomstít západu, který mu v jeho boji nepřispěchal na pomoc. Všichni se mu podvolili, jen Židé nikoli. Ti se naopak opevnili v městě Betulii. Nabukadnésar proti Betulii vyslal vojsko pod vedením Holoferna. [[Ammón]]ec Achior se jej pokusil varovat, že nad Židy bdí jejich Bůh, ale Holofernes ho za trest poslal přímo do Betulie, aby zahynul s tamními obyvateli.\n\nMěsto bylo obklíčeno, obleženo a sevřeno. Zachránila je zbožná žena Júdit, která spoléhajíc se na Boha vyšla se svou služkou mimo město, nechala se Holofernem zajmout, oklamala ho a usekla mu hlavu. Poté se vrátila do Betulie. Následně bylo asyrské vojsko poraženo a odtáhlo pryč. Kniha končí písní chvály Júdit na Boží dobrotu a věrnost.\n\nZ literární stránky je významná Júditina píseň, která se inspiruje v první části písní [[Debora|Debořinou]] ([[Kniha Soudců|Sdc]] 5), druhá část oslavuje Boha jako stvořitele a zachránce židovského národa v dějinách. Júdit chápe svůj čin jako jeden z řady Božích zásahů ve prospěch svého lidu.\n\nZ historického hlediska je kniha plná do očí bijících rozporů. Hovoří se o asyrském králi Nabukadnésarovi, který sídlil v [[Ninive]], (N. byl králem [[Babylón]]ským); chrám stále stojí (za Nabukadnésara byl zničen); Holofernes je vojevůdce z doby vlády perského krále [[Artaxerxés III.|Artaxerxa III.]], který táhl do [[Egypt]]a; město Betulie nám není známo. Spisovatel tedy nejspíše použil známá typická jména, aby sestavil svůj fiktivní příběh. Někteří badatelé se domnívají, že se autor inspiroval Holofernovým tažením do Egypta, avšak z tohoto tažení se Holofernes vrátil živý.\n\nJelikož autor znal Holoferna a Bagoou (králova rádce), musel psát někdy po vládě Artaxerxa III., nejspíše na přelomu [[Perská říše|perské]] a [[Alexandr Makedonský|makedonské]] nadvlády. Na druhé straně předpokládá jednotu Židů v odporu a nepočítá se zrádci a odpadlíky nebo znesvěcením chrámu, tedy píše před pronásledováním Židů za [[Antiochos IV. Epifanés|Antiocha IV.]] Dostáváme se tedy do rozmezí let [[300 př. n. l.|300]] a [[170 př. n. l.]].\n\nAutor ve svém díle, kde vystupují spíše typické a symbolické postavy než postavy skutečné (Asýrie = úhlavní nepřítel [[Izrael]]e; Nabuchodonosor = totéž; fiktivní město Betulie zastupuje všechny Židy obecně; apod.) popisuje útok Božích nepřítel proti Židům a zdůrazňuje, že hlavní zbraní proti nim je důvěra v Boha provázena postem a modlitbou. Bůh v pravý čas zasáhne, jako už vícekrát v dějinách ([[David]] a [[Goliáš]], [[Jáel]] a [[Sísera]]) skrze slabého, mladého, nejmladšího nebo skrze ženu, aby tak ukázal svou moc. Židé nevítězí skrze meč, ale skrze věrnost Bohu a jeho zákonu.\n\nPříběh Júdit pojednaný očima samotné hrdinky zpracoval chorvatský spisovatel a dramatik Miro Gavran v románu Judita (Záhřeb, 2001), do slovenštiny jej přeložil Ján Jankovič, do češtiny - Jaroslav Otčenášek (2007).\nMarko Marulić rodák ze Splitu: Judita\n\n\n[[Kategorie:Deuterokanonické knihy]]"}
{"id": "19152", "url": "https://cs.wikipedia.org/wiki?curid=19152", "title": "Petrologie", "text": "Petrologie\n\nPetrologie (Z řeckého πέτρα, petra, kámen a λόγος, logos, znalost) je věda zabývající se vznikem, složením, vlastnostmi a výskytem hornin. Popisem hornin se zabývá příbuzný obor - petrografie. Je součástí geologie. Zkoumá litosféru, kamenný obal Země.\n\nMá velmi úzký vztah k mineralogii, protože horniny se ve většině případů skládají z minerálů. Nezabývá se půdou, která je doménou pedologie.\n\nPetrologie, rozlišuje horniny na:\n\nZkoumání vzniku hornin je kromě toho užitečné v ložiskové geologii při hledání nerostných surovin, ropy a dalších přírodních zdrojů. Přispívá také k pochopení dějů, které probíhají v zemské kůře jako celku a projevují se například tektonickou činností, zemětřeseními a podobně.\n\n"}
{"id": "19156", "url": "https://cs.wikipedia.org/wiki?curid=19156", "title": "Michael W. Smith", "text": "Michael W. Smith\n\nMichael Whitaker Smith (* 7. října 1957 Kenova, Západní Virginie) je americký zpěvák, skladatel, kytarista a klávesista. Během své kariéry vydal 21 alb, 6 DVD a napsal 12 knih, obdržel 3 Ceny Grammy a 32 DOVE AWARDS (informace pochází z roku 2005).\n\nPatří k nejambicióznějším postavám současné křesťanské hudební scény. Narodil se 7. října 1957 v západní Virginii. Jeho dětský sen byl hrát profesionálně baseball. Zvláštností je, že svoji první píseň napsal v pěti letech (píseň můžete slyšet na DVD „Live In Concert: A 20 Year Celebration“). V deseti letech odevzdal svůj život Ježíši Kristu.\n\nPo maturitě chodil na vysokou školu při Marshall University v Západní Virginie, ale po jednom semestru ukončil studium a přestěhoval se do Nashvillu a začal se více věnovat hudbě. Přesto v 1992 Michael dostal čestný doktorát hudby udělaný v Alderson-Broaddus College v Philippi v Západní Virginii.\n\nZačátky jeho hudební kariéry sahají do roku 1982, kdy působil jako klávesista zpěvačky Amy Grant. Po třech albech absolvoval v roce 1989 společně s Amy Grant a Gary Chapmanem velice úspěšné turné turné Lean Me On, které zhlédlo na 870 tisíc lidí. V příštím roce byl pozván, aby účinkoval o Vánocích v Bílém domě ve Washingtonu. V roce 1991 jeho hit Place In This World vylétl na 6. příčku prestižního amerického žebříčku Billboard Hot 100.\n\nSvé první album, které bylo nazváno „Michael W. Smith Project“, vydal v roce 1983. K albu napsal veškerou hudbu a jeho manželka Debbie napsala veškerý text. Na albu je mimo jiné i známá píseň „Friends“.\n\nV roce 1994 založil klub pro teenagery nazvaný Rocketown. Klub Rocketown měl za účel shromažďovat teenagery v Cool Springs oblasti Brentwood. TN byl přeměněn na taneční parket, místnosti s hracími stoly a kavárnou. Po třech letech se klub zavřel. Nakonec vzniklo nové místo v centru Nashvillu a otevřelo bylo roce 2003.\n\nV roce 1996 založil hudební vydavatelství Rocketown s manažerem Reunion Records Donem Donahuem. Jeho první umělec byl Chris Rice.\n\nV roce 1999 se modlitební skupina Michaela a Debbie setkala na jejich farmě, kde rostli ve víře. Michael a Debbie pomohli založit sbor New River Fellowship s Donem Fintou - bývalým pastorem Nashville's Belmont Church, kde vede se svým synem Ryanem chvály a protože a příležitostně i kázal. „Zjistil jsem, že mám toho tolik co říct. A je to každý týden jedinečný zážitek.“ Rozrůstající společenství si nedělá žádnou reklamu a Michael k tomu s neskrývaným nadšením dodává: „Musíme si chodit do nedalekého Samova klubu půjčovat židle a pomalu se už nevejdeme do místnosti!“\n\nNejvětší prioritou je ale pro něj rodina, které se nyní věnuje: „Doby dlouhých turné jsou pryč. S dětmi se vaše priority změní. Nechci se unavit k smrti koncertováním a nahráváním nějaké desky, když chci být raději s dětmi. Lidé nechtějí vidět nějaké super show. Proč bych měl někoho oslnit víc než předtím?“ A tak plánuje méně koncertů a hledá jiné cesty, jak se setkávat s lidmi. Největším důvodem, proč je Michael tak neochotný dávat autogramy, že je to hodně neosobní: „Raději trávím čas s lidmi tváří v tvář, při rozhovoru, modlitbě…“\n\nBěhem své kariéry měl příležitost zpívat pro prezidenty a národní vůdce, a počty jeho přátele. Např.: pro George Bushe, reverenda Billyho Grahama, jeho syna Franklina Grahama (Michael je aktivní v evangelizačních kampaních Billyho Grahama) atd.\n\nŘíká se, že je nejzaměstnanější muž v celém Nashvillu, vždyť od roku 1998 (kdy vydal 2 alba) pravidelně každý rok vydává album. Výjimku tvoří rok 2005, kdy na jaře natáčel film The Second Chance, natáčel k filmu soundtrack a na podzim měl evropské turné. Michael ke své zaměstnanosti dodává: „Občas, když se ráno probudím, tak si říkám co bych ještě mohl udělat a nejsem si jist, zda bych mohl něco jmenovat.“\n\nNa otázku, v rozhovoru, který byl zveřejněn na podzim 2005 na jeho oficiálních stránkách, jaké bude jeho příští album se vyjádřil, že neví, ale přiznal, že velice rád vzpomíná na instrumentální albu Freedom a na koncerty typu praise and worship (chválící alba Worship a Worship Again) a rád by si tyto ´projekty´ zopakoval.\n\nI přes svou vytíženost a nepochybný úspěch ale nepřestává být sám sebou a povzbuzuje křesťany k tomu, aby žili každý den s Bohem. Na to je také zaměřeno jeho album z roku 1999 This Is Your Time (Teď je řada na tobě). Titulní píseň je reakcí na masakr 15 studentů v Columbine High School, kde byla zabita i 17letá studentka Cassie Bernhall, která vydala těsně před svou smrtí svědectví o Bohu. Během dramatu ve školní knihovně na ni jeden z útočníků namířil zbraň a zeptal se: „Věříš v Boha?“ Odpověděla kladně a byla ihned zastřelena. „Nenapsal jsem tu píseň, abych se přiživil na té tragédii, ale z čistého motivu. Cassie věřila v Boha a kvůli tomu přišla o život“, říká Michael, „A teď je řada na nás, abychom i my žili naši víru viditelně.“\n\nV roce 2004 se dal dohromady se spisovatelem Maxem Lucadem a udělali setkání „Come Thirsty“ (česky: Pojďte žízniví), kde Michael hrál písně z alba Healing Rain a Max Lucado kázal a povzbuzoval ke křesťanské víře.\n\nJedná se o jedinečného průkopníka křesťanské hudby. Hraje střední proud a našli si ho fanoušci všech věkových kategorií. Za svoji třiadvacetiletou kariéru vydal 18 alb, obdržel 3 Ceny Grammy, 32 DOVE AWARDS, napsal 12 knih. Složil jednu z nejoblíbenějších písní chval Agnus Dei a s pomocí Amy Grant složil Thy Word. Během své kariéry měl příležitost zpívat pro prezidenty a národní vůdce (George Bush, Billy Graham). To že právem obdržel čestný doktorát hudby dotvrzuje jeho geniální album Freedom.\n\n\n\n"}
{"id": "19158", "url": "https://cs.wikipedia.org/wiki?curid=19158", "title": "Rallye Dakar", "text": "Rallye Dakar\n\nRallye Paříž-Dakar nebo jinak také Dakarská Rallye a zkráceně pouze Dakar je každoroční závod off-road vozidel a motocyklů. Soutěž je organizována A.S.O. – Amaury Sport Organisation. Závodu se mohou zúčastňovat závodníci jak z řad profesionálů, tak i z řad amatérů, kteří běžně tvoří kolem 80 % zúčastněných.\n\nI když oficiální název zní Rallye, jedná se spíš o vytrvalostní závod v terénu, kde se více používají upravené terénní speciály než klasické soutěžní vozy používané v závodech rallye. Většina měřených úseků vede těžkým terénem. Převážně sestávají z průjezdů písečnými dunami, blátem, travnatými pláněmi a skalních úseků. Délka etap se pohybuje od několika desítek kilometrů do stovek kilometrů denně.\n\nZávod byl poprvé odstartován roku 1979, 2 roky poté, co se v poušti při dálkovém pouštním závodě Abidjan-Nice ztratil a 3 dny bloudil motocyklový závodník Thierry Sabine, po této zkušenosti se rozhodl, že uspořádá dálkový závod napříč Afrikou. Založil \"T.S.O.\" – Thierry Sabine Organisation a 1. ledna 1979 se poprvé startovalo. Původně vedl závod z Paříže ve Francii do Dakaru v Senegalu s přerušením při převozu přes Středozemní moře. Politická situace a další faktory však způsobily, že se trasa včetně startu a cíle časem měnila. Do roku 1994 trasa začínala v Paříži. Kvůli stížnostem starosty Paříže byl cíl přesunut z Avenue des Champs-Élysées do EuroDisneylandu. To také způsobilo, že organizátoři naplánovali v následujících letech Rallye do různých míst. V posledních ročnících vedla trasa rallye v Africe přes Maroko, Západní Saharu a po pastvinách a pouštích v Mauritánii. Etapy probíhající skrz Atar a přes písečné duny a kaňony v mauritánské oblasti Adrar jsou nejvíce dobrodružné ze všech maratónských závodů . V roce 2007 se konal zatím poslední ročník na Africkém kontinentě, jelikož v roce 2008 byl závod kvůli teroristickým útokům, ke kterým došlo týden před závodem v Mauretánii, zrušen. Následně byla soutěž od roku 2009 přesunuta do Jižní Ameriky, konkrétně do Argentiny a Chile, kdežto na původním místě vznikl závod Africa Eco Race. Do té doby nebyl cílovým městem Dakar jen čtyřikrát. V roce 2012 bylo k Argentině a Chile přidáno ještě Peru.\n\nHubert Auriol vyhrál v roce 1992 Dakar v kategorii automobilů po předchozím vítězství v závodu kategorie motocyklů a stal se prvním řidičem, který vyhrál závod na dvou i na čtyřech kolech. Jedním z nejúspěšnějších závodníků v kategorii kamionů se stal Karel Loprais, kterému se díky jeho 6 zlatým, 4 stříbrným a jedné bronzové medaili přezdívá „\"Monsieur Dakar\"“.\n\nDvě základní soutěžní kategorie Dakarské rallye byly motocykly a automobily (v rozsahu od bugin po malé náklaďáky), brzy byla pro motivaci a ocenění posádek velkých doprovodných náklaďáků zavedena kategorie kamiony, hodnocená původně i ve společné listině auto-camion.\nMnoho výrobců automobilů využívá drsné prostředí rallye k testování svých vozidel a také z reklamních důvodů k demonstraci jejich odolnosti a spolehlivosti, i když sériové vozy jsou většinou velmi upravené.\nPůvodně v rallye dominovaly evropské užitkové vozy jako jsou Land Rover, Range Rover, Mercedes-Benz třídy G později nahrazeny typem Mercedes-Benz ML, Pinzgauer, MB Unimog a japonské Toyoty Land Cruiser. Ostatní výrobci přistoupili s těžce upravenými běžnými vozidly, jako je Rolls-Royce, Peugeot, Citroën a dokonce i Porsche. Například v roce 2002 obsahovala kategorie automobilů vozy značek Mitsubishi (Pajero/Montero), Nissan a Hyundai. Mercedes, Range Rover a sportovně upravené BMW se také zúčastnili, ale neobjevili se na vedoucích místech. Jean-Louis Schlesser postavil pro závod řadu vlastních dune buggy vozidel a několikrát s nimi závod vyhrál.\n\nNákladní vozy (T4 „Kamiony“ nebo „Nákladní“) obsazují výrobci Tatra, LIAZ (nyní Tedom Truck), Kamaz, MAN, DAF, GINAF, IVECO, Renault Kerax, a Mercedes-Benz Unimog. V 80. letech vyústila silná rivalita mezi jezdci DAF a Mercedes ke stavbám soutěžních speciálů se dvěma motory a více jak 1000 hp (750 kW). Později zvýšily úroveň závodu vozy Tatra, Perlini a Kamaz.\n\nKTM je nejpopulárnější a současně vedoucí motocykl, historicky kategorii vévodily i Honda, Yamaha a BMW. V současnosti jsou hlavními soupeři v kategorii vozidel Volkswagen, Mitsubishi a Nissan a v kategorii motocyklů jsou to Yamaha a KTM. Po roce 2000 bylo obnoveno soupeření v kategorii kamionů mezi výrobci DAF, Tatra, MAN a Kamaz.\n\nV roce 1982 se syn britské premiérky Margaret Thatcherové společně s jeho francouzským spolujezdcem Charlotte Verney a jejich mechanikem ztratili, a byli po šest dnů pohřešováni. 9. ledna se trio oddělilo od konvoje vozidel po zastavení k provedení opravy porouchané řídící tyče. 12. ledna byli prohlášeni za pohřešované. Po rozsáhlém pátrání byl spatřen pátracím letounem C-130 Hercules Alžírské armády jejich bílý Peugeot 504 přibližně 50 km od trasy. Thatcher, Verney a mechanik byli nezraněni.\n\nV roce 1986 zemřel při rallye organizátor a zakladatel této rallye Thierry Sabine po tragické havárii vrtulníku.\n\nBěhem závodu v roce 1988 zahynulo šest lidí. 10. 1. 1988 v nigerské desáté etapě Djado – Agadez havaroval krátce po startu kamion DAF 95X2 Turbotwin (se dvěma motory 11,6 l disponoval výkonem 726 kW), startovní číslo 601: při přejezdu trojice terénních vln rychlostí cca 170 km/h byl desetitunový kamion katapultován a po dopadu se několikrát převrátil. Řidič Theo Van de Rijt a druhý jezdec Chriss Ross přežili s těžkým zraněním, navigátor Kees Van Loevezijn zemřel (jeho sedadlo bylo vymrštěno čtyřicet merů daleko a spekulovalo se o tom, že spoluviníkem jsou bezpečnostní pásy kotvené do sedaček namísto do rámu). Vedení automobilky DAF ze závodu okamžitě odvolalo zbylé posádky a o dva dny později vydalo prohlášení, že se této rallye už nikdy nezúčastní. Téhož dne se u Arlitu ve zvířeném prachu čelně srazil Range-Rover s jiným vozem, řidič René Boubet přežil, navigátor Patrick Canado byl na místě mrtvý. 16. ledna v etapě Timbuktu – Bamako těžce havaroval motocyklista Jean-Claude Huger na BMW RT100, dva dny nato zemřel v nemocnici. 17. ledna krátce po startu z Bamako vběhla pod soutěžní toyotu francouzské posádky desetiletá malijská dívka Baye Sibi, zraněním podlehla krátce nato v nemocnici. V předposlední den soutěže pak vozidlo filmového štábu usmrtilo dívku v Mauritánii a téhož dne havarovalo i auto, ve kterém zahynul jeden novinář. Závodníkům bylo také vyčítáno, že rozpoutali požár, který způsobil paniku ve vlaku jedoucím mezi Dakarem a Bamako, kde bylo zabito více lidí.\n\nV pondělí 10. ledna 2005 zemřel ve své vlasti v Alicante, španělský motocyklista José Manuel Pérez po nehodě, která se stala předešlý týden ve čtvrtek v průběhu 7. etapy. Druhý motocyklista během 2 dnů, Ital Fabricio Meoni, zahynul 11. ledna, během 11. etapy si při havárii na 184. kilometru zlomil vaz. Dvojnásobný vítěz soutěže (2001 a 2002), byl 11. motocyklista\na 45. závodník, kteří zemřeli v celkové historii závodu. 13. ledna byla sražena pětiletá senegalská dívka pod kola servisního vozu při jízdě na hlavní silnici, což celkově zvýšilo počet mrtvých na 5.\n\n9. ledna 2006 zemřel 41letý australský řidič motocyklu KTM Andy Caldecott na 250 km při vjezdu do 9. etapy mezi Nouakchott a Kiffa si při nehodě zlomil vaz, pouze pár kilometrů od místa, kde předešlý rok zahynul F. Meoni. Byla to Andyho třetí účast v závodu. Vyhrál třetí etapu závodu v roce 2006 mezi Nadorem a Er Rachidiou pouze několik dní před svou smrtí. 13. ledna zemřel desetiletý chlapec, který byl sražen projíždějícím vozem Lotyše Marise Saukanse při přecházení tratě, zatímco 14. ledna byl zabit dvanáctiletý chlapec projíždějícím podpůrným vozem.\n\nZávod se stal předmětem kritiky z několika důvodů, hlavně pro dopady závodu na obyvatele zemí přes které vede. Rallye je kritizována za to, že vede přes sporná, neosídlená území západní Sahary bez formálního projednání s hnutím Polisario, které rozhodnutím reprezentuje obyvatele Sahrawi. Po závodu začaly otázky ohledně formálního povolení od hnutí Polisario, od roku 2000 však směřují k tomu, že by to neměl být problém.\n\nPo závodě v roce 1988, kdy byli v jeho průběhu zabiti 3 afričtí obyvatelé, PANA, tisková agentura se základnou v Dakaru napsal, že tato úmrtí byla „bezvýznamná pro průběh závodu“. Vatikánské noviny \"L'Osservatore Romano\" nazvaly závod „Vulgární přehlídka síly a bohatství v místech, kde lidé stále umírají hladem a žízní.“ Během roku 2002 protestovala na startu ve francouzském Arrasu francouzská politická strana Les Verts (Strana zelených) svým prohlášením, a označila závod jako „Kolonialismus, který je třeba vymýtit.“\n\nNěkteří místní obyvatelé kolem trasy závodu uvedli, že vidí omezené příležitosti zisku ze závodu, protože účastníci závodu utratí nějaké peníze za zboží a služby v místních ubytovacích kapacitách. Závodníci vytvářejí mohutná množství prachu na tratích a jsou obviňováni z toho, že srážejí a zabíjejí dobytek, a navíc někdy také obyvatele.\n\n"}
{"id": "19159", "url": "https://cs.wikipedia.org/wiki?curid=19159", "title": "Rozpoznávání řeči", "text": "Rozpoznávání řeči\n\nRozpoznáváním řeči se rozumí automatický převod mluvené řeči do textu.\n\nMetody rozpoznávání řeči jsou citlivé na rozdíly v intonaci i výslovnosti jednotlivých mluvčí, které se snaží překonat složitými výpočetními operacemi. Proces rozpoznání řeči je velmi výpočetně náročný, zvláště jde-li o rozpoznávání plynulé řeči.\n\nExistují použitelné komerční programy. Pro angličtinu (a další jazyky) zřejmě nejpokročilejším z nich \"Dragon Naturally Speaking\" spojený s \"IBM ViaVoice\" alias \"Nuance Dragon\". Pro češtinu se jedná o NovaVoice a NewtonDictate.\n\nProgramy využívající počítačové rozpoznávání řeči mohou sloužit pro vytváření textových dokumentů nebo pro hendikepované osoby (například hlasové ovládání počítače).\n\nRozpoznávání řeči může být jednak závislé na mluvčím (\"speaker dependent\", SD) či na mluvčím nezávislé (\"speaker independent\", SI).\n\nSystémy, které jsou závislé na mluvčím dosahují pro danou osobu lepších výsledků, ale jejich nevýhodou je, že mluvčí musí namluvit několik hodin nahrávek, aby bylo možné natrénovat dobré modely.\n\nSystémy, které jsou nezávislé na mluvčím jsou natrénované pomocí nahrávek od velkého množství lidí. Nedosahují ovšem takové úspěšnosti jako systémy závislé na mluvčím. Bylo proto vyvinuto několik metod, které SI model adaptují na konkrétního mluvčího. Mezi základní metody adaptace patří metody MAP (maximální aposteriorní pravděpodobnost, ), MLLR (Maximum Likelihood Linear Regression) a jejich různé variace.\n\nPro počítačové rozpoznání řeči se využívá algoritmu HMM (skryté Markovovy modely). Tento model je statistický Markovovský model, který obsahuje skryté stavy. HMM se používají v rozpoznávání řeči, protože řečový signál může být chápán jako po částech stacionární signál, nebo po krátkých časových úsecích stacionární signál. V krátkém čase (např. 10 ms), může být řeč aproximována jako stacionární proces. Pro rozpoznávání se často používá Viterbiho algoritmus.\n\nTato metoda se používá pro spojité rozpoznávání řeči, což je mnohem komplexnější a náročnější úloha než rozpoznávání izolovaných slov. Při vyslovování izolovaných slov se mluvčí více soustředí na konkrétní slovo a vyslovuje jej zřetelněji. Při spojité řeči dochází také k některým jevům jako je například spodoba slov (poslední hláska ve slově je ovlivněna následující hláskou, kterou začíná druhé slovo), polykání hlásek, apod.\n\nDalší využívanou metodou je metoda DTW (dynamické borcení času, ). Tato metoda je vhodná pro rozpoznávání izolovaných slov (například pro hlasové ovládání počítače), protože je zapotřebí mít ve slovníku uloženou modelovou nahrávku každého použitého slova. Metoda měří podobnost mezi dvěma nahrávkami slov (popřípadě slovních spojení) a snaží se najít nejlepší shodu - určité úseky zkracuje či prodlužuje tak, aby byl rozdíl mezi nahrávkami co nejmenší.\n\nPro češtinu (a obecně jakýkoliv ohebný jazyk) jsou tyto programy složitější převážně kvůli mnohem větším slovníkům, které musí obsahovat všechny možné varianty slov (v angličtině jedno slovo \"woman\" má v češtině mnohem více možných překladů, \"žena\", \"ženy\", \"ženě\", \"ženu\", apod.)\n\nV českém prostředí jsou uživatelům na komerční bázi k dispozici dva produkty: NovaVoice od firmy CC Novasoft a NewtonDictate od společnosti Newton Technologies. Jejich úspěšnost se liší podle druhu textu, ale lze říci, že přesahuje 90 procent.\n\nExperimentální softwarový systém pro automatický převod mluvené řeči do textu vyvíjí v ČR několik výzkumných pracovišť v Liberci, Brně, Praze a Plzni.\n\nJeden z nich vzniká v rámci projektu \"MegaWord.cz\" na Katedře kybernetiky Západočeské univerzity v Plzni a firmy SpeechTech. Systém má pracovat v reálném čase se slovníkem významně převyšujícím milion slov.\n\nVýsledkem práce Laboratoře počítačového zpracování řeči Technické univerzity v Liberci jsou aplikace jako již zmíněný NewtonDictate nebo ATT Toolki, program pro přepis televizních a rozhlasových pořadů nasazený ve firmě Newton Media.\n\n"}
{"id": "19163", "url": "https://cs.wikipedia.org/wiki?curid=19163", "title": "459 př. n. l.", "text": "459 př. n. l.\n\n\n"}
{"id": "19164", "url": "https://cs.wikipedia.org/wiki?curid=19164", "title": "458 př. n. l.", "text": "458 př. n. l.\n\n"}
{"id": "19165", "url": "https://cs.wikipedia.org/wiki?curid=19165", "title": "457 př. n. l.", "text": "457 př. n. l.\n\n"}
{"id": "19166", "url": "https://cs.wikipedia.org/wiki?curid=19166", "title": "456 př. n. l.", "text": "456 př. n. l.\n\n\n"}
{"id": "19167", "url": "https://cs.wikipedia.org/wiki?curid=19167", "title": "455 př. n. l.", "text": "455 př. n. l.\n\n"}
{"id": "19168", "url": "https://cs.wikipedia.org/wiki?curid=19168", "title": "454 př. n. l.", "text": "454 př. n. l.\n\n"}
{"id": "19169", "url": "https://cs.wikipedia.org/wiki?curid=19169", "title": "453 př. n. l.", "text": "453 př. n. l.\n\n"}
{"id": "19170", "url": "https://cs.wikipedia.org/wiki?curid=19170", "title": "452 př. n. l.", "text": "452 př. n. l.\n\n"}
{"id": "19171", "url": "https://cs.wikipedia.org/wiki?curid=19171", "title": "451 př. n. l.", "text": "451 př. n. l.\n\n"}
{"id": "19172", "url": "https://cs.wikipedia.org/wiki?curid=19172", "title": "450 př. n. l.", "text": "450 př. n. l.\n\nŘím\n\n"}
{"id": "19173", "url": "https://cs.wikipedia.org/wiki?curid=19173", "title": "449 př. n. l.", "text": "449 př. n. l.\n\n\n\n"}
{"id": "19174", "url": "https://cs.wikipedia.org/wiki?curid=19174", "title": "Seznam států světa podle data vzniku", "text": "Seznam států světa podle data vzniku\n\nToto je seznam států světa podle vzniku, kterým je myšleno poslední nabytí nezávislosti, zformování státu nebo jejich uznání OSN či Společností národů. V seznamu nejsou zahrnuty státy zaniklé, země pod cizí okupací či mezinárodně neuznané státy.\n\n\n"}
{"id": "19176", "url": "https://cs.wikipedia.org/wiki?curid=19176", "title": "Nathaniel Richard Nash", "text": "Nathaniel Richard Nash\n\nNathaniel Richard Nash [Neš] , vlastním jménem Nathaniel Richard Nussbaum (7. června 1913 – 11. prosince 2000) byl americký dramatik, spisovatel, televizní a rozhlasový scenárista.\n\nNash studoval na Pensylvánské universitě.\n\n\n"}
{"id": "19177", "url": "https://cs.wikipedia.org/wiki?curid=19177", "title": "Nash", "text": "Nash\n\nNash [\"neš\"] může znamenat:\n\n\n"}
{"id": "19178", "url": "https://cs.wikipedia.org/wiki?curid=19178", "title": "Stefan Olsdal", "text": "Stefan Olsdal\n\nStefan Alexander Bo Olsdal (* 31. března 1974, Göteborg) je švédský baskytara a hráč na klávesy v hudební skupině Placebo.\n\nStefan Olsdal začal svoji hudební dráhu v roce 1987, když hrál ve školním orchestru na bicí. Později přešel na klavír a basu, ve kterých našel větší zalíbení. Vyrostl v Lucembursku, kde náhodou potkal a poznal Briana Molka. Při jejich dalším setkání o 2 roky později v Londýně objevili svou lásku k hudbě a založili kapelu Astray Hearts. Molko později představil Stefana Olsdala Robertovi Schultzbergerovi a v trojici zakládají skupinu Placebo.\n\nStefan Olsdal je gay, mezi jeho hudební oblíbence patří Depeche Mode, ABBA, Iron Maiden, DJ Shadow či EOST.\n"}
{"id": "19179", "url": "https://cs.wikipedia.org/wiki?curid=19179", "title": "Steven Hewitt", "text": "Steven Hewitt\n\nSteven James Hewitt (* 22. března 1971, Manchester) je bubeník anglické hudební skupiny Placebo.\n\nSteve vyrůstal poblíž Manchesteru v Northwichi. Před Placebem hrál ve skupinách The Mystic Deckchairs, The Electrick Crayons, The Boo Radleys, K-klass a Breed. Jako bubeník sám už v sedmnácti učil bubnovat druhé, takže pro něj nebyl problém nahradit Roberta Schultzberga, když mu zavolal Brian Molko. Od té doby je Steve Hewitt oficiálním bubeníkem skupiny Placebo. Neoženil se a má dcerku, která se jmenuje Emily. 1. října 2007 ale oznámil svůj odchod od Placebo.\n"}
{"id": "19180", "url": "https://cs.wikipedia.org/wiki?curid=19180", "title": "Placebo (album)", "text": "Placebo (album)\n\nPlacebo je eponymní debutové studiové album hudební skupiny Placebo, vydané v létě roku 1996.\n\nAlbum bylo nahráno v Dublinu během jara 1996. Deset písniček bylo převážně o sexu, zároveň se zde objevila i nová verze \"Bruise Pristine\" a \"Come home\" společně s \"Hang to your IQ\". Koncem 90. let se již soubor etabloval na světové rockové scéně jako zvukově originální kapela, jíž dominuje bisexuální image frontmana Briana Molka. U příležitosti desátého výročí vydání bylo album remasterováno a znovu vydáno 18. září 2006.\n\nU některých verzí alba je skladba \"Nancy Boy\" nahrazena poněkud odlišnou verzí \"Nancy Boy (Sex Mix)\".\n"}
{"id": "19181", "url": "https://cs.wikipedia.org/wiki?curid=19181", "title": "Placebo (rozcestník)", "text": "Placebo (rozcestník)\n\nPlacebo má více významů:\n"}
{"id": "19182", "url": "https://cs.wikipedia.org/wiki?curid=19182", "title": "Without You I'm Nothing", "text": "Without You I'm Nothing\n\nWithout You I'm nothing je druhé studiové album skupiny Placebo z roku 1998. Skladba \"Every You Every Me\" je známá z filmu \"Velmi nebezpečné známosti\".\n"}
{"id": "19185", "url": "https://cs.wikipedia.org/wiki?curid=19185", "title": "Tropický deštný les", "text": "Tropický deštný les\n\nTropický deštný les, též tropický deštný prales, je zalesněný biom s trvale teplým a vlhkým podnebím. Nevznikl působením člověka. Obvykle se uvádí jako dolní hranice celoročních srážek 2000 mm (v různých pojetích 1700–2500 mm). Podmínkou je, aby klima bylo vlhké skutečně celoročně, tzn. aby i v nejsušších měsících spadlo minimálně 60 mm srážek. Tento biom nalezneme zejména v rovníkových oblastech Země, byť některé okrajové enklávy mohou díky místním specifikům zasahovat až do subtropů. Nejrozsáhlejší je Amazonský deštný prales, dále Konžský deštný prales a pralesy na poloostrovech a ostrovech Přední a Zadní Indie. Krom nich ještě existují menší ostrovní pralesy v Karibiku, Indickém oceánu a rovníkové oblasti Pacifiku. Vlhkost vzduchu bývá až 100 %. Časté deště vše zvlhčují a rychlý bakteriální rozklad, kterému klima přeje, vykoná zbytek. Koncentrace oxidů železa a hliníku procesem laterizace způsobuje světlečervenou barvu oxisolí a někdy produkuje těžitelná ložiska (např. bauxitu, železa atd..). Na mladších substrátech, zvlášť vulkanického původu, mohou být tropické půdy relativně úrodné.\n\nPokud je prales vypálen, popel obohatí půdu, která je tak velmi úrodná, nicméně díky dešťům dochází k rychlé půdní erozi a živiny jsou rychle vyplaveny, takže již po 2–3 letech se získaná oblast nedá pro zemědělství použít.\n\nTropický deštný prales je biom s největším počtem druhů organismů (viz druhová diverzita), většina z nich je nejspíše dosud nepoznána. Odhaduje se, že v tropických lesích žijí 2/3 všech známých rostlinných a suchozemských živočišných druhů této planety.\n\nTropické stromy mohou mít některé vlastnosti, které nejsou běžné u stromů jiných pásem. Vzhledem k obrovské konkurenci o světlo, které přispívá hustota vegetace i podnebí přející rychlému růstu biomasy, je tropický deštný les místo, kde rostou jedny z nejvyšších stromů. Vzhledem k rozsáhlosti stromového patra lesa a odlišným podmínkám, které v jeho různých částech panují, si je biologové dělí na pásma (resp. vrstvy nebo úrovně, např. A–C, přičemž A je nahoře). Někteří ještě speciálně vyčleňují pásmo pro ojedinělé stromy výrazně přerůstající své okolí.\nMnoho druhů má široké dřevěné obruby (kořenový náběh) na spodku kmene. Původně se myslelo, že slouží na podporu stromu, ale teď vychází, že kanály kořenového náběhu proudí rozpuštěné živiny z kořenů.\n\nVelké listy jsou společné stromům vrstvy C. Mladé stromy určené pro vrstvy A a B též mohou mít velké listy. Když dosáhnou koruny stromů úrovně A, nové listy budou menší. Velký povrch listů pomáhá zachytit světlo v nižších vrstvách lesa. Odkapávací cípy ulehčují odvedení srážek z listu na podporu transpirace (vypařování). Vyskytují se v nižších vrstvách a mezi mladými stromy druhů vynořující se vrstvy A.\n\nStromy jsou často dobře spojeny ve vrchní vrstvě speciálně růstem dřevěných popínavých rostlin nebo lián. Rostliny s epifytickou adaptací rostou na povrchu existujících stromů a dělí se s nimi o sluneční světlo.\n\nKůra stromů často bývá velmi tenká, často jen 1–2 mm. Obvykle je velmi jemná, ale někdy ji chrání trny.\nObjevuje se u nich vývin květů (a z toho plody) přímo z kmenu, namísto na větvích (angličtina má na to slovo „cauliflory“).\n\nPodrost v deštném lese je často omezen nedostatkem světla na spodní úrovni. To umožňuje lidem a zvířatům se v lese pohybovat. Jsou-li koruny stromů z nějakého důvodu poškozeny nebo ztenčeny, země pod nimi je brzy kolonizována hustou spletí popínavých rostlin, křoví a malých stromů zvaných \"džungle\".\n\nPrales se jeví jako stabilní klimaxový porost, který jeví velikou odolnost vůči narušení. Drobné mýtiny, ať už se objeví z jakéhokoliv důvodu, velice rychle zarůstají. Pokud však dojde k masívní destrukci rozsáhlé oblasti (prakticky výhradně činností člověka), je tato vlivem půdní eroze a ztráty styku s původním typem porostu velice brzy znehodnocena tak, že se sem prales „jen tak vrátit“ nemůže. Přirozená obnova pralesa na místě, které bylo exploatováno a zničeno člověkem, je otázkou staletí až tisíciletí. Člověk sám pro ni může udělat jen minimum.\nTropické deštné lesy se nazývají ‚největší lékárna světa‘ pro výskyt velkého počtu přírodních léčiv. Téměř polovina užívaných léků pochází z tropických deštných pralesů. Např. tropické deštné pralesy obsahují „základní ingredienty ptačích kontrolních hormonů, stimulantů a sedativ“. Vědci doufají, že zde bude v budoucnu objevena řada dalších léků. Tuto ideu ilustruje film Medicine Man (Léčitel).\n\nTropický deštný les má vyrovnanou bilanci, pokud jde o produkci kyslíku, protože rostliny sice vytvářejí kyslík jako vedlejší produkt fotosyntézy, ale jimi uvolněný kyslík se následně spotřebovává v procesech rozkladu organické hmoty (nejčastěji právě odumřelých částí rostlin). Tvrzení, že tropické deštné lesy jsou \"plíce světa\" a produkují většinu kyslíku uvolněného do atmosféry byla pouze dezinterpretace odborných zjištění novináři a tento mýtus byl vyvrácen již v 70. letech 20. století odbornou veřejností.\n\nTento proces vypovídá dobře o koloběhu uhlíku (C) na Zemi. Rostliny skrze fotosyntézu umožňují přijímaný plynný CO fixovat ve svých tělech v podobě sloučenin uhlíku jako stavební látku, která tvoří významný podíl hmoty jejich orgánů (tzn. listy, stonek, kořeny). Kyslík poté uvolňují do atmosféry jako pro ně přebytečný, ale část z něj posléze odebírají při rostlinném dýchání (tzv. temnostní fáze fotosyntézy). Přesto je bilance kyslíku v atmosféře stále kladná, část uvolněného kyslíku v ní totiž zůstává. Pokud však rostlina odumře, začne se v půdě deštného lesa rozkládat a v ní uložený uhlík se uvolňuje oxidačními procesy (tzn. hnitím) z jejího těla a vrací se do atmosféry opět jako CO. Půdy tropických deštných lesů mají ze všech světových typů půd zdaleka největší produkci emisí CO právě díky ohromnému obratu zde vzniklé organické hmoty, která se v nich posléze rozkládá. \n\nPokud by tyto rozkladné procesy neprobíhaly vůbec, veškerý uhlík by se zafixoval a udržoval ve formě těl živých organismů, a CO by tak zcela zmizel z atmosféry. To, že je v atmosféře vysoká hladina kyslíku, je umožněno jednak vázáním uhlíku a dalších sloučenin, které by jinak s kyslíkem reagovaly, v tělech organismů, a také tím, že část uhlíku a dalších látek se pravidelně v určitém množství ukládá do sedimentů, a není tak vystavena další oxidaci. Proto je existence lesů a primárních producentů obecně přesto tak důležitá, neboť umožňují právě ono zadržování uhlíku po delší čas. Odlesňování tedy každopádně přispívá ke zvýšení hladiny CO v atmosféře.\n\nTropické lesy ovlivňuje člověk už desítky tisíc let. Za krizi deštných lesů ve Střední Africe před 2600 lety může člověk přímo a nikoli klimatická změna. V současné době tropické deštné lesy ubývají. O tempu ubývání však neexistuje mezi vědci shoda. Například Bjorn Lomborg a Alan Grainger zprávy o rychlém ubývání pralesa zpochybňují. Prales může být odolnější, než se nyní zdá.\n\nV současné době se odhaduje rozloha tropických deštných pralesů na 15 až 17 mil. km².\n\nPřesto je nesporné, že dochází k jeho kácení (kvůli spotřebě dřeva jako paliva i výrobní suroviny) či vypalování (pro zisk nové zemědělské půdy). Ta však vydrží být úrodná v konvenčním smyslu jen 2–4 roky, což bývá jednou z příčin dalšího vypalování. Za posledních 100 let již zmizelo z povrchu zemského více než 50 % rozlohy tropických deštných pralesů (na poč. století byla rozloha tropických deštných pralesů asi 16 mil. km², dnes je to cca 7 mil. km²) a navzdory různým aktivitám ochránců přírody a vyhlašování nových obrovských rezervací a národních parků se tempo příliš nezpomalilo. Odhaduje se, že pokud nedojde k radikální změně, do poloviny 21. století tropické deštné lesy zcela zmizí.\nOd poloviny 20. století jsme přišli o zhruba polovinu všech tropických pralesů na Zemi. Většina pralesů Afriky je vykácena, v devadesátých letech je obrovským tempem ničen prales na území Brazílie, Malajsie a Bornea. V Asii zmizela mezi lety 1960–1990 třetina tropických pralesů. V roce 1975 byla Amazonie prakticky nedotčena, dnes je jí vypáleno 15 %. Rychlost odlesňování se během osmdesátých let zdvojnásobila – dnes jsou pralesy mýceny tempem 160 000 km² za rok. V Brazílii bylo za 12 měsíců mezi srpnem 2013 a červencem 2014 vykáceno 4848 km² pralesa, což je o 12% méně než předchozí rok.\nNásledky kácení pralesů jsou větrná a půdní eroze, povodně, zanášení údolních nádrží, sesuvy půdy. a (např. podhůří Himálají), pokles srážek, sucha, ztráta možnosti místních lidí používat les jako zdroj dřeva, plodin a píce. V důsledku kácení se snižuje genofond (pralesy jsou domovem 70-90 % všech druhů). Mizí zároveň možná léčiva a planí příbuzní zemědělských plodin. Následuje také genocida domorodých obyvatel, mizení jejich kultur (Amazonie, Malajsie, Afrika) Mezi následky možná figuruje i zvyšování globálního oteplování, možný další negativní vliv na světové klima .\n\n\n"}
{"id": "19186", "url": "https://cs.wikipedia.org/wiki?curid=19186", "title": "Leonid Maximovič Leonov", "text": "Leonid Maximovič Leonov\n\nLeonid Maximovič Leonov ( Moskva – 8. srpna 1994), byl ruský a sovětský spisovatel a dramatik.\n\nNarodil se 19.5.1899 (dle našeho kalendáře 31.5) v moskevské kupecké čtvrti Zarjaďje, kde měl jeho dědeček krám. Jeho otec Maxim Leonidov Leonov byl novinář, carem i s rodinou vyhnán na Sibiř, do Archangelska. Leonidovi se zde líbilo a později se tamní kraj objevil v řadě jeho povídek a novel. V ruské občanské válce byl v armádě, nejprve jako voják, poté i jako novinář. Své literární prvotiny, zejména poezii, podepisoval pseudonymem Lapoť. Po roce 1925 začal psát romány, z nichž řada byla brzy vydána v zahraničí. Mimo psaní knih se odhodlal v třicátách letech k napsání celé řady mnohdy velice úspěšných dramat.\n\nI nadále působil jako aktivní novinář, po válce psal např. o ochraně pracovního prostředí, ochraně přírody a památek, o estetice pracovních nástrojů.\n\nJeho novely se zabývají etickými problémy Ruska mezi roky 1917–1941, je však nutno mít na paměti, že jeho pojetí těchto problémů je v rámci „socialistické morálky“. Celá řada jeho prací byla vydána v češtině.\n\nPo roce 1960 dostal možnost cesty po Americe a i tyto prožitky využil ve své tvorbě. Byl veřejně činný v mírovém hnutí, byl poslanec Nejvyššího sovětu. Roku 1967 dostal státní cenu SSSR, poté i Leninovu cenu a roku 1972 byl zvolen do Akademie věd SSSR a stal se také členem obdobné instituce v Jugoslávii.\n\nUměl psát nejen knihy poplatné době, ale i romantické milostné příběhy, věnoval se starým legendám, napsal bajky i pohádky, desítky povídek různých žánrů. Mnohé z nich se dočkaly několika vydání\n\n\n"}
{"id": "19191", "url": "https://cs.wikipedia.org/wiki?curid=19191", "title": "Střední všeobecně vzdělávací škola", "text": "Střední všeobecně vzdělávací škola\n\nStřední všeobecně vzdělávací škola, běžně též nazývaná zkratkou SVVŠ, byl od roku 1960 druh čtyřleté školy, který poskytoval všeobecné vzdělání s maturitou a připravoval především ke studiu na vysokých školách.\n\nOd roku 1953 do roku 1960 byla podle zákona 31/1953 Sb. zkrácena povinná školní docházka z devíti na osm let. Návazně na to byla zrušena gymnázia a střední všeobecné vzdělání poskytovaly poslední tři ročníky (výběrové) jedenáctileté střední školy (JSŠ).\n\nTento vzdělávací systém byl zachován sedm let. Od roku 1959 byly pokusně zaváděny tzv. dvanáctileté školy. V roce 1960 by schválen zákon o soustavě výchovy a vzdělání 186/1960 Sb. V rámci účinnosti tohoto zákona byly obnoveny devítileté základní školy. Tříleté výběrové studium, které navazovalo na devítileté základní vzdělání, se osamostatnilo pod názvem \"střední všeobecně vzdělávací škola (SVVŠ)\".\n\nV rámci různých typů středního vzdělání (střední všeobecně vzdělávací škola, odborná učiliště, učňovské\nškoly, střední odborné školy, střední školy pro pracující) mělo docházet k jejich sbližování a k propojování výuky s praxí. Zákon sice uváděl, že jedním z hlavních cílů střední všeobecně vzdělávací školy měla být příprava pro studium na vysoké škole, SVVŠ však měla poskytnout i základy odborného vzdělání (§12 Školského zákona 186/1960 Sb.).).\n\nBrzy se tako koncepce ukázala jako příliš náročná a od roku 1964 se snižoval počet hodin věnovaných výrobní praxi. Na jednotlivých školách docházelo k diferenciaci výuky. Postupně se též posilovala role komunistické propagandy (předmět Občanská výchova). Od roku 1965 se SVVŠ dělily na přírodovědné a humanitní, výrobní praxe byla zredukována.\n\nZákonem 168/1968 Sb. byla obnovena čtyřletá gymnázia a SVVŠ postupně přeměňovány na tento typ školy. V Praze tak bylo ve školním roce 1968/1969 přeměněno 70 % SVVŠ na gymnázia.\n\n"}
{"id": "19197", "url": "https://cs.wikipedia.org/wiki?curid=19197", "title": "Gymnázium", "text": "Gymnázium\n\nGymnázium je jeden ze tří hlavních druhů středních škol existujících v České republice, poskytující všeobecné vzdělání zakončené maturitní zkouškou. Posláním gymnázií je v hlavní řadě příprava studentů ke studiu na vysokých školách či vyšších odborných školách, na které odchází v průměru více než 90 % absolventů. V České republice je tento typ střední školy poměrně populární a každý rok na něj odchází přibližně 21 % absolventů základních škol v porovnání se 41 % odcházejících na střední odborné školy a 38 % odcházejících na střední odborná učiliště. Největším gymnáziem v České republice je Gymnázium Olomouc-Hejčín.\n\nGymnázium (též gymnasium) je označení pro školy středního vzdělání v některých částech Evropy.\nTento název pochází z řeckého „γυμνασιον“ \"(gymnasion)\" a ve starém Řecku označoval prostory, ve kterých se vzdělávali mladí muži – zejména tělesně, ale i duševně.\n\nŘecké \"gymnasion\" je odvozeno ze slova \"gymnos\", česky nahý, jelikož při části výuky za starého Řecka žáci nepoužívali oděv.\n\nFrancouzština (gymnase) s angličtinou (gymnasium) převzaly z latiny (gymnasium) označení výlučně pro tělocvičnu (s výjimkou francouzsky mluvící části Švýcarska). V tomto smyslu přešlo slovo gymnasium i do pojmu gymnastika.\n\nV německy mluvících zemích, kam se svou kulturní tradicí patří i Česko, ve Skandinávii, Finsku, zemích Beneluxu a dokonce i ve francouzsky mluvící části Švýcarska jsou gymnázia střední školy připravující studenty na vyšší vzdělání na univerzitách a polytechnikách (vysokých školách). Označení v tomto smyslu je možné sledovat od doby reformace v 16. století.\n\nV Itálii gymnázium označuje první dva roky klasického lycea, střední školy specializované na studium klasických jazyků latiny a řečtiny jako i literatury, případně i dalších moderních jazyků.\n\nV Polsku tříleté \"gimnazjum\" víceméně odpovídá českému druhému stupni základní školy, kdežto tříleté \"liceum\" českému gymnáziu zakončenému maturitou, viz polské školství. Od začátku školního roku 2017/2018 byla gymnázia v Polsku zrušena. Systém nově funguje jako osmiletá základní škola a na ní navazující čtyřletá lycea.\n\nŠkoly jsou uvedeny pod současným názvem \"gymnázium\". V letech 1953 až 1960 byly školy poskytující všeobecné vyšší vzdělání tříleté a nazývaly se \"jedenáctiletá střední škola (JSŠ)\", poté \"střední všeobecně vzdělávací škola\" \"(SVVŠ)\". Podle zákona č. 168/1968 Sb. (Zákon o gymnasiích byla od školního roku 1969/1970 znovu zavedena čtyřletá gymnázia místo dosavadních tříletých SVVŠ. Níže uvedené dnešní názvy některých gymnázií tedy neodpovídají jejich názvům užívaným v letech 1953–1968.\n\nGymnázia můžeme členit podle počtu let studia na čtyřletá, šestiletá a osmiletá.\n\n\nPřijímací řízení na gymnázium mívá většinou formu přijímací zkoušky z českého jazyka, matematiky a obecných studijních předpokladů, na některých gymnáziích pouze z českého jazyka a matematiky. Řada gymnázií používala ke zkouškám testy vypracované společností Scio. Jako další kritérium hodnocení uchazečů mohou být zohledněny výsledky předchozího vzdělávání, popřípadě je žákům s výbornými známkami ze základní školy přijímací zkouška částečně nebo zcela odpuštěna (detailní podmínky přijetí poskytuje většina škol na svých webových stránkách). Ve školním roce 2014/2015 byla většina škol přihlášena do hromadného testování společnosti CERMAT. Tyto zkoušky se konají z českého jazyka a matematiky. Konají se po celé ČR ve stejný den.\n\nŠance na přijetí ke studiu jsou různé, ale obecně platí, že u víceletých gymnázií je poměr přijatých uchazečů nižší než u čtyřleté formy. Podíly přijatých z celkového počtu zájemců jsou přibližně následující: čtyřleté gymnázium 70–95 %, šestileté gymnázium 50–70 %, osmileté gymnázium 50–65 %.\n\n\n"}
{"id": "19203", "url": "https://cs.wikipedia.org/wiki?curid=19203", "title": "Nymburk", "text": "Nymburk\n\nNymburk (něm. \"Nimburg\" nebo \"Neuenburg an der Elbe\", do 19. století též Limburk) je město ve Středočeském kraji ležící na řece Labi, 45 km východně od Prahy, zhruba 30 km jihovýchodně od Mladé Boleslavi a 6 km severozápadně od Poděbrad. Má obyvatel a rozlohu 20,54 km². Historické jádro města s železniční a průmyslovou tradicí je městskou památkovou zónou.\n\nKrálovské město Nymburk vděčí za své založení Přemyslu Otakaru II. Přesné datum, kdy bylo započato s výstavbou Nymburka, však dodnes není úplně známo. V současnosti je za vznik města přijímán rok 1275. Již na konci 18. století bylo prvními osvícenci odmítnuto založení města (\"Vícemílova\") roku 779, jak je uvedeno v Hájkově kronice. O století později bylo vyloučeno datum 1219 (vztahuje se k Litoměřicím) a později i rok 1257, k němuž se vztahuje nejstarší dochovaná listina o městě Nymburce vydaná pro zdejší dominikánský klášter. Historický výzkum toto datum zcela jistě vyloučil a naopak klade vznik listiny pro dominikánský klášter až na samý sklonek vlády krále Přemysla Otakara II., přesněji mezi 25. listopad 1274 a 21. listopad 1276. Proto se rok 1275 jeví jako nejpravděpodobnější datum, kdy král uložil lokátorovi Konrádovi (někdy se uvádí Kunrátovi), aby vyměřil a zřídil město Nymburk.\nNázev Nymburk je odvozen od slova \"Neuenburch\" (latinsky \"Novum Castrum\" – Nový hrad), podle bájeslovné Hájkovy kroniky se ovšem Nymburk dříve jmenoval Svinibrod, a to údajně z důvodu, že se zde na druhé části, dnes za Labem, pásly \"svině\" (prasata). Král zde usadil dominikánský řád a povolal k českým osadníkům také německé a holandské kolonisty, kteří se však v průběhu staletí asimilovali mezi Čechy. Český jazyk převládl nad německým jazykem v 15. století po husitských válkách.\n\nSamotné založení bylo nicméně pravděpodobně dokončeno až za vlády krále Václava II. Za Václava II. došlo též k výstavbě gotického chrámu sv. Mikuláše (dnes kostel svatého Jiljí) a dominikánského kláštera. Město bylo obehnáno hradbami z pálených cihel s asi padesáti věžemi a dvěma obrannými příkopy napájenými z Labe. Součástí hradeb byly čtyři městské brány a branka k řece. Na západ vedla brána Svatojiřská, na severozápad Velibská či též zvaná Boleslavská, na severovýchod pak Bobnická brána. Na jižní straně stála Mostecká neboli Labská brána, na kterou navazoval dřevěný most přes Labe. Větší z věží této brány byla v renesanci opatřena zdobnou fasádou. Brány měly hranolový tvar a byly tří či čtyřpodlažní. Průjezd v přízemí vytvářely gotické lomené vstupní oblouky, na vnější straně doplněný spouštěcí mříží a bytelnými vraty. U Svatojiřské brány bylo navíc vybudováno předbraní s cimbuřím zasahující do obranného příkopu a padací most. Mostecká a Boleslavská brána byla stržena po velkém požáru města v květnu 1838. Svatojiřská brána byla zbořena roku 1871 a stejný osud potkal i poslední Boleslavskou bránu v roce 1884.\nMěsto bohatlo díky tomu, že leželo na křižovatce obchodních cest a získalo řadu privilegií. Během husitských válek zpočátku podporovalo císaře Zikmunda, v roce 1421 ale uzavřelo dohodu s pražským svazem a přešlo na stranu kalicha. Během vlády Jiřího z Poděbrad se Nymburk opět úspěšně rozvíjel a až do konce 15. století zůstal utrakvistickým městem, působila zde např. známá latinská škola. Během 16. století dosáhl vrcholu svého rozkvětu, tehdy byla také postavena renesanční radnice. Koncem století vznikla v Nymburce zásluhou Samuela Ignáce Turnovského poštovní stanice. Během třicetileté války však v roce 1634 většinu města vypálili Sasové, kteří ve zdejším kostele povraždili více než 200 lidí. Obnova života města trvala dlouhá desetiletí, původní slávu se už ale kvůli požárům, moru a omezení hradbami obnovit nepodařilo.\n\nIndustrializace začala až v polovině 19. století, přičemž nejvýznamnějším podnikem se stala železnice, jejíž správa v Nymburce vybudovala své ředitelství, dílny, topírnu a železniční kolonii. Mimo to ve městě vznikl cukrovar, pivovar, korkovna a místní mlýny byly zmodernizovány. Telegraf byl zaveden v roce 1850, první místní telefony byly instalovány v roce 1900 a o dva roky později i linky meziměstské. Díky vzrůstajícímu blahobytu, který industrializace přinesla, si město mohlo dovolit budování veřejných staveb. Byla tak postavena okresní nemocnice, měšťanská škola, sokolovna, evangelický kostel či synagoga. Rozvoj pokračoval též v první polovině 20. století, kdy proběhla úprava toku Labe, vzniklo proslulé krematorium a řada dalších moderních staveb. K roku 1932 zde bylo dále evidováno pět hotelů (Grandhotel Bláha, Horák, Na Knížecí, Národní dům a Slavie), dvě kavárny a dvě vinárny, lázně, dva biografy, šest peněžních ústavů, obchodní grémium, likérka Griotte a továrny na šamotové zboží, na mýdla nebo na varné trubky či železobetonové výrobky. Působil zde okresní soud, berní úřad, četnická stanice, státní vyšší reálka, městské divadlo nebo městské muzeum. S tehdejší předválečnou érou Nymburka je nerozlučně spojena tvorba slavného spisovatele Bohumila Hrabala.\n\nPodle sčítání lidu roku 1930 zde žilo v 1 519 domech 11 892 obyvatel. 11 619 obyvatel se hlásilo k československé národnosti a 154 k německé. Žilo zde 6 047 římských katolíků, 997 evangelíků, 2 463 příslušníků církve československé a 83 židů.\n\nPodle sčítání roku 2001 zde žilo 14 407 obyvatel, z nichž bylo 7 482 žen. 13 882 obyvatel se hlásilo k české národnosti a 127 ke slovenské. Žilo zde 2 029 římských katolíků, 373 evangelíků, 236 příslušníků církve československé husitské a 17 pravoslavných.\n\nPodle sčítání roku 2011 zde žilo 14 796 obyvatel, z nichž bylo 7 669 žen. 10 766 obyvatel se hlásilo k české národnosti a 156 ke slovenské (3 588 obyvatel svou národnost neuvedlo). Žilo zde 635 římských katolíků, 112 evangelíků, 84 příslušníků církve československé husitské a 15 pravoslavných.\n\nNymburk se skládá za dvou částí na dvou katastrálních územích:\n\nNymburk byl dříve okresním městem, v současnosti je obcí s rozšířenou působností a pověřeným obecním úřadem. Okres Nymburk ale stále existuje a skládá se ze 87 obcí, ORP z 39 obcí. Stále zde také působí okresní soud a okresní státní zastupitelství.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nSymbolem města jsou cihlové hradby s hranolovými baštami. Původně město o ledvinovitém půdorysu obepínala linie dvou hradeb, bílé opukové a červené cihlové, společně se dvěma příkopy (zachovány dodnes coby Malé a Velké Valy). Z hradeb dnes zůstaly jen zbytky, nejdelší úsek na východě, u něhož se nachází i staré děkanství, byl počátkem 20. století romanticky zrekonstruován, další pozůstatky zdí se nachází v Hradební ulici.\n\nDominantou města je gotický cihlový kostel svatého Jiljí stojící na Kostelním náměstí. Původně měl dvě věže, jedna z nich však byla po požáru stržena, proto má zbývající věž zvláštní pozici mimo osu chrámu. Tento kostel je spolu s dochovanými stavbami nymburského opevnění ojedinělým příkladem cihlové gotiky (původně severoněmecké) v českých zemích. V Tyršově ulici je gotická kaple svatého Jana Nepomuckého, která je jediným pozůstatkem bývalého klášterního kostela Nanebevzetí Panny Marie Růžencové a ke které bylo přistavěno funkcionalistické Hálkovo divadlo. Jihozápadním směrem od historického centra města se nachází renesanční kostel svatého Jiří a v parku dr. Antonína Brzoráda funkcionalistický Husův sbor a novorenesanční evangelický kostel.\n\nDominantou centrálního náměstí Přemyslovců je vzácná renesanční radnice, stojí zde také morový sloup. Zajímavou technickou památkou je nedaleko stojící Turecká věž, bývalá městská vodárna z roku 1597. Jednou z nejzajímavějších novodobých staveb města je pak architektonicky významné puristické krematorium od Bedřicha Feuersteina nebo i funkcionalistická Löwitova vila. Naopak svědkem pradávných časů je dochovaná pravěká mohyla v ulici Na Příkopě.\n\nKromě hradeb městu také vévodí silniční most (kulturní památka), který spojuje centrum města s částí zvanou Zálabí. Most přes Labe byl postavený v letech 1912 až 1913 architektem Františkem Roithem. Tvoří ho tři železobetonové oblouky o rozponech 35, 40 a 35 metrů, které spočívají na betonových pilířích. Žulový obklad pilířů je ozdoben štíty s motivem českých lvů.\n\nVe městě se stále nachází řada cenných industriálních a technických památek. Ty však ještě stále nejsou vhodně využity a rozvíjeny, ačkoliv skýtají značný potenciál. Především byl na přelomu tisíciletí zbořen proslulý cukrovar na východě města, charakteristický dvěma těsně vedle sebe umístěnými komíny. Cukrovar byl založen v roce 1870 místními rolníky, přičemž se roku 1882 stal prvním elektrifikovaným cukrovarem v českých zemích. Podnik byl nerozlučně spjat s působením cukrovarníka Hanuše Karlíka. Ten zde poprvé v českých zemích vyzkoušel svou metodu výroby cukru formou trojnásobné saturace bez spodia. Cukrovar patřil mezi největší v Čechách.\n\nMezi nejhodnotnější dochované industriální památky v Nymburce patří:\nU hlavního nádraží dnes ohrožené pozůstatky „Zahradního města“, dělnické železniční kolonie – společné dílo Carla Schlimpa a urbanistického vizionáře Camilla Sitteho. Harmonické prostředí zeleně, na tu dobu kvalitní životní standard a občanská vybavenost v jednom místě – to vše se zde soustředilo v progresivní urbanistické myšlence.\n\nŽelezničářská kolonie se stala samostatně hospodařícím městským celkem s centrálním zásobováním potravinami a službami. Tento model později převzal i Baťa ve Zlíně. Do roku 1916 byla vybudována první část zahradního města, jednoposchoďové dělnické domy, domy pro vyšší a nižší drážní úředníky, prádelna, koloniál a dřevěné domy pro dělníky. Poté začala výstavba druhé části zahradního města, postaveny byly přízemní domky. Celkem zde bydlelo 222 rodin, což odpovídá počtu přibližně 1 000 obyvatel. V původním návrhu bylo plánováno i vybudování kostela pro celý komplex. Z toho sešlo a potřeby věřících uspokojila kaple v novostavbě gymnázia. Roku 1933 byly definitivně odstraněny dřevěné domky (v místech dnešního „mrakodrapu“ bývalého železničního učiliště).\n\nCelý komplex zahradního města přešel pod správu místního národního výboru v roce 1961. Od té doby byly zbourány už zhruba dvě třetiny ojedinělého urbanistického pokusu. Zůstalo 10 „čtyřdomků“, které si jejich majitelé s větším či menším citem opravují. Zachováno a opraveno bylo pět domů původně určených pro vyšší drážní úředníky. Připomínkou staré krásy je opravená budova prádelny, poslední původní budova v Nádražní ulici dostala novou střechu a fasádu v létě 2007. Na jaře 2017 proběhla další rekonstrukce, budova konečně našla nové uplatnění. Je otevřeno dialyzační středisko společnosti Fresenius.\n\nVe městě působí smíšený komorní pěvecký sbor Vox Nymburgensis. V Nymburce se také koná každoročně finále festivalu \"Mateřinka\".\n\nNejvýznamnějším sportem ve městě je basketbal, mužský tým ERA Basketball Nymburk (do roku 2019 ČEZ Basketball Nymburk) je dlouhodobě mistrem ČR. Hrával zde i ženský tým DSK Basketball Nymburk. Z dalších sportů je zastoupen na prvoligové úrovni také ženský fotbal, mužský tým hraje divizi B. Hokejisté Nymburka hrají 2. ligu. \n\nV Nymburce funguje také policejní sportovní klub SKP Nymburk. Skvělou úroveň mají i rychlostní kanoisté v čele s mistrem světa a olympionikem Petrem Fuksou. Z tamního oddílu na břehu Labe pochází nejeden úspěšný reprezentant, mimo jiných i další světový medailista a později také německý reprezentant v kanoistickém maratonu Petr Kubíček. V roce 2015 se v Nymburce odehrál mezinárodní rink bandy turnaj.\n\nNymburk je důležitou železniční křižovatkou s depem kolejových vozidel ČD. Důležitým výrobním podnikem je firma JDK, která vyrábí chladicí zařízení a vyváží je do celého světa, dále jedna z poboček nadnárodní společnosti Magna Exteriors & Interiors (Bohemia), zabývající se výrobou součástí pro automobilový průmysl, a již zmíněný Pivovar Nymburk.\n\nV roce 2005 v Nymburce svou první evropskou pobočku založila čínská firma Changhong, která ve zdejším výrobním závodě provádí finální montáž LCD televizorů pro celý evropský trh.\n\nV nymburské částí Zálabí zahájila na přelomu let 2013 a 2014 provoz zinkovny firma AZOS CZ, s.r.o. Místní občané si stěžovali na obtěžující zápach a na zdravotní problémy, ale majitel firmy Petr Šimák získal všechna potřebná povolení a ani měření imisí státním zdravotním ústavem neprokázalo žádné nadlimitní koncentrace. Radnice Nymburka v prosinci 2014 přislíbila situaci prověřit. Podle České televize Krajský úřad Středočeského kraje přizval do provozu nezávislého experta, který shledal v čištění emisí několik nedostatků a potvrdil původ zápachu. V roce 2015 prokázal Státní zdravotní ústav úniky těkavých chemických látek z provozu kataforézní linky.\n\nPozemní komunikace\n\nMěstem procházejí silnice I/38 Kolín–Nymburk–Mladá Boleslav, II/330 Sadská–Nymburk–Činěves a II/331 Poděbrady–Nymburk–Lysá nad Labem–Stará Boleslav.\n\nŽeleznice\n\nNymburk leží na křižovatce těchto železničních tratí:\n\nNa území města leží odbočná železniční stanice \"Nymburk hlavní nádraží\" a odbočná železniční stanice \"Nymburk město\".\n\nAutobusová doprava\n\nZ města vedly autobusové spoje do těchto cílů: Kolín, Košice, Kutná Hora, Liberec, Lysá nad Labem, Městec Králové, Michalovce, Mladá Boleslav, Pečky, Poděbrady, Poprad, Prešov, Žilina.\n\nŽelezniční doprava\n\nPo trati 060 vedla linka S12 (Poříčany–Nymburk), po trati 231 linka S2 (Praha–Lysá nad Labem–Kolín) v rámci pražského systému Esko. Tratí 060 jezdilo v pracovních dny 22 párů osobních vlaků, o víkendech 19 párů osobních vlaků. Tratí 061 jezdilo v pracovní dny 16 párů osobních vlaků a 1 spěšný vlak, o víkendu 13 párů osobních vlaků. Po trati 071 jezdilo v pracovní dny 5 párů rychlíků a 10 párů osobních vlaků, o víkendu 6 párů rychlíků a 9 párů osobních vlaků. Po trati 231 Nymburkem jezdilo v pracovní dny 27 rychlíků a 39 osobních vlaků, o víkendu 23 rychlíků a 20 osobních vlaků.\n\n\n\n\n"}
{"id": "19210", "url": "https://cs.wikipedia.org/wiki?curid=19210", "title": "448 př. n. l.", "text": "448 př. n. l.\n\n"}
{"id": "19211", "url": "https://cs.wikipedia.org/wiki?curid=19211", "title": "447 př. n. l.", "text": "447 př. n. l.\n\n"}
{"id": "19212", "url": "https://cs.wikipedia.org/wiki?curid=19212", "title": "446 př. n. l.", "text": "446 př. n. l.\n\n"}
{"id": "19213", "url": "https://cs.wikipedia.org/wiki?curid=19213", "title": "445 př. n. l.", "text": "445 př. n. l.\n\n"}
{"id": "19214", "url": "https://cs.wikipedia.org/wiki?curid=19214", "title": "444 př. n. l.", "text": "444 př. n. l.\n\n"}
{"id": "19215", "url": "https://cs.wikipedia.org/wiki?curid=19215", "title": "443 př. n. l.", "text": "443 př. n. l.\n\n"}
{"id": "19216", "url": "https://cs.wikipedia.org/wiki?curid=19216", "title": "442 př. n. l.", "text": "442 př. n. l.\n\n"}
{"id": "19217", "url": "https://cs.wikipedia.org/wiki?curid=19217", "title": "441 př. n. l.", "text": "441 př. n. l.\n\n"}
{"id": "19218", "url": "https://cs.wikipedia.org/wiki?curid=19218", "title": "440 př. n. l.", "text": "440 př. n. l.\n\n"}
{"id": "19219", "url": "https://cs.wikipedia.org/wiki?curid=19219", "title": "439 př. n. l.", "text": "439 př. n. l.\n\n"}
{"id": "19220", "url": "https://cs.wikipedia.org/wiki?curid=19220", "title": "Robert Pinget", "text": "Robert Pinget\n\nRobert Pinget (19. června 1919 Ženeva - 25. srpna 1997 Tours) byl francouzský avantgardní spisovatel, představitel tzv. mluveného románu (dlouhé záznamy monologů či dialogů). V roce 1965 získal cenu časopisu Femina za román \"Quelqu'un\".\n\n\n"}
{"id": "19222", "url": "https://cs.wikipedia.org/wiki?curid=19222", "title": "Kopřiva dvoudomá", "text": "Kopřiva dvoudomá\n\nKopřiva dvoudomá (\"Urtica dioica\") je v Česku nejznámější a nejrozšířenější zástupce rodu kopřiva. Ve střední Evropě je v současné době vnímána jako expandující druh. Je ale také široce využívána jakožto léčivá bylina či jako důležitá část potravy kachňat či housat při malochovu této drůbeže. V České republice se kromě ní běžně vyskytuje ještě její menší a méně nápadná příbuzná kopřiva žahavka.\n\n\nPřirozeně se vyskytuje na severní polokouli, jakožto invazní druh se šíří v Jižní Americe. V České republice je rozšířena po celém území a ve všech výškových stupních. V současné době se velice šíří a vytváří husté vysoké porosty.\n\nStatná vytrvalá dvoudomá bylina dorůstající výšky 50–150 cm, výjimečně až 2 metrů. Lodyhy jsou přímé, nevětvené (pouze u vyšších rostlin se však v horní polovině větvit mohou). V zemi vytváří plazivý žlutavý oddenek. Listy jsou řapíkaté, široce vejčité až kopinaté, špičaté a pilově zubaté. Kvete od června do října. Samčí květenství jsou latovitá, přímá a převislá, samičí klasovitá nebo hroznovitá a kratší, během květu přímá, odkvetlá nicí. Okvětí je zelenavé. Květy jsou jednopohlavné, zpravidla dvoudomé, výjimečně se vyskytují jednodomá uspořádání, v tom případě bývají květenství většinou jednopohlavná. Plodem jsou vejčité nažky. Celá rostlina je pokryta žahavými chlupy. Dříve se mělo za to, že tyto žahavé chlupy obsahují kyselinu mravenčí, poslední výzkumy ale ukazují, že je to směs tří chemikálií – histaminu na podráždění kůže, acetylcholinu na vyvolání pocitu pálení a serotoninu na zvýšení účinků dvou předchozích látek.\n\nPředchozí stručný popis nemůže být vyčerpávající už proto, že jde o velice proměnlivý druh nabývající mnoha rozličných forem. Díky tomu existuji samozřejmě i popisy mnoha vnitrodruhových taxonů na bázi poddruhů a variet, ovšem jejich hodnota je často značně pochybná.\n\nKopřiva dvoudomá je nitrofilní druh, který hojně roste na rumištích, v pobřežních porostech, v příkopech podél cest, lužních či vlhkých suťových lesích a okolo plotů od nížin až do hor. Kopřiva je ovšem vnímána též jako nevítaný plevel na zahrádkách, na loukách poblíž chat a chalup či v příkopech. Pravidelný pokos ji ale celkem spolehlivě potlačuje.\n\nKopřiva je živnou rostlinou pro housenky např. babočky kopřivové, babočky paví oko, babočky síťkované, babočky bílé C či babočky admirál.\n\nSbírá se list (Folia urticae) nebo nať (Herba urticae), někdy i oddenek (Radix urticae) či květ (Flos urticae). Drogu je možné sbírat od jara do září, nejlépe ale pouze od jara do konce května, kdy bývá nejúčinnější. Suší se co možná nejrychleji ve stínu, při umělém sušení by teplota neměla přesáhnout 50 °C.\nListy obsahují množství chlorofylu (až 1 %), asi 15 % minerálních látek, z nichž důležitý je zejména hořčík, dále karotenoidy, flavonoidy, organické kyseliny, již výše uvedené aminy, acetylcholin (asi 1%), histamin (asi 0,5 %) a serotonin (asi 0,02 %), sacharidy (např. arabinózu, galaktózu, glukózu, manózu), vitamíny (např. B2 a zejména v mladých listech vitamín C), aminokyseliny, glukoniny (snižují hladinu krevního cukru), třísloviny (které \"zastavují krvácení\"), fytoncidy, kyseliny šťavelovou, mravenčí, octovou, pantotenovou (B6), křemičitou (která má zřejmě močopudné účinky) a další látky.\n\nKopřiva dvoudomá je sbírána jako léčivá rostlina. Sbírá se list, používá se čerstvý nebo sušený. Říká se, že účinné látky obsahuje jen kopřiva sklizená do 15. května.\nPoužití kopřivy v léčitelství je velmi rozmanité: Chlorofyl působí povzbudivě na metabolismus a zároveň působí proti chudokrevnosti, dále působí jako antirevmatikum, protizánětlivě, dezodoračně a urychluje hojení ran. Kopřivová droga také účinkuje jako kardiotonikum, antidiabetikum (při lehčích formách cukrovky, kdy ještě není nutné píchat si inzulín), protiprůjmově, antivirově (zejména proti virům chřipky), podporuje činnost slinivky a vaječníků, pomáhá při bronchiálním astmatu, působí močopudně, zastavuje krvácení, zlepšuje prokrvení vnitřních orgánů, osvědčila se i při chorobách jater, žlučníku a ledvin i jako prostředek podporující tvorbu mateřského mléka, kořene se užívá zejména zevně proti vypadávání vlasů (hrst kopřivových kořenů se 10 minut vaří v 0,5 l vinného octa a takto získaný odvar se denně vtírá do pokožky hlavy), samčí květy údajně zvyšují plodnost mužů.\n\nKopřiva se nejčastěji podává ve formě odvaru nebo nálevu (1 čajová lžička drogy na šálek vody, podává se 3× denně). Kopřivový čaj pomáhá k celkovému pročištění organismu, posiluje cévní systém a pomáhá proti revmatickým bolestem. Čerstvá vylisovaná šťáva z mladých kopřiv pročistí krev a zbavuje stresu. Dva šálky mladých kopřiv rozmixujeme v malém množství vody a přefiltrujeme. Užívají se tři týdny dvě lžíce denně.\n\nZa mírně toxické jsou považovány jen čerstvé rostliny, které způsobují na pokožce pálení a puchýřky. Sušením nebo varem se však toxické látky ničí a kopřivu lze pak podávat i dlouhodobě a bez jakýchkoliv kontraindikací.\n\nJako důležité obohacení potravy se čerstvě nasekané listy kopřivy přidávají do potravy drůbeži a je doporučována ke konzumaci lidem, považována je za doplněk mezi kořením a zeleninou. Je vhodná k výrobě špenátu, k okořenění jarní polévky. Přidává se též do nádivky či jako příloha k masu.\n\nExistují také kopřivová piva.\n\nJe považována za přadnou rostlinu, kopřivová vlákna jsou ovšem podřadné kvality. Kopřivový extrakt se přidává do průmyslově vyráběných šamponů, v domácích podmínkách lze vyrobit šampon z listů nebo kořene kopřiv.\n\n\n\n \n"}
{"id": "19232", "url": "https://cs.wikipedia.org/wiki?curid=19232", "title": "Tok (Brdská vrchovina)", "text": "Tok (Brdská vrchovina)\n\nTok je nejvyšší vrchol pohoří Brdská vrchovina a zároveň Středočeského kraje. S nadmořskou výškou 864,8 metrů je nejvyšší z tzv. Brdských osmistovek.\n\nNa východním úbočí Toku se nachází někdejší dopadová plocha vojenské střelnice zřízené v roce 1931. Kopec ležel do 31. prosince 2015 ve vojenském prostoru, navíc na hranici dopadové plochy. Veřejnosti byl nepřístupný, přesto byl a je poměrně často navštěvovaný, jak se lze přesvědčit ve vrcholové knize. Přes vlastní vrchol vede široký protipožární příkop, jehož úkolem bylo zabránit rozšíření častých požárů, vzniklých v důsledku ostřelování dělostřeleckou municí.\n\nVrchol Toku se nyní nachází na katastrálním území Obecnice v Brdech, které je od 1. ledna 2016 součástí obce Obecnice.\n\nNa mapě druhého vojenského mapování je vrchol označen jako \"Točk Berg\", na starší Müllerově mapě Čech z roku 1720 a na mapě vzešlé z prvního vojenského mapování v 2. polovině 18. století není Tok označen. Později byl uváděn i jako \"Velký Tok\" či \"Vysoký Tok\" pro odlišení od Malého Toku.\n\nTento vrchol není z dálky nijak výrazný. Je to rozsáhlá náhorní plošina, kde se vrchol rozezná jen podle usazeného zeměměřičského kamene. Ten se v půlce dvacátého století musel stěhovat. Tam, kde nad jeho prvotním stanovištěm léta stál vysoký trigonometr, není nejvyšší vrchol hory. Na starých mapách uvádějících tu nejprve 857 m, 862 m a později 863 m tyto nadmořské výšky neplatí. Skutečná nejvyšší poloha Toku leží 200 m jižněji a zde je naměřeno 864,9 metru, což se zaokrouhluje na 865 metru.\n\nTok je pátou nejizolovanější českou horou - nejbližším vyšším místem je 61 km vzdálený svah Sedla v Šumavském podhůří.\n\nPo odlesnění vrcholové plošiny hory (když zde byla zřizována cílová plocha střelnice) se postupně na tomto území vyvinula zajímavá rostlinná i živočišná společenstva. Právě zdejší flóra je velmi zajímavá a také geomorfologické útvary a jevy, které předtím byly kryty lesem. Vrcholová plošina je pokryta mnohde nezapojeným smrkovým lesem a zejména vřesovišti s borůvkou a brusinkou. Nalezneme tu například rosnatku, vzácnou masožravou rostlinu, vytvářejí se zde rašelinná oka a nalezneme zde památky z doby ledové – kamenné polygony a mrazové trhliny – jevy, které se v České republice vyskytují ještě v Krkonoších a Jeseníkách. Na nedalekém vrchu Klobouček (704 m n. m.), pak nalezneme velmi působivé mnohametrové mrazové sruby.\n\nZ živočišné říše stojí za to jmenovat opětovný výskyt tetřeva hlušce, který sem byl poté, kdy odtud v 70. letech minulého století zmizel, reintrodukován.\n\nZ vrcholového plató se nabízejí fantastické rozhledy, za dobré viditelnosti až k pohraničním horám, včetně Klínovce, Ještědu, Sněžky a na část Novohradských hor a Šumavy.\n\nNedaleko vrcholu dříve stála hájovna Carvánka (kdysi označovaná jako \"Čerwan Heger\"), která byla ve své době nejvýše položeným obydlím uvnitř České kotliny. Ta však musela ustoupit vojenské střelnici. Před několika lety vyrostla v blízkosti původního stavení malá dřevěná lovecká chata, která je však veřejnosti nepřístupná.\n\nJazykovědci pracující v oboru místních jmen zde vyslovili hned několik názorů. Je prý možné, že Tokem bylo označováno místo, k němuž se točila cesta či kde se točil vítr, nebo je jméno odvozeno od slova téci. Tedy vysoká poloha, z níž stékají vodní prameny. A pak je tu tok jako milostný zpěv tetřeva hlušce. I když to poslední není prý podle vědců příliš přesvědčivé – hory v Evropě podle zpěvu nebo křiku ptáků nikde jména nenesou – přesto se přikláníme k této variantě. Právě pro brdský Tok je totiž tok tetřevů nad jiné charakteristický. Na začátku sedmdesátých let dvacátého století tetřevi nitro Brd opustili, aby se sem počátkem tisíciletí opět vrátili (byli sem dovezeni a odchováni).\n"}
{"id": "19233", "url": "https://cs.wikipedia.org/wiki?curid=19233", "title": "Plast", "text": "Plast\n\nPlasty, známé také pod názvem plastické hmoty nebo pod ne zcela přesným (obecnějším) názvem „umělé hmoty“, označují řadu syntetických nebo polosyntetických polymerních materiálů. Často obsahují další látky ke zlepšení užitných vlastností, např. odolnosti proti stárnutí, zvýšení houževnatosti, pružnosti apod. Plasty mohou být formovány do předmětů, filmů nebo vláken. Jejich název je odvozen z faktu, že mnohé jsou tvarovatelné - mají vlastnost zvanou plasticita. Plasty se vyznačují velkou variabilitou vlastností, jako je např. tepelná odolnost, tvrdost, pružnost. Mezi jejich výhody patří nízká hustota, chemická odolnost, jednotnost složení, struktury a dobrá zpracovatelnost energeticky málo náročnými technologiemi vhodnými pro masovou výrobu (lisování, lisostřik, vstřikování, vyfukování, lití apod.). Díky tomu nalezly použití téměř ve všech průmyslových odvětvích i v domácnostech.\n\nSlovo „plastický“ může též označovat materiál charakterizovaný určitým chováním při deformaci pod smykovým napětím – více informací je obsaženo v článcích plasticita a tažnost.\n\nZ různých plastů se dále vyrábějí slitiny – tzv. \"polymerní směsi\". Využívají se v automobilovém průmyslu (přístrojové desky, součásti interiérů, nárazníky, disky), ve výpočetní a sdělovací technice (kryty mobilních telefonů), v elektronice nebo v elektrotechnice (zástrčky, vypínače).\n\nPrvním plastem vůbec byl parkesin čili umělá slonovina, chemicky nitrát celulózy, který vynalezl Angličan Alexander Parkes v roce 1855. Prvním plně syntetickým plastem byl bakelit – reaktoplast vznikající polykondenzací fenolu a formaldehydu (1909). Například polyethylen byl poprvé připraven Hansem von Peckmannem v roce 1891.\n\nPo první světové válce se začaly vyrábět první vinylové plasty (PVC, polystyren), v 30. letech minulého století byla objevena syntéza prvního polyamidu (nylonu). V téže době také začíná prudký rozmach výzkumu i výroby většiny dalších plastů používaných vesměs dodnes. Do každodenního života vstoupily plasty (a výrobky z nich) masivně až po II. světové válce coby levná náhrada klasických materiálů jako dřevo, sklo, ocel a jiné kovy, atp.\n\nPlasty mohou být klasifikovány několika způsoby, ale nejčastěji se dělí podle použitého monomeru (tedy i chemického složení jejich polymerního řetězce). Mezi nejběžnější plasty z tohoto hlediska patří:\n\n\nV posledních několika desetiletích ekologové zjišťují, že překvapivě velké množství plastů se v kombinaci s nedostatečnou „recyklační morálkou“ dostává do řek a je vyplavováno do moří a oceánů, kde jsou unášeny mořskými proudy daleko od pobřeží nebo končí v útrobách mořských a přímořských živočichů – ryb, želv, racků atd.\n\nNěkteré obchodní řetězce začínají nahrazovat své většinou polyetylenové tašky na přenos nakoupeného zboží variantami z recyklovatelných plastů, popřípadě podporují trvanlivé tašky např. z juty.\n\n\n"}
{"id": "19234", "url": "https://cs.wikipedia.org/wiki?curid=19234", "title": "Nový román", "text": "Nový román\n\nNový román – často též antiromán, někdy též označován jako román objektivní, nebo román pohledu. Jedná se o pokus francouzské literární avantgardy, z 50. let 20. století, vytvořit opak klasického románu, protože se domnívali, že klasický román se přežil a nemůže postihnout novou skutečnost a zkušenosti nového člověka.\n\nOdmítli románový děj i postavy, a zabývali se popisem věcí a jevů bez souvislosti a časové následnosti, to znamená, že příběh se neodvíjel chronologicky ani logicky. Každý detail popisu mohl být východiskem k dalšímu příběhu. Jeho cílem nebylo popisovat svět či nějaké situace, ale naopak v dílech takto psaných je „svět napřed zbaven daného smyslu“, ten má být poznáván teprve v průběhu románu. To vedlo k tomu, že hrdina nemá zpočátku na svět žádný výrazný názor, ten teprve získává. K tomu zvolili postup psaní z pohledu hrdiny, věci nejsou popisovány tak jak je vnímá většina lidí, ale tak jak je vnímá románový hrdina. Víceméně lze tento styl charakterizovat jako poetický román zabývající se lidskou realitou. Tento styl nemá vypravěče a nelze rozlišit, zdali je psán ich nebo er formou.\n\nTyto postupy vedou k tomu, že je pro většinu čtenářů, v lepším případě, těžko srozumitelný a velmi těžko čitelný.\n\nJelikož tento styl patří k poněkud diskutabilnějším, cítilo mnoho význačných literátů té doby potřebu vyjádřit se k němu. Většina těchto hodnocení nevyzněla dobře. Např. Jean-Paul Sartre ho označil za antiromán, což je považováno za relativně výstižné označení, které se dost často používá dodnes. Zároveň Sartre hodnotí \"nový román\" jako nudný experiment. Ani Roland Barthes nespatřoval v novém románu příslib literární obnovy. Tyto reakce vedly k tomu, že podstatnou část tvorby autorů nového románu tvořila obhajoba jejich tvorby.\n\nPřes všechny výhrady, které se k tomuto druhu literatury objevily, tento druh románu ovlivnil evropské umění v 50.–70. letech 20. století, pohled na literaturu a místy i film. Na poetiku nového románu navázali i někteří mladší autoři, ačkoli opustili tento styl.\n\nZ českých autorů se touto metodou zabývali:\n\n"}
{"id": "19239", "url": "https://cs.wikipedia.org/wiki?curid=19239", "title": "Znak (písmo)", "text": "Znak (písmo)\n\nV typografii je znak základní jednotkou psaného jazyka, psaného nebo tištěného projevu. V lingvistice se pro znak písma užívá pojem grafém.\n\nZnaky jsou rozlišovány podle jejich významu na\n\n"}
{"id": "19240", "url": "https://cs.wikipedia.org/wiki?curid=19240", "title": "Rozrod", "text": "Rozrod\n\nRozrod je nejkomplikovanější formou genealogické tabulky - obsahuje potomky výchozí osoby, respektive výchozího manželského páru, tedy ty osoby, které mají společného předka. Existují dva způsoby vytváření rozrodu. Prvním je sledování jednoho příjmení, strom v takovém případě zahrnuje pouze potomky synů nebo nemanželské potomky dcer. Druhou variantou je sledování potomků synů i dcer, bez ohledu na příjmení.\n\nRozrod poskytuje přehled o genealogických vazbách v rámci rodu. Jeho zpracování je časově velmi náročné, může totiž zahrnovat několik tisíc osob. Často bývá zpracován v podobě stromu, kdy výchozí osoba / manželský pár je uveden v kořenech nebo na kmeni a jednotlivé rodiny se rozvíjejí do větví.\n\nSlovo rozrod vyjadřuje také soubor šlechtických rodů, které mají společného předka nebo se k němu hlásí. Příkladem jsou Vítkovci, Drslavici a další.\n\n\n\n"}
{"id": "19242", "url": "https://cs.wikipedia.org/wiki?curid=19242", "title": "Kopřiva", "text": "Kopřiva\n\nKopřiva (\"Urtica\") je rod rostlin z čeledi kopřivovitých (\"Urticaceae\"). Mají žahavé chlupy, palisty a vstřícné listy s pilovitými, vzácně celokrajnými, okraji. Při dotyku se trichomy zabodnou do kůže a při následném pohybu způsobí její malé a nepatrné protrhnutí, což vede k bolesti a svědění. Nejznámějším druhem tohoto rodu je kopřiva dvoudomá (\"Urtica dioica\"), původem z Evropy, Asie a Severní Ameriky.\n\nRod obsahuje mnoho druhů. Velké množství druhových jmen počítaných k němu ve starší literatuře se však nyní považuje za synonyma kopřivy dvoudomé. Některá z těchto jmen přežívají jako jména poddruhů.\n\nV České republice se vyskytují tři druhy rodu kopřiva: kopřiva dvoudomá (hojná po celé ČR s výjimkou nejvyšších poloh Krkonoš, Jeseníků a Králického Sněžníku), kopřiva žahavka (běžná v teplejších krajích, jinde vzácná) a kopřiva lužní (vzácně na jižní Moravě, byla považována za vyhynulou). Z nepůvodních druhů se u nás mohou vyskytnout zplanělé středomořské kopřivy kopřiva Dodartova a kopřiva kulkonosná.\n\n\nKopřiva se používá při nemocech kloubů, při krvácení z dásní, chudokrevnosti (anémie). Dá se také používat v kuchyni jako špenát. Kopřiva neobsahuje kyselinu šťavelovou, pro kterou je špenát při některých onemocněních a poruchách nevhodný. Nejvhodnější pro využití v kuchyni jsou mladé rostliny sbírané brzy na jaře.\nDále se Kopřiva dvoudomá může používat při onemocnění bronchitidou, cukrovkou, akné, nežidech a vyrážce. Kopřiva dvoudomá též podporuje tvorbu mateřského mléka.\n\nVyužívány jsou hlavně listy, nicméně uplatnění nachází i nať či oddenek, ve kterých jsou obsaženy flavonoidy, fenolkarbonové kyseliny, a velké množství minerálních látek. Ideální období jejich sběru představuje jaro do konce května.\n\nRod kopřiva nachází v průmyslu několikeré využití. Jako např. několikaletá kultura ke zpracování v krmivářství, v produkci biomasy, v textilním průmyslu, v potravinářství, v kuchyni, ve farmacii a kosmetice. Informace pro laickou i odbornou veřejnost propojuje a zveřejňuje na svých kanálech v několika jazycích neformální hub, který byl založen v České republice .\n\n\n \n"}
{"id": "19243", "url": "https://cs.wikipedia.org/wiki?curid=19243", "title": "Tok", "text": "Tok\n\nTok může být:\n\n\n\n"}
{"id": "19245", "url": "https://cs.wikipedia.org/wiki?curid=19245", "title": "Josef Sudek", "text": "Josef Sudek\n\nJosef Sudek (17. března 1896 Kolín – 15. září 1976 Praha) byl významný český fotograf pražských motivů, ateliérových aranžmá, zátiší, reportáže, krajiny i reklamy. Začal fotografovat ve svých 17 letech. Svá vrcholná díla vytvořil ve zralém věku - poté, co rezignoval na vlivy moderních proudů. Ve 30. letech odrážely jeho fotografie především vnější svět a teprve od 40. let našel obratem k sobě samému svou nezaměnitelnou tvůrčí podobu, díky které je známý i v zahraničí. Tehdy začaly vznikat jeho proslavené pohledy z okna ateliéru a pozoruhodná zátiší, oboje zpracované kontaktním otiskem různě velkých negativů na pozitiv. Sudkovu práci nepřerušila ani válka ani poválečný vnější tlak, který nutil umělce řídit se doktrínou socialistického realismu. V té době se Sudek naopak vrátil k piktorialismu a v řadě svých prací předjímal pozdější vývoj fotografie k postmoderní syntéze, aby se tak stal stále živým zdrojem inspirace pro další generace. Spolu s Františkem Drtikolem, Jaroslavem Rösslerem a Jaromírem Funkem patří k nejvýznamnějším českým fotografům období mezi první a druhou světovou válkou. Je zároveň výjimečný avantgardní fotograf v Evropě.\n\nJosef Sudek se narodil 17. března 1896 v Kolíně otci Václavovi a matce Johanně. O rok později se narodila jeho sestra Božena. Jeho otec, který byl malíř a dekoratér, umřel 1. ledna 1899 na zápal plic. Sudek začal chodit do obecné školy v Nových Dvorech v letech 1902–1908. Pak pokračoval dva roky na Královské zemské škole řemeslnické v Kutné Hoře. Po ní se v červenci 1910 zapsal do tříletého učení u pražského knihaře Františka Jermanna, kde také poprvé začal fotografovat. Roku 1913 ukončil studium a získal tovaryšský list Společenstva knihařů, kartonážníků, ozdobníků a pouzdrařů, se kterým nastoupil do zaměstnání u knihaře v Nymburku. Okolí Nových Dvorů a tamější „panoramaticky působící“ krajina nepochybně velmi ovlivnily jeho pozdější krajinářskou tvorbu.\n\nBylo krátce před začátkem první světové války, když Sudek narukoval do Žatce, vzápětí do Kadaně, kde se setkal s dalšími vojáky fotoamatéry. Na začátku roku 1916 sestavil malé album 156 originálních záběrů Prahy na formátu 3,5 x 5 cm. V květnu 1916 byl Sudek během bojů na italské frontě zasažen granátem a přišel o pravou paži, kterou mu amputovali lékaři ve Štýrském Hradci.\n\nZ válečných let se dochovala tři alba s malými fotografiemi z vojenského života. V letech 1922–1927 žil na pražské Invalidovně, kde se na státní útraty rekvalifikoval na profesionálního fotografa. Zde vznikl cyklus \"Z Invalidovny (1922–7)\", který připomíná žánrové malířství 19. století a impresionismus. V Kolíně se seznámil s Jaromírem Funkem a fotografoval zrcadlovkou 9 × 9 cm krajinu okolo Labe, za kterou získal první cenu na členské výstavě v Českém klubu fotografů amatérů v Praze. Inspiroval se dílem Drahomíra Josefa Růžičky, Alfreda Stieglitze a Clarence H. Whitea, nechal se ovlivnit praxí amerického puristického piktorialismu a zaujaly ho postupně měkce vykreslené světelné situace „nové školy“. Fotografoval portréty, žánry, pražskou architekturu a světelné nálady krajiny. V letech 1922–1924 vystudoval fotografii na Státní grafické škole ve třídě u profesora Karla Nováka, kde získal výuční list potřebný pro založení vlastní fotografické živnosti.\n\nPo demonstrativním odchodu kvůli generačním rozporům z Českého klubu fotografů amatérů spoluzaložil s Jaromírem Funkem a Adolfem Schneebergem roku 1924 Českou fotografickou společnost, která si kladla za cíl používat fotografické procesy čistě a vymanit se z vlivu grafiky. V letech 1927–1928 fotografoval dostavbu katedrály svatého Víta a roku 1928, k 10. výročí založení republiky, vydal album 15 originálních fotografií s názvem \"Svatý Vít\". K tomuto období prohlásil:\n\nMezi roky 1927–1936 pracoval pro nakladatelství \"Družstevní práce\", které vydávalo knihy, časopisy, gramofonové desky. Tady pro Ladislava Sutnara fotografoval portréty, reklamu i reportáže v propagačním duchu funkcionalismu. Spolupracoval i s dalšími významnými časopisy své doby — např. Pestrým týdnem. V létě 1927 uzavřel smlouvu na užívání zahradního ateliéru na Újezdě, založil svou firmu a stal se vyhledávaným odborníkem na reklamu a tisk, portrét, architekturu a fotografování obrazů a plastik. Svou živnost inzeroval \"uměleckou fotografii a vše, co chcete, denně 10-18, neděle 10-13\".\nSudkova volná tvorba splývala s užitou, byly to všechno ostře a detailně vykreslené fotografie v duchu nové věcnosti, podobné Strandovým nebo Westonovým. Podobný rukopis jako Navrátil měl i Albert Renger-Patzsch, který zřejmě ovlivnil dřívější přírodní snímky z roku 1935 jako \"Spadlý list, Jarní listy, Ranní rosa\" a \"Ostružiny\". V roce 1934, kdy vznikla pražská skupina surrealistů, fotografoval Sudek zoomorfní kořeny stromů, které v témže roce maloval představitel českého surrealismu Jindřich Štýrský. To byl první náznak vstupu do racionálního světa nové věcnosti a funkcionalismu.\n\nSudkovo dílo z doby před druhou světovou válkou netvoří žádný kompaktní celek. Začátky patřily secesním ušlechtilým tiskům, bromolejotisku a uhlotisku, které proměňovaly fotografii v grafiku. Pod vlivem D. J. Růžičky se po roce 1921 přiklonil k nemanipulované fotografii se zájmem o měkkou světelnou kresbu. Čitelný byl vliv romantismu, pokud jde o zobrazování dění v krajině, Sudkovou specialitou byla příroda ve větru (\"Vítr\", 1923–1924, \"Před bouří\", 1924) a znázornění mraků (\"Dítě a mrak\", 1924–1929). V přechodné době (1926–1929) objevoval nové motivy a využíval ostrého i neostrého vykreslení námětů. Na konci dvacátých let se přiklonil k preciznímu popisu skutečnosti v neutrálním světle. Tento způsob tvorby dominoval od roku 1930 v celé Evropě a jeho centrem byla německá nová věcnost. V Sudkově díle se však rýsují soubory soustřeďující se na určité lokality, žánrové a námětové okruhy. Například soubory Praha, krajina nebo stromy fotografoval stále. V období druhé světové války se jeho tvorba značně proměnila. Po ztrátě komerčních zakázek se zaměřil na fotografování ryze uměleckých snímků. Od roku 1940 přestal negativy zvětšovat a pracoval pouze technikou kontaktních otisků. Používal velkoformátové deskové kamery, později se vrátil k uhlotisku v obavě o trvanlivost bromostříbrných pozitivů.\n\nV padesátých letech poznal malířská zátiší Josefa Navrátila (1798–1865), které reprodukoval nejen pro tisk, ale také sám pro sebe. Nechal se jimi ovlivnit při zaznamenávání kolínské krajiny a po druhé světové válce vytvořil cyklus \"Zátiší podle Navrátila\", 1954. Na otázku časopisu \"Světozor\" v článku \"Je fotografie umění?\" odpověděl: \"„Není. Je to hezké řemeslo, potřebující určitý vkus. Umění to být nemůže, protože je odkázána na věci, které existují již před ní a mimo ni, na svět kolem nás.“\"\n\nSudek vyhledával osobnosti, se kterými mohl spolupracovat na nových projektech. Mezi jeho přátele patřil Ladislav Sutnar, designér podniku \"Družstevní práce\", fotograf a designer firmy \"Aero\" inženýr Josef Voříšek, kubistický malíř, teoretik a člen spolku Mánes Emil Filla, jehož obrazy reprodukoval pro revue \"Volné směry\". Básník Jaroslav Seifert Sudkovi psal básně a úvody ke knihám a pro architekta pražského hradu Otto Rothmayera dokumentoval rekonstrukci Pražského hradu a ten pak ozvláštnil Sudkovy fotografie speciálními adjustacemi. Josef Sudek působil jako mecenáš. Podporoval malíře Františka Tichého, Jana Bendu a Andreje Bělocvětova. Za války našli útočiště v jeho ateliéru jako učedníci fotograf Jaroslav Kysela, významní výtvarní umělci Vladimír Fuka a Václav Sivko a po válce Sonja Bullaty. Od roku 1945 byl Sudkovým učedníkem a pomocníkem fotograf, ilustrátor a knižní grafik Jiří Toman, který mu pomáhal mimo jiné při fotografování \"Prahy panoramatické\" a zorganizoval Sudkovu výstavu v Pardubicích v roce 1962. Se Sudkem se přátelil a spolupracoval až do své smrti v roce 1972.\n\nPo roce 1974 se Sudkova tvorba uzavírá, fotograf bilancoval své životní dílo a ze starších negativů pořizoval nové kontakty. Roku 1976 fotograf uspořádal v Praze, Brně a v německých Cáchách tři souborné výstavy ke svým osmdesátinám. Josef Sudek umřel na rakovinu 15. září téhož roku. Nekrolog napsal budoucí laureát Nobelovy ceny za literaturu Jaroslav Seifert. Po Sudkově smrti darovala Božena Sudková Sudkovo fotografické dílo Uměleckoprůmyslovému muzeu v Praze a sbírku výtvarného umění Národní galerii v Praze, další dary získaly Moravská galerie v Brně, instituce v Roudnici nad Labem, Kolíně, Ústav dějin a umění ČR a Bibliothèque Nationale v Paříži.\n\nPo Sudkově smrti ovládly média anekdoty, které dával k dobru už sám umělec. Například časopis amatérského Svazu českých fotografů \"Dobré světlo\" o něm napsal:\n\nJiž za svého života byl Sudek považován za významného světového fotografa. V jeho bohatém díle se objevily portréty, zátiší, krajiny a architektura. Jeho práce jsou ve světě uznávány pro svoji poetičnost, romantiku a průzračnou čistotu. Rozsáhlá tvorba zahrnuje řadu magicko—nostalgických cyklů. Jeho práce jsou ceněny i na světových aukcích. Sudkova pozůstalost, o kterou se starala Anna Fárová, čítá 7000 položek, z toho je 21660 pozitivů, 54 519 negativů a 618 výtvarných děl (obrazy, kresby, sochy, grafiky). Dílem Josefa Sudka se inspirovalo mnoho fotografů, například Jan Reich, který po Sudkovi získal jeho kameru, Josef Koudelka se nechal inspirovat jeho konceptuálními panoramatickými snímky, Jan Svoboda, Pavel Hudec Ahasver a František Provazník pokračují v Sudkových zátiších.\n\nPrvní samostatnou výstavu měl Sudek v říjnu 1932 v pražské Krásné jizbě. Roku 1976 fotograf uspořádal v Uměleckoprůmyslovém muzeu v Praze, v Moravské galerii v Brně a v Neue Galerie v německých Cáchách tři souborné výstavy ke svým osmdesátinám. V období 1982–1986 uspořádal kurátor Zdeněk Kirschner celkem 5 výstav s názvem \"Josef Sudek, Cykly fotografií\" na zámku Kozel. Roku 2006 proběhla výstava Josef Sudek neznámý - salonní fotografie 1918–1942 v Brně. Výstavy se uskutečňují také v Ateliéru Josefa Sudka na Újezdě. Například roku 2007 \"Privatissima - Poznámky, 50. - 70. léta 20. st.\", o dva roky později se uskutečnilo další pokračování s názvem \"Privatissima - Nocturno\".\n\n\nJosef Sudek získal vlastní ateliér od vinohradského fotografa Laubeho na konci dvacátých let. Nejstarší dochovaná nájemní smlouva je z 1. června 1927. Budova byla dřevěná ve tvaru písmene „L“, hned vedle ateliéru s velkým proskleným oknem byla temná laboratoř se zvětšovacím přístrojem. V ateliéru Josef Sudek za druhé světové války vytvořil například cykly \"„Okno mého ateliéru“\" (1940–1954), \"„Procházka po mé zahrádce“\" (1944–1953), \"„Zahrada mého ateliéru“\" (1950–1970) a \"„Zátiší na okně mého ateliéru“\" (1950–1958). Ateliér sloužil jako místo pro setkávání se Sudkovými přáteli. Objekt po Sudkově smrti chátral, i když v něm pobývala Sudkova sestra Božena Sudková, která zemřela 1. května 1990. V květnu 1985 objekt vyhořel. V červenci roku 2000 byla na podnět Anny Fárové postavena replika zdevastované budovy. Partnerem projektu obnovy a investorem výstavby i následného provozu se stala investiční skupina PPF. Od září téhož roku objekt slouží veřejnosti jako galerie.\n\nOd roku 1958 působil Josef Sudek v bytě přízemí domu na Úvoze, který používal do své smrti. Vznikla zde řada slavných kompozic z cyklů \"Letecké vzpomínky\", \"Velikonoční vzpomínky\", \"Labyrinty\" a \"Skleněné labyrinty\". Dnes se v objektu nachází Galerie Josefa Sudka.\n\nZa života Josefa Sudka byl byt místem nesčetných schůzek. K přátelskému okruhu patřili mimo jiné básník Jaroslav Seifert, malíř Jan Zrzavý, architekt Otto Rothmayer a řada umělců nejrůznějších oborů. V bytě, který byl postupně zabydlován množstvím obrazů, rámů, skleněných číší, krabic a fotografických pomůcek, vznikla i řada slavných kompozic z cyklů \"Letecké vzpomínky\", \"Velikonoční vzpomínky\", \"Labyrinty\" a \"Skleněné labyrinty\". Z tohoto bytu se Josef Sudek také vydával na své fotografické putování po pražských zahradách, parcích, ale i po milované periferii.\n\nDnes v tomto domě sídlí pobočka Uměleckoprůmyslového musea v Praze se specifickou atmosférou a se zajímavým výstavním programem, zahrnující nejen osobnost Josefa Sudka, ale také fotografy, kteří se stali pokračovateli jeho odkazu.\n\nK významným publikacím poválečného období patří \"Katedrála svatého Víta v obrazech Josefa Sudka\" a zejména kniha panoramatických fotografií \"Praha panoramatická\". O vydání řady monografií o Josefu Sudkovi u nás i v zahraničí se zasloužila Anna Fárová.\n\n\n\nČeský astronom Antonín Mrkos pojmenoval po Josefu Sudkovi jednu z planetek, kterou objevil v observatoři na Kleti dne 24. února 1987 a planetce bylo přiděleno číslo (4176) Sudek.\n\nDne 13. března 1996 byla vydána příležitostná česká poštovní známka s portrétem Josefa Sudka a jeho deskovým fotoaparátem. Československá poštovní známka vyšla i v době Sudkovy smrti v roce 1976.\n\n"}
{"id": "19248", "url": "https://cs.wikipedia.org/wiki?curid=19248", "title": "Kostra grafu", "text": "Kostra grafu\n\nV teorii grafů je kostra souvislého grafu \"G\" takový podgraf souvislého grafu \"G\" na množině všech jeho vrcholů, který je stromem.\n\n\nNásledující základní algoritmus je schopen nalézt nějakou (blíže neurčenou) kostru:\n\nJe-li navíc definována funkce formula_15 (tzv. \"ohodnocení hran\"), má smysl hledat minimální kostru – tedy takovou kostru formula_16, že výraz\nnabývá \"minimální\" hodnoty.\n\nTuto úlohu řeší několik algoritmů, které jsou označovány jako hladové, neboť jednou provedená rozhodnutí už nikdy nemění, čili „hladově“ postupují přímo k řešení.\n\nPředpokládejme, že je dán souvislý graf \"G = (V, E)\" s ohodnocením \"w\":\n\nPředpokládejme navíc, že hrany jsou uspořádány tak, že platí formula_18.\n\nPro toto uspořádání provedeme algoritmus pro hledání libovolné kostry (viz výše).\n\nPředpokládejme, že ohodnocení hran v grafu je prosté. Algoritmus pracuje ve fázích tak, že postupně spojuje komponenty souvislosti (na počátku je každý vrchol komponentou souvislosti) do větších a větších celků, až zůstane jen jediný, a to je hledaná minimální kostra. V každé fázi vybere pro každou komponentu souvislosti hranu s co nejnižší cenou, která směřuje do jiné komponenty souvislosti a tu přidá do kostry.\n\n\nNejrychlejší známý deterministický algoritmus pro hledání minimální kostry grafu vytvořil Bernard Chazelle modifikací Borůvkova algoritmu. Asymptotická časová složitost tohoto algoritmu je O(\"E\" α(V)), kde α je inverzní Ackermannova funkce.\n\n\n"}
{"id": "19249", "url": "https://cs.wikipedia.org/wiki?curid=19249", "title": "438 př. n. l.", "text": "438 př. n. l.\n\n\n"}
{"id": "19250", "url": "https://cs.wikipedia.org/wiki?curid=19250", "title": "437 př. n. l.", "text": "437 př. n. l.\n\n"}
{"id": "19251", "url": "https://cs.wikipedia.org/wiki?curid=19251", "title": "436 př. n. l.", "text": "436 př. n. l.\n\n"}
{"id": "19252", "url": "https://cs.wikipedia.org/wiki?curid=19252", "title": "435 př. n. l.", "text": "435 př. n. l.\n\n"}
{"id": "19253", "url": "https://cs.wikipedia.org/wiki?curid=19253", "title": "434 př. n. l.", "text": "434 př. n. l.\n\nRok 434 před naším letopočtem byl rokem předjuliánského kalendáře. Byl druhým rokem konzulátu Iulla a Tricosta, rokem konzulátu Capitolina a Praetextata a rokem tribunů Cossua, Praetextata a Capitolina. Byl to zároveň také 320. rok od založení města Říma.\n\n"}
{"id": "19254", "url": "https://cs.wikipedia.org/wiki?curid=19254", "title": "433 př. n. l.", "text": "433 př. n. l.\n\n"}
{"id": "19255", "url": "https://cs.wikipedia.org/wiki?curid=19255", "title": "432 př. n. l.", "text": "432 př. n. l.\n\n"}
{"id": "19256", "url": "https://cs.wikipedia.org/wiki?curid=19256", "title": "431 př. n. l.", "text": "431 př. n. l.\n\n\n"}
{"id": "19257", "url": "https://cs.wikipedia.org/wiki?curid=19257", "title": "430 př. n. l.", "text": "430 př. n. l.\n\n"}
{"id": "19258", "url": "https://cs.wikipedia.org/wiki?curid=19258", "title": "429 př. n. l.", "text": "429 př. n. l.\n\nV Aténách umírá řecký stratég Periklés při morové epidemii (* 500 př. n. l.)\n\n"}
{"id": "19259", "url": "https://cs.wikipedia.org/wiki?curid=19259", "title": "428 př. n. l.", "text": "428 př. n. l.\n\n\n\n"}
{"id": "19260", "url": "https://cs.wikipedia.org/wiki?curid=19260", "title": "427 př. n. l.", "text": "427 př. n. l.\n\n\n"}
{"id": "19261", "url": "https://cs.wikipedia.org/wiki?curid=19261", "title": "426 př. n. l.", "text": "426 př. n. l.\n\n"}
{"id": "19262", "url": "https://cs.wikipedia.org/wiki?curid=19262", "title": "425 př. n. l.", "text": "425 př. n. l.\n\n"}
{"id": "19263", "url": "https://cs.wikipedia.org/wiki?curid=19263", "title": "424 př. n. l.", "text": "424 př. n. l.\n\n\n"}
{"id": "19264", "url": "https://cs.wikipedia.org/wiki?curid=19264", "title": "423 př. n. l.", "text": "423 př. n. l.\n\n\n"}
{"id": "19265", "url": "https://cs.wikipedia.org/wiki?curid=19265", "title": "422 př. n. l.", "text": "422 př. n. l.\n\n"}
{"id": "19266", "url": "https://cs.wikipedia.org/wiki?curid=19266", "title": "421 př. n. l.", "text": "421 př. n. l.\n\n"}
{"id": "19267", "url": "https://cs.wikipedia.org/wiki?curid=19267", "title": "420 př. n. l.", "text": "420 př. n. l.\n\n\n\n"}
{"id": "19269", "url": "https://cs.wikipedia.org/wiki?curid=19269", "title": "Baltazar (programovací jazyk)", "text": "Baltazar (programovací jazyk)\n\nSGP Baltazar je programovací a kreslicí systém, s vlastním programovacím jazykem (na bázi C) a strukturálními diagramy (JSP) pro zápis algoritmu, určený pro výuku a pochopení základních principů strukturovaného programování. Obsahuje navíc knihovnu funkcí (převážně pro práci s 2D grafikou), která se jmenuje Baltazar.\n\nDíky přehledným strukturálním diagramům, rozsáhlé knihovně s českými příkazy a kompletnímu českému prostředí byl tento nástroj určen všem věkovým kategoriím, včetně dětí ve věku od šesti let.\n\nSGP Baltazar byl vyvinut českou společností SGP Systems a uveden na trh v roce 1993. Vznikl rozšířením nástroje \"SGP c\" (Soukup Graphic Preprocessor for C, 1985) o vlastní interpretr jazyka C a vlastní grafickou knihovnu Baltazar.\n\nSGP Baltazar byl určen pro operační systém MS-DOS, poslední verze 5.0 byla uvedena v roce 1998 a zatím nemá přímého nástupce pro žádný jiný operační systém. \n\nV programovacím nástroji Baltazar byl v roce 1996 naprogramován první plně ikonový programovací nástroj SGP Baltík (verze 1 a 2 pro MS-DOS). \n\nAčkoliv by se mohlo zdát, že nástroj Baltík je pokračováním Baltazara, není tomu tak. Baltík je koncepčně zcela jiný nástroj, který však pokračování pro Windows má (Baltie 3 a Baltie 4 C#).\n\n\n"}
{"id": "19272", "url": "https://cs.wikipedia.org/wiki?curid=19272", "title": "Petržel", "text": "Petržel\n\nPetržel (\"Petroselinum\") je rod dvouletých rostlin z čeledi miříkovitých (Apiaceae), jehož zástupci mají široké využití v potravinářství. Pochází z východního Středozemí a rozšířila se do celého mírného pásma.\n\nTak jako většina miříkovitých jsou petržele dvouleté rostliny, které první rok vytvářejí přízemní růžici listů a shromažďují zásoby ve ztlustlém hlavním kořeni, aby druhý rok vyhnaly mohutnou lodyhu s okoličnatým květenstvím, plodem je nažka. Nejznámější druhy jsou petržel zahradní (\"Petroselinum crispum\") a petržel zahradní italská (\"Petroselinum /crispum/ neapolitanum\"), u níž není úplně jasné, je-li samostatným druhem, nebo spíše poddruhem (druhá možnost je zmiňována častěji)\n\nPetržel se v Česku pěstuje převážně ve dvou kultivarech:\n\nKromě potravinářství nachází petržel odpradávna uplatnění i v lékařství.\n\nPetržel odpovídá latinskému \"petroselinum\" a to řeckému \"πετροσέλινον\" (\"petroselinon\"). První část slova \"petra\" (skála) je připojena k \"selinon\" označujicí také celer.\n\nÚčinnou látkou obsaženou ve všech částech rostliny je silice (7 % v plodech, 0,5 % v kořenech), jejíž hlavní součástí je apiol. Dále obsahuje myristicin, pinen, felandren, cymol, terpeny a další. Obsahuje také flavonoidy, polyacetyleny, furanokumariny, sliz a sacharidy. Petržel je také zdrojem provitaminu A a vitaminů B, C, E, a minerálních látek draslíku, hořčíku, železa, vápníku, sodíku a fosforu. List obsahuje větší množství kyseliny listové.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrovém kořeni petržele.\n\nSilice drážděním ledvinového parenchymu zvyšuje diurézu, tento účinek zvyšují současně i flavonoidy. Spasmolytické působení na cévy napomáhá zvýšení průtoku krve v ledvinách. Působí na rozšíření artérií, čímž nepatrně snižuje krevní tlak. Působení na trávicí trakt se projevuje zvýšením sekrece trávicích enzymů a uvolněním křečí hladkého svalstva.\n\nDroga vykazuje účinky uvolňující střevní plyny, protikřečové, podporující odkašlávání, proti střevním parazitům i vyvolávající nebo upravující nepravidelné měsíčky. Tradičně je užívána k léčbě zánětů močového ústrojí a nedostatečného vylučování moči, při poruchách trávení spojených s nadýmáním, střevních křečích, průduškovém kašli ve stáří a poruchách menstruace. Způsobuje prokrvení pohlavních orgánů – mírné afrodiziakum.\n\nPři zánětlivém onemocnění ledvin a v době těhotenství a kojení se nedoporučuje překračovat běžné dávky přijímané v zelenině. (petržel byla nedílnou součásti výbavy \"andělíčkářek\").\n\nObsahové látky petržele mohou způsobovat reakce na světlo po zevním dotyku s pokožkou. Chronické užívání vysokých dávek drogy může vést k poruchám pigmentace, celkovému svědění, poškození jater, zánětu ledvin, poklesu počtu krevních destiček a anémii.\n\nSemena (Petroselini fructus) se sbírají před dozráním, nejčastěji v srpnu. Sbírá se zpravidla celé květenství, ze kterého se po vysušení semena jednoduše vymlátí. Kořeny (Petroselini radix) se sbírají na podzim prvního roku nebo jaře druhého roku. Při přípravě je důležité rychlé sušení suroviny, aby nedocházelo ke ztrátám silice.\n\nNálev ze sušené byliny se užívá nejčastěji v močopudných diuretických čajových směsích. Doporučená denní dávka je zápar připravený z jednoho gramu semen (čtyř čajových lžiček) na šálek vody. Nálev připravený z kořene má slabší účinek než nálev ze semen.\n\nPřírodní petrželová šťáva z čerstvé nati je výborným prostředkem k odpuzování hmyzu. Též při štípnutí hmyzem se doporučuje postižené místo potřít čerstvou petrželkou. Odvar z petrželové natě působí jako vlasové tonikum, které může oživit lesk vlasů.\n\nRané odrůdy mající význam pro pěstování v zahrádkách, se vysévají již na podzim (říjen až listopad), pozdní odrůdy pěstované ve velkém na poli se vysévají co nejdříve zjara. Klíčí v závislosti na teplotě cca 6 týdnů.\n\nVyžaduje půdu hluboko zrytou, aby mohl kořen do spodních vrstev dobře vrůstat. Nesnáší čerstvý hnůj, ale průmyslová hnojiva jí prospívají. Vysévá se do řádků vzdálených od sebe cca 30 cm a to řídce, aby narostly mohutné kořeny. Prospívá ji okopávání a závlaha. Sklízí se na podzim před příchodem mrazů. Používá se jako kořenová zelenina.\n\nVysévá se v srpnu nebo září. Do příchodu mrazů vyrostou listy, které lze sklízet i v zimě. Není tak náročná na hluboké zpracování půdy jako kořenová a může se vysévat hustěji. Lze ji se pěstovat i v bytě. Používají se jen její listy, které slouží jako zelené koření a ozdoba pokrmů.\n\nRozeznáváme petržel s listem hladkým nebo kadeřavým (kudrnka).\n\n"}
{"id": "19275", "url": "https://cs.wikipedia.org/wiki?curid=19275", "title": "Trance", "text": "Trance\n\nTrance (česky trans) je žánr elektronické taneční hudby, který se začal vyvíjet počátkem/polovinou 90. let 20. století. Domovem mu je Nizozemsko, odkud se v průběhu let šířil dál do Evropy (zejména Německa) a světa (hlavně USA).\n\nTrance bývá popisován jako melodický styl s více či méně volnou formou vycházející z kombinace techna a housu nebo i např. electro a dance apod. . Nehledě na jeho přesný původ je trance považován za pokrok v oblasti postmoderní taneční hudby. Opakující se základní motiv se během skladby zároveň rozvíjí ve mnohovrstevnatou melodii. Vzniklá hudba pak silně závisí na kompozici, která musí udržet vše přirozené a zároveň bezmyšlenkovitě se neopakující. Bicí mohou být rázné, ale není jim kladena taková důležitost, jako např. u drum'n'bassu nebo techna.\n\nS šířením tohoto druhu hudby došlo i k jeho diferenciaci a vzniku subžánrů, například Uplifting Trance, který obsahuje často melancholické či euforické melodie (interpreti: Armin van Buuren, Aly & Fila, či např. Solarstone) , \"Progressive Trance\", který se melodičností a snivostí blíží k \"Dreamu\" (např. Lolo, Arnej, Kirsty Hawkshaw), \"Goa Trance\", Tech-Trance, jehož atmosféra se mnohdy přibližuje k žánru Techno (Yoji, Randy Katana, Greg Nash, Bryan Kearney), Acid Trance (Kai Tracid) a mnoho dalších směrů.\n\nMezi nejznámější trancové skladatele a protagonisty patří například holandský Armin van Buuren, Tiësto (zhruba od roku 2008 se začal věnovat housové produkci, trance hraje převážně pod pseudonymem Allure), Markus Schulz, Solarstone, Dash Berlin, Cosmic Gate, Simon Patterson, Andrew Rayel, Aly & Fila, Australanka Emma Hewitt, němečtí Paul van Dyk a ATB, a spousta dalších.\nV těchto zemích se tomuto hudebnímu stylu také nejvíc daří a pořádají se masové akce jako Trance Energy, Sensation White (převážně již House), a poslední dobou začínají samotní DJové dělat své vlastní velké akce jako např. Armin Only, A State of Trance nebo Full on Ferry, Masquerade v podání Ferryho Corstena. S tímto nápadem přišel zmiňovaný Tiësto v roce 2003.\n\nV České republice po několika letech začíná scéna opět ožívat a vznikly akce jako zatím největší Transmission, Trancefusion, brněnský Cybertronic apod. Českou republiku už také navštívili například Tiesto, Armin van Buuren, Ferry Corsten, Paul van Dyk, Markus Schulz, Solarstone, ATB, Emma Hewitt a další.\n\nZástupci tohoto žánru v ČR jsou hudebníci jako například Spark7, JKL, Ronny K., I5land, BluEye, tranzLift, Thomas Coastline, Dusk, Sandeagle, John Waver, Joe Cormack, DJ Transcave a také DJové Michael Burian, LayDee Jane, Michael C, Popper-C nebo Martin Gredner, kteří se však později se změnou trendů v taneční hudbě více či méně přeorientovali na house. Ze slovenských trance DJ's například Robert Burian, SHato, Mathias Moor, Kamil Polner, Milan Lieskovský, Eddie Sender, Nifra, Miroslav Vrlik, Pizz@dox, Jaccob, Unbeat, ReOrder.\n\nSlovo \"trance\" má původ v angličtině, není jednoduché jej přeložit, ne-li nemožné. Ani mnoha vyznavačů tohoto stylu přesně neví, proč má žánr zrovna takový název, nicméně v původním jazyce má význam něco jako extáze, bezvědomí (být v \"transu\").\n\n\n"}
{"id": "19277", "url": "https://cs.wikipedia.org/wiki?curid=19277", "title": "Velkoadmirál Thrawn", "text": "Velkoadmirál Thrawn\n\nVelkoadmirál Thrawn (původním jménem \"Mitth'raw'nuruodo\") je postava, která se objevila v literatuře dějově navazující na filmovou sérii Star Wars. Vytvořil ji Timothy Zahn v Trawnovské trilogii (Dědic impéria, Temná síla na vzestupu, Poslední povel), která dějově navazuje na poslední díl filmových hvězdných válek, Návrat Jediho. Velkoadmirál Thrawn v posledním díle trilogie umírá, nicméně stal se natolik populárním, že byl několikrát „vzkříšen“ – jakožto klon (který ale zahynul dříve než se stihl začít projevovat), či v osobě falešného dvojníka. V dalších knihách se objevuje jako možná osoba v pozadí, která se (patrně jakožto další klon) snaží řídit osudy galaxie jak prostřednictvím svých spojenců z řad svého původního národa, tak skrze svoji vlastní organizaci a stát, známý jako Ruka Thrawnova.\n\n\"Mitth'raw'nuruodo\" byl největším válečníkem národa Chissů, modře zbarvených humanoidů s rudě svítícíma očima. Jakožto velitel chisských válečných lodí zničil jednotky senátora Palpatina vyslané do Neznámých oblastí, které měly zničit kolonizační výpravu rytířů Jedi a poté i samotnou výpravu. Tím však porušil základní chisskou doktrínu, která nepřipouštěla preventivní údery, a byl poslán do vyhnanství na opuštěnou planetu. Zde po více než deseti letech dostal návštěvu v podobě císařského hvězdného destruktoru kapitána Vosse Parcka. Ten byl fascinován mužem, který beze zbraní, jen s využitím prostředí, zničil jeho výsadkový tým a zmasakroval jeho stíhačky TIE a přivedl jej ukázat císaři. Ten našel v osobě cizince ideálního válečníka – vojenského génia, který jej ale nemohl ohrozit, protože jako nečlověk by byl pro galaxii nepřijatelný. Často jej používal jako dohlížitele nad svými nejmocnějšími (a nejnebezpečnějšími) služebníky. \n\n\"Mitth'raw'nuruodo\" si zkrátil jméno na \"Thrawn\" a postupně získal hodnost velkoadmirála a císařova Vojevůdce. Dlouhodobě působil v Neznámých oblastech a vytvořil zde informační a polostátní útvar Ruka Thrawnova, který byl jeho hlavní operační základnou. Když zemřel císař a imperiální flotila byla poražena, vrátil se Thrawn do hroutícího se Impéria a převzal nad ním velení. Navzdory jeho původu to nebylo těžké, jednak získal podporu dočasného velitele imperiálních jednotek kapitána Gilada Pellaeona, jednak měl jakožto jediný přeživší velkoadmirál na tuto funkci nárok. Po několika měsících příprav zahájil drtivou protiofenzívu, kterou posílil využitím dvou „triviálních kousků technologie“ (maskovacího zařízení a klonovacích válců) a pološíleného klona rytíře Jedi Joruuse C'Baotha. Jeho útoky se začaly stupňovat a imperiální vojska vedená jeho géniem začala vítězit. Avšak zatímco na bojištích vítězil, jeho osobní garda složená z Noghriů (kdysi osobní komando Dartha Vadera) jej zradila a přijala vedení Vaderovy dcery Leiy Organy Solo. Jeden z nejlepších noghrijských válečníků, Thrawnův osobní strážce Rukh, zavraždil velkoadmirála Thrawna během bitvy o Bilbringi, když se provalilo spiknutí, které kdysi přivedlo Noghrie pod vládu Impéria. Deset let po Thrawnově smrti se objevil jeho dvojník (zosobněný profesionálním hercem Flimem), který dosáhl značných úspěchů, ale nakonec byl odhalen. Ve stejnou dobu zahynul těsně před dokončením svého vývoje Thrawnův klon pěstovaný v Ruce Thrawnově. Mara Jade však posléze pod dojmem událostí, které ji potkaly v Neznámých oblastech, usoudila, že je možné, že Thrawn měl klonů více, neboť pod plány svých chisských spojenců a dalšími události rozpoznala Thrawnova válečnického génia, který však tentokráte pracoval ve prospěch Nové republiky.\n\n"}
{"id": "19278", "url": "https://cs.wikipedia.org/wiki?curid=19278", "title": "Údolí Doubravy", "text": "Údolí Doubravy\n\nÚdolí Doubravy je přírodní rezervace v chráněné krajinné oblasti Železné hory. Leží severovýchodně od Chotěboře v okrese Havlíčkův Brod.\n\nŘeka Doubrava vytváří na svém horním toku východně od Chotěboře (okres Havlíčkův Brod) pěkné skalnaté údolí. Údolí je od roku 1986 chráněno jako přírodní rezervace.\nSkalami sevřené údolí řeky Doubravy začíná u obce Bílek. Doposud klidný, meandrující tok řeky se zde zařezává do ortorul a spadá v následujícím úseku četnými prahy i vodopády až k obci Sokolovec. V horní části tohoto údolí – na úseku 1340 m překonává řeka výškový rozdíl 55 metrů. Skalní výchozy v této části toku Doubravy je možno nalézt zejména na pravém břehu řeky (v souvislosti s ukloněním ploch foliace krystalických břidlic), zatímco na levém břehu jsou častější pozvolné stupňovité skalky.\n\nPostupujeme-li údolím po proudu z obce Bílek, zaujmou nás hned na začátku údolí asi 18 m vysoké skály na pravém břehu řeky. Nazývají se „Vláček“ a mrazovým zvětráváním vzniklo pod nimi charakteristické úpatní suťovisko s balvany až 1,5 m velkými. V místě zvaném „Mikšova jáma“, asi 1 km pod obcí Bílek, spadá Doubrava 1,5 m vysokým vodopádem do hluboké tůně. Skály zde vystupují přímo z řeky a dosahují ve dvou stupních výšky až 20 metrů. Asi 300 metrů pod Mikšovou jámou se nachází na pravém břehu skály „Hrádek“. Jejich hradba je široká asi 70 metrů a maximální výška činí 20 metrů. Pod nimi leží opět úpatní suťovisko sahající až k řece. Nedaleko po proudu stojí nevysoká skála „Doupě“, která je zajímavá stropovitým převisem s přesahem až 2 metry.\nÚdolí se v této části výrazně zužuje a stává se skalnatější. Tento úsek epigeneticky zaříznutého údolí Doubravy je nejzajímavější. Řeka zde vytvořila v prokřemenělých ortorulách úzkou nepřístupnou soutěsku zvanou „Koryto“. Soutěska je široká pouze 4 metry a skály, vystupující přímo z řeky, mají výšku až 15 metrů. V soutěsce překonává Doubrava převýšení dvěma vodopády, vysokými 2 a 2,5 metru. Pod oběma se vytvořily hluboké tůně. Délka soutěsky je přibližně 200 metrů. U dolního konce „Koryta“ se vyvinul erozní činností řeky dokonalý obří hrnec o průměru 120 cm a hloubce 35 – 105 cm. Dnes je 1 m nad vodní hladinou. Lze tedy vidět, že řeka se do podloží stále zařezává.\n\nPo dalších 150 m se zvedá z říčního zákrutu do výšky více jak 40 metrů nejvyšší skála v údolí „Sokolohrady“. Na vrcholu, kam vede turistická stezka, je upravená vyhlídka. Lze pozorovat pozůstatky hradu ze 13. století – obranné valy.\n\nNa protějším, levém břehu Doubravy se nad koruny smrků vypíná jediná skalní věž oblasti, nazvaná „Čertův stolek“. Údolní stěna dosahuje výšky asi 30 m, vrchol je turisticky zpřístupněn. Pod Čertovým stolkem se mrazovým zvětráváním vyvinulo nejrozsáhlejší kamenné moře v údolí Doubravy. Balvany zasahují až do říčního toku.\n\n"}
{"id": "19280", "url": "https://cs.wikipedia.org/wiki?curid=19280", "title": "419 př. n. l.", "text": "419 př. n. l.\n\n"}
{"id": "19281", "url": "https://cs.wikipedia.org/wiki?curid=19281", "title": "418 př. n. l.", "text": "418 př. n. l.\n\n"}
{"id": "19282", "url": "https://cs.wikipedia.org/wiki?curid=19282", "title": "417 př. n. l.", "text": "417 př. n. l.\n\n"}
{"id": "19283", "url": "https://cs.wikipedia.org/wiki?curid=19283", "title": "416 př. n. l.", "text": "416 př. n. l.\n\n"}
{"id": "19284", "url": "https://cs.wikipedia.org/wiki?curid=19284", "title": "415 př. n. l.", "text": "415 př. n. l.\n\n"}
{"id": "19285", "url": "https://cs.wikipedia.org/wiki?curid=19285", "title": "414 př. n. l.", "text": "414 př. n. l.\n\n"}
{"id": "19286", "url": "https://cs.wikipedia.org/wiki?curid=19286", "title": "413 př. n. l.", "text": "413 př. n. l.\n\n\n"}
{"id": "19287", "url": "https://cs.wikipedia.org/wiki?curid=19287", "title": "412 př. n. l.", "text": "412 př. n. l.\n\n\n"}
{"id": "19288", "url": "https://cs.wikipedia.org/wiki?curid=19288", "title": "411 př. n. l.", "text": "411 př. n. l.\n\n"}
{"id": "19289", "url": "https://cs.wikipedia.org/wiki?curid=19289", "title": "410 př. n. l.", "text": "410 př. n. l.\n\n\n"}
{"id": "19290", "url": "https://cs.wikipedia.org/wiki?curid=19290", "title": "409 př. n. l.", "text": "409 př. n. l.\n\n\n"}
{"id": "19291", "url": "https://cs.wikipedia.org/wiki?curid=19291", "title": "408 př. n. l.", "text": "408 př. n. l.\n\n\n"}
{"id": "19292", "url": "https://cs.wikipedia.org/wiki?curid=19292", "title": "407 př. n. l.", "text": "407 př. n. l.\n\n"}
{"id": "19293", "url": "https://cs.wikipedia.org/wiki?curid=19293", "title": "406 př. n. l.", "text": "406 př. n. l.\n\n\n"}
{"id": "19294", "url": "https://cs.wikipedia.org/wiki?curid=19294", "title": "405 př. n. l.", "text": "405 př. n. l.\n\n\n"}
{"id": "19295", "url": "https://cs.wikipedia.org/wiki?curid=19295", "title": "404 př. n. l.", "text": "404 př. n. l.\n\n\n\n"}
{"id": "19296", "url": "https://cs.wikipedia.org/wiki?curid=19296", "title": "403 př. n. l.", "text": "403 př. n. l.\n\n"}
{"id": "19297", "url": "https://cs.wikipedia.org/wiki?curid=19297", "title": "402 př. n. l.", "text": "402 př. n. l.\n\n"}
{"id": "19298", "url": "https://cs.wikipedia.org/wiki?curid=19298", "title": "401 př. n. l.", "text": "401 př. n. l.\n\n"}
{"id": "19299", "url": "https://cs.wikipedia.org/wiki?curid=19299", "title": "400 př. n. l.", "text": "400 př. n. l.\n\n"}
{"id": "19300", "url": "https://cs.wikipedia.org/wiki?curid=19300", "title": "399 př. n. l.", "text": "399 př. n. l.\n\n\n\nSókratés\n\n"}
{"id": "19304", "url": "https://cs.wikipedia.org/wiki?curid=19304", "title": "Möbiova páska", "text": "Möbiova páska\n\nMöbiova páska (také Möbiův pás, Möbiův pásek nebo Möbiův list) je plocha, která má jen jednu stranu a jednu hranu. V roce 1858 ji nezávisle na sobě objevili (resp. „vynalezli“) matematici August Ferdinand Möbius a Johann Benedikt Listing. Ve starší literatuře se nazývá také Simonyho prstenec. Protože orientace plochy Möbiovy pásky není možná, patří mezi neorientovatelné plochy. Lze ji najít na každé neorientovatelné ploše, například na Kleinově láhvi.\n\nNení to žádné složité zařízení, přesto velmi názorně ukazuje efekty, které způsobují deformace dvojrozměrné plochy do třetího rozměru.\n\nJednotkovou Möbiovu pásku lze jednoduše matematicky popsat pomocí parametrických rovnic:\n\nkde formula_4 a formula_5 jsou parametry, pro které platí\nHodnoty formula_8 a formula_9 určují šířku pásky a mohou být stanoveny z otevřeného intervalu formula_10.\n\nK vytvoření stačí vzít delší a užší pruh papíru, jehož jeden konec se jednou příčně přetočí (jedna půlotáčka) a slepí se s druhým koncem. Nevznikne tak běžný prstenec se dvěma stranami, ale kupodivu objekt, který je sice trojrozměrný, má však jen jednu jedinou stranu (rub a líc na sebe navzájem navazují, jedno přechází v druhé). Má tedy ve skutečnosti jen líc (nebo jen rub). Pásku podobných vlastností též získáme, pokud počet příčných přetočení jednoho konce pásky vůči druhému bude lichý.\n\nPokud je Möbiova páska uprostřed podélně rozstřižena, vznikne jeden dlouhý, několikrát protočený proužek.\n\nPokud není Möbiův proužek rozstřižen uprostřed, ale u okraje, vzniknou dva do sebe vpletené proužky, jeden dvakrát delší než původní proužek bez vlastností Möbiova proužku, druhý s jeho vlastnostmi. Pokud se bude v rozstříhávání pokračovat, vzniknuvší proužky budou propleteny se všemi předcházejícími.\n\nMöbiův pás inspiroval různé umělce. M. C. Escher vytvořil několik obrazů s touto tematikou. Nejznámější z nich je \"Möbius Strip II\", na kterém kráčí po Möbiově pásku mravenci.\n\nMöbiův pás se objevuje i ve vědeckofantastickém žánru.\n\nTrojrozměrný ekvivalent, Möbiovu krychli, také použil Dan Simmons ve svém \"Kantosu Hyperionu\", jakožto úložiště schopné uzavřít předměty nebo bytosti s obrovskou energií.\n\nMobiův pás našel své uplatnění i v technické praxi. Např. dopravníky nebo jako nekonečná přehrávací smyčka s dvojnásobnou délkou záznamu.\n\n\n"}
{"id": "19309", "url": "https://cs.wikipedia.org/wiki?curid=19309", "title": "398 př. n. l.", "text": "398 př. n. l.\n\n\n"}
{"id": "19310", "url": "https://cs.wikipedia.org/wiki?curid=19310", "title": "397 př. n. l.", "text": "397 př. n. l.\n\n"}
{"id": "19311", "url": "https://cs.wikipedia.org/wiki?curid=19311", "title": "396 př. n. l.", "text": "396 př. n. l.\n\n"}
{"id": "19312", "url": "https://cs.wikipedia.org/wiki?curid=19312", "title": "395 př. n. l.", "text": "395 př. n. l.\n\n"}
{"id": "19313", "url": "https://cs.wikipedia.org/wiki?curid=19313", "title": "394 př. n. l.", "text": "394 př. n. l.\n\n"}
{"id": "19314", "url": "https://cs.wikipedia.org/wiki?curid=19314", "title": "393 př. n. l.", "text": "393 př. n. l.\n\n\n"}
{"id": "19315", "url": "https://cs.wikipedia.org/wiki?curid=19315", "title": "392 př. n. l.", "text": "392 př. n. l.\n\n"}
{"id": "19316", "url": "https://cs.wikipedia.org/wiki?curid=19316", "title": "391 př. n. l.", "text": "391 př. n. l.\n\n\n"}
{"id": "19317", "url": "https://cs.wikipedia.org/wiki?curid=19317", "title": "390 př. n. l.", "text": "390 př. n. l.\n\n390 – obležení Říma Galy (Římané poraženi, museli vykoupit mír zlatem)\n\n"}
{"id": "19318", "url": "https://cs.wikipedia.org/wiki?curid=19318", "title": "389 př. n. l.", "text": "389 př. n. l.\n\n\n"}
{"id": "19321", "url": "https://cs.wikipedia.org/wiki?curid=19321", "title": "Baltazar (rozcestník)", "text": "Baltazar (rozcestník)\n\nBaltazar či Balthasar může být:\n"}
{"id": "19323", "url": "https://cs.wikipedia.org/wiki?curid=19323", "title": "Úplněk", "text": "Úplněk\n\nÚplněk je jedna z fází Měsíce, kdy je Sluncem osvětlená celá polokoule přivrácená k Zemi. Jeho opakem je nov.\n\nV úplňku je Měsíc na opačné straně od Země než Slunce, což nastává v době, kdy nový měsíc má stáří 14,8 dne. Měsíční disk je tak pro pozorovatele ze Země plně osvícen a Měsíc vypadá na obloze jako bílé (nebo žluté či oranžové) jasné kolo. Ze Země ovšem vidíme neustále stejnou, tzv. přivrácenou stranu Měsíce. Pokud je kolem Měsíce další kolo, říkáme mu měsíční halo, které údajně věstí změnu počasí.\n\nÚplněk je jediná měsíční fáze, za které lze někdy pozorovat zatmění Měsíce. Protože ale oběžná dráha Měsíce kolem Země má jiný sklon než oběžná dráha Země kolem Slunce, Měsíc většinou probíhá nad zemským stínem nebo pod ním. Proto se zatmění Měsíce nevyskytuje při každém úplňku.\n\nÚplňkový Měsíc obyčejně vychází hned po západu Slunce a výrazně osvětluje noční krajinu i oblohu. Při úplňku je výrazně snížena možnost sledování hvězd a jiných nebeských objektů, neboť odražené světlo Měsíce světlo většiny hvězd přezáří.\n\nÚplněk je považován za nejmagičtější fázi měsíce. Vlkodlaci se obvykle právě o úplňku mění do zvířecí podoby. Magické rituály je často nutné provést právě za úplňku. O úplňku je prý víc sebevražd a zranění – ovšem statisticky to prokázáno nebylo.\n\n\n"}
{"id": "19327", "url": "https://cs.wikipedia.org/wiki?curid=19327", "title": "Obezita", "text": "Obezita\n\nObezita (zastarale cizím slovem \"obesita\" nebo \"obesitas\"), česky otylost (zastarale česky též \"obtloustlost\") je stav, ve kterém přirozená energetická rezerva savce (např. člověka), která je uložena v tukové tkáni, stoupla nad obvyklou úroveň a poškozuje zdraví. Obezita u divokého zvířete je relativně vzácná, ale je obvyklá u domácích zvířat jako prasata, psi nebo kočky atd., která mohou být překrmená a bez dostatečného pohybu.\n\nPro bělošskou evropskou populaci je podle kritérií Světové zdravotnické organizace (World Health Organization – WHO) definována indexem tělesné hmotnosti (body-mass index – BMI) vyšším než 30. Pro asijskou a pacifickou populaci je obezita definována BMI vyšším než 25, někdy než 27. Hodnota BMI v rozmezí 25–30 u bělošské evropské populace je označována jako nadváha.\n\nZa zdravou váhu je považována hodnota BMI mezi 18,5 a 25. Jako obezita prvního stupně se označuje hodnota mezi 30 a 35, obezita druhého stupně 35 až 40. Pokud BMI přesáhne 40, jde o tzv. morbidní obezitu neboli obezitu 3 stupně.\n\nOrientačním ukazatelem nadváhy je také obvod pasu. Při obvodu nad 102 centimetrů u mužů a nad 88 centimetrů u žen jde o obezitu. Existují též další ukazatele obezity: poměr obvodu pasu k obvodu hýždí, měření tloušťky kožní řasy apod.\n\nV České republice podle statistických údajů Státního zdravotního ústavu téměř každý druhý člověk trpí nadváhou a každý čtvrtý pak některým typem obezity.\n\n\"Obezita\" je jmenná forma slova \"obézní\", pocházejícího z latinského \"obēsus\", což značí „statný, tučný nebo vykrmený“. \"Ēsus\" je minulé příčestí slova \"edere\" – „jíst“, s přidaným \"ob\". V klasické latině je toto slovo používáno jen ve formě minulého příčestí. V angličtině bylo použito poprvé v roce 1651 v díle N. Biggse \"Mataotechnia Medicina Praxeuus\".\n\n\nZhodnocení výsledků více než 200 dostupných meta-analýz zkoumajících souvislost mezi obezitou a výskytem 36 typů rakoviny, nalezlo souvislost u jedenácti typů rakoviny, převážně u malignit zažívacích orgánů a souvisejících s ženskými hormonálními vlivy.\n\n\n"}
{"id": "19331", "url": "https://cs.wikipedia.org/wiki?curid=19331", "title": "Kokořínský důl (přírodní rezervace)", "text": "Kokořínský důl (přírodní rezervace)\n\nPřírodní rezervace Kokořínský důl, poprvé vyhlášená roku 1953, zaujímá rozlohu 23,635 km² (z toho většina spadá do okresu Mělník a pouze 0,80 km² je v okrese Česká Lípa), je jádrem Chráněné krajinné oblasti Kokořínsko – Máchův kraj. Jsou zde nejlépe v Evropě doložena počáteční stadia rozpadu kvádrových pískovců. Tyto poměrně měkké horniny byly uloženy na dně dávného moře, které sem zasahovalo na konci druhohor. Působením vnějších geomorfologických činitelů dochází k tzv. zvětrávání, jehož důsledkem jsou různé zajímavé tvary jako tzv. pokličky, voštiny, skalní okna, skalní brány, římsy, výklenky a pseudoškrapy. Významné jsou též mokřady podél toku potoka Pšovky. Mokřady v rezervaci jsou součástí chráněného komplexu Mokřady Liběchovky a Pšovky, který patří mezi mezinárodně významná území Ramsarské úmluvy. Přírodní rezervaci Kokořínský důl spravuje AOPK ČR - Správa Chráněné krajinné oblasti Kokořínsko – Máchův kraj. \n\nDne 13. února 2019 vydala Agentura ochrany přírody a krajiny České republiky nařízení č. 1/2019, kterým se od 1. března 2019 nově vyhlašuje přírodní rezervace Kokořínský důl, její ochranné pásmo a stanovují se bližší ochranné podmínky. Zároveň se v § 2 uvedeného nařízení stanovuje předmět ochrany, kterým je rozsahem neobvyklý komplex stanovišť různou měrou ovlivněných lidskou činností s převahou lesních společenstev v geomorfologicky členitém pískovcovém terénu vytvářejícím kaňonovitá údolí se skalními stupni, menšími skalními městy a řadou geomorfologických jevů, z nichž nejvýznamnější jsou pokličky a další útvary vzniklé zvětráváním proželezněných pískovců, zachovalé lesní porosty tvořené především borovými a acidofilními doubravami, hercynskými dubohabřinami, acidofilními bučinami a borovými doubravami, rozsáhlé a přírodovědným významem výjimečné mokřady, a to zejména prameniště, vodní plochy, Pšovka a její přítoky, rákosiny a ostřicové mokřady, podmáčené a vlhké louky, mokřadní olšiny a jasanovo-olšové lužní lesy, plošně omezené hrany skal se zbytky skalních stepí a lesostepí, populace vzácných a ohrožených druhů rostlin, zejména vláskatce tajemného (Trichomanes speciosum), kosatce bezlistého (Iris aphylla) a rdestu alpského (Potamogeton alpinus), včetně jejich biotopů a populace vzácných a ohrožených druhů živočichů, např. vrkoče bažinného (Vertigo moulinsiana), vrkoče útlého (Vertigo angustior), hrachovky čárkované (Pisidium tenuilineatum) a sekavce podunajského (Cobitis elongatoides), včetně jejich biotopů.\n\nKaňonovité údolí Kokořínský důl, jímž teče potok Pšovka a prochází silnice III/25931, se táhne v délce 14 km mezi křižovatkou Ráj a železniční stanicí Lhotka u Mělníka. Rezervace zahrnuje i navazující údolí a také zalesněné plošiny spadající do území města Mšeno. Patří k ní například:\n\nRezervace zasahuje do těchto obcí a katastrálních území: Vysoká (k. ú. Vysoká u Mělníka a Bosyně), Střemy, Nebužely, Libovice, Lhotka u Mělníka, Kanina, Kokořín (k. ú. Kokořín a Janova Ves), město Mšeno (k. ú. Sedlec u Mšena, Mšeno, Olešno), Dobřeň (k. ú. Dobřeň a Jestřebice u Kokořína) a Blatce (jen k. ú. Tubož v okolí Ovčáckého vrchu a Planého dolu). Většina rezervace (cca 99 % rozlohy) patří do okresu Mělník. Jedinou obcí okresu Česká Lípa, do níž rezervace zasahuje, jsou Blatce (k. ú. Tubož). Tato tubožská část leží v nadmořské výšce 260 - 366 m.\n\nDo rezervace patří převážně přírodní části obcí – zalesněná údolí, stráně či hřebeny, ale i některé sídelní části, například osady Vojtěchov, Ráj, Brusné 2. díl, Kokořínský Důl a samoty Štampach, Kroužek, Harasov, Černínov, Mlčení, Hlučov, Rovina, Víno, Klučno. Na území přírodní rezervace se nalézá i hrad Kokořín a některé rekreační osady (Podhradí, Kaninský Důl, Rapín).\n\nOblast rezervace je chudá na pojmenované stálé vodní toky. Pšovka zde má v celé délce jen jeden pojmenovaný přítok, a to Žebrák zprava ve Vojtěchově.\n\nPo celé délce Kokořínského dolu prochází červeně značená Máchova cesta 0004, po níž je vedena i evropská dálková trasa E10. V Harasově k ní vede ze západní strany žlutá značka 6090 od Vysoké a Bosyně. U Kokořínského Dolu odbočuje další červená značka (0053) na Sedlec a Mšeno a rovněž je zde žlutě značený okruh 6110 přes Hradsko a vyhlídku na Kokořín. U kokořínského Podhradí je křižovatka více značených cest: zelená 3027 vede východním směrem přes Sedlec na Mšeno (a potkává se s červeným místním značením okruhu 0095 kolem autokempu) a severozápadním směrem přes Nedamy do Jestřebice; modrá 1070 vede na západ na hrad i obec Kokořín a do Truskavenského dolu. Pod Mšenskými pokličkami křižuje údolí červená modrou značku 1082, která vede na západ do Jestřebice a na východ přes Mšenské pokličky a hřeben Droužkov do Mšena. Druhá modrá (1081), sjízdná i pro cyklisty, vede do Mšena údolím Močidla. Ve Vojtěchově červená značka křižuje zelenou 3027. Ta vede opět na západ do Jestřebice (přes Jestřebské pokličky) a na východ na Rovinu a Brusné. Z Vojtěchova vede rovněž modrá 1083 na sever údolím Žebrák do Planého dolu. Z Ráje vede žlutá 6095 na sever přes Olešno a Ovčácký a Zbrázděný vrch a na jih k Cinibulkově okruhu na Rovinách.\n\nV okolí Mšena kdysi vyznačil řadu stezek místní propagátor turistiky Josef Bedřich Cinibulk. Toto značení již zaniklo, avšak v roce 1946 byla v severním okolí Mšena zřízena okružní stezka 6093, značená žlutým místním značením, která se nazývá Mšenský okruh nebo též Cinibulkova stezka. Ta prochází nejatraktivnější místa a provádí turisty i po velmi úzkých či krkolomných stezkách. V Cikánské rokli je doplněna krátkou zelenou spojkou 3122 na modrou značku 1081 v Močidlech.\n\nVedení cyklistických tras je podobné. Po délce Kokořínského dolu prochází cyklotrasa 142, která do oblasti přichází proti toku Pšovky. Hned u Lhotky u Mělníka se k ní od pravého břehu Pšovky připojují cyklotrasy 203 od Mělníka přes Střednici po zpevněné lesní cestě a 0169 po silnici od Dolní Zimoře přes Vysokou. Trasa 0170 přichází k levému břehu u Kroužku po silnici od Nebužel, trasa O146 u Hradska po silnici od Kaniny. Po kokořínské serpentině sestupuje k pravém břehu trasa 0010. Po lesní cestě Močidly vede k levému břehu trasa 0009 ze Mšena. Z Jestřebice spadá do údolí k pravému břehu cestou pod Jestřebskými pokličkami trasa 0012. V Ráji odbočuje po silnici k západu trasa 143, zatímco na sever proti toku Pšovky pokračuje po silnici II/259 trasa 211.\n\n"}
{"id": "19333", "url": "https://cs.wikipedia.org/wiki?curid=19333", "title": "Nathalie Sarrautová", "text": "Nathalie Sarrautová\n\nNathalie Sarrautová [Sarotová], rozená Natalia Iljinična Černiovskaja (18. července 1900 Ivanovo– 19. října 1999 Paříž) – jako datum narození bývá někdy uváděn 5. červenec 1900, byla francouzská spisovatelka ruského původu, představitelka a zakladatelka tzv. nového románu.\n\nNarodila se poblíž Moskvy, ale již roku 1909 se její rodiče trvale usadili v Paříži. Zde také vystudovala práva, historii a sociologii, poté zahájila právnickou praxi, které zanechala roku 1941, kdy se začala plně věnovat literatuře.\n\n\n\n\n"}
{"id": "19335", "url": "https://cs.wikipedia.org/wiki?curid=19335", "title": "VR", "text": "VR\n\nSpojení písmen V a R může mít různé významy:\n\n\n"}
{"id": "19336", "url": "https://cs.wikipedia.org/wiki?curid=19336", "title": "Kaňkovy hory", "text": "Kaňkovy hory\n\nNárodní přírodní památka Kaňkovy hory (původně národní přírodní rezervace Lichnice – Kaňkovy hory) se nachází ve východních Čechách u Třemošnice. Památka, která je součástí chráněné krajinné oblasti Železné hory, zaujímá rozlohu 224 hektarů a v nynější podobě byla vyhlášena roku 2016 (předtím již 1955). Území je součástí rozlehlejší evropsky významné lokality Lichnice – Kaňkovy hory. Významnou částí národní přírodní památky je \"Lovětínská rokle\". Tato rokle protíná pásmo Železných hor za obcí Závratec. Malebnou roklí protéká Lovětínský potok, pramenící z tzv. Lovětínského rybníka. Rokle je sevřena ze severní strany vrchem Krkaňkou (566 m n. m.), z jihozápadu svahy s vrcholem Světlice se zříceninou hradu Lichnice. Romantická niva potoka je zaplněna velkými balvany tzv. železnohorského krystalinika. Porost strání Lovětínské rokle tvoří bukový les. Na svazích rokle lze vidět četné povrchové geomorfologické útvary vzniklé erozí, mrazovým zvětráváním a svahovými pohyby. Zajímavým geologickým útvarem je tzv. kamenná řeka (pás kamenů), která „stéká“ po svahu Krkaňky směrem do údolí.\n\nBěhem výzkumu na severozápadním svahu Lovětínské rokle v letech 1998 a 1999 byl zjištěn výskyt 689 druhů motýlů.\n\nBěhem vertebratologického průzkumu památky a jejího nejbližšího okolí v letech 1989–1994 byl zaznamenán výskyt 135 druhů obratlovců (8 druhů obojživelníků, 4 druhy plazů, 92 druhů ptáků, 31 druhů savců; kruhoústí zaznamenáni nebyli, ryby nejsou uváděny kvůli nedostatkům v průzkumu).\n\n"}
{"id": "19337", "url": "https://cs.wikipedia.org/wiki?curid=19337", "title": "Kozákov", "text": "Kozákov\n\nKozákov (744 m n. m.) je nejvyšší hora Kozákovského hřbetu a Českého ráje. Vrch byl už od pravěku vyhledáván jako naleziště drahých kamenů, z nichž pravěcí lovci vyráběli jednoduché nástroje. V dutinách horniny vykrystalizovaly kulovité výplně achátu, jaspisu, ametystu, křišťálu, záhnědy a dalších polodrahokamů. Zdejší naleziště byla využita ve středověku pro výzdobu chrámů. Kozákov je také vyhledávaným místem pro paragliding.\n\nNejvětší část území Kozákova je tvořena prvohorními horninami, které jsou na vrcholu, severu a východu překryty třetihorním výlevem čediče a sopečnými usazeninami. Před 6 až 4 miliony let býval Kozákov činnou sopkou. Západní strana Kozákova je tvořena především druhohorními svrchnokřídovými cenomanskými pískovci. Tyto byly v třetihorách rozlámány do několika ker a vyzdviženy do současné podoby.\n\nJe to rozsáhlá asymetrická elevace v místech maximálního výzdvihu antiklinálního bazaltandezitového (melafyrového) hřbetu s mírnějšími a nižšími východními svahy (15–20°) a plochou vrcholovou částí na lávovém proudu neogenního olivinického bazaltu (čediče), stékajícího po hřbetu k jihovýchodu. Na vyšším a příkřejším západním svahu jsou tektonicky vyzdvižené kry pískovců (max. 667 m) s okrajovými stěnami, skalními věžemi, výklenky, jeskyněmi, úpatními balvanovými haldami. Na melafyrových a čedičových svazích jsou balvanové proudy a kamenná moře.\n\nNa jihozápadním svahu je rozsáhlý melafyrový kamenolom zvaný \"Votrubcův lom\". Je v soukromém vlastnictví p. Votrubce, a jeho součástí je i malé \"Muzeum drahých kamenů\". Za malý poplatek je možno v lomu pomocí zapůjčeného nářadí kopat a i dnes najít polodrahokamy, které může majitel následně vybrousit.\nVrch náleží do celku Ještědsko-kozákovský hřbet, podcelku Kozákovský hřbet, okrsku Komárovský hřbet, podokrsku Žlábecký hřbet a Kozákovské části.\n\nVe vrcholové části a na východních svazích jsou louky a orná půda, na západě a severu jsou převážné smrkové porosty s příměsí dubu a břízy (na sutích), na pískovcovém podkladu rostou borové porosty.\n\nVe středověku plály na Kozákově signální ohně. Později se zde shromažďovaly tisícové tábory lidu. Roku 1901 navrhoval turnovský malíř Jan Prousek na vrcholu stavbu buď novorománské kaple sv. Cyrila a Metoděje anebo více než 20 metrů vysokou slovanskou mohylu s umělou jeskyní vysázenou zdejšími polodrahokamy. Po vzniku Československa zde hořela každý rok 28. října vatra. Po úmrtí Františka Ladislava Riegra roku 1903 vznikla myšlenka uctít jeho památku výstavbou Riegrovy mohyly. O rok později zahájilo „Družstvo pro stavbu Riegrovy mohyly“ úspěšnou celonárodní sbírku. Později spolu soutěžily dvě koncepce: mohyla nebo mauzoleum versus turistická chata s restaurací a Riegrovým památníkem. Druhé varianty se chopil Klub českých turistů. Základní kámen chaty byl položen 29. srpna 1926. Chata byla postavena ze sbírek, darů a příspěvků od okolních měst. Slavnostně byla otevřena 24. června 1928. Za druhé světové války byla chata obsazena německou a po ní československou armádou. Po únoru 1948 byla chata znárodněna a předána podniku Restaurace a jídelny. V květnu roku 1964 chata vyhořela. Roku 1994 Klub českých turistů v Semilech chatu v desolátním stavu vykoupil od státu. Roku 1995 byla na vrcholu otevřena rozhledna o výšce 40 metrů s vyhlídkovou plošinou ve výšce 24 metrů. Rozhledna slouží zároveň jako kovový telekomunikační stožár armádě, policii a hasičům. Od roku 2002 je Kozákov součástí CHKO Český ráj. Roku 2003 byla Riegrova chata po generální rekonstrukci slavnostně znovuotevřena. Z rozhledny se nabízí výhledy na Český ráj, Pojizeří, České středohoří, Jizerské hory a Lužické hory, Ještěd, Krkonoše, Podkrkonoší, Broumovskou vrchovinu, Orlické hory a případně i výběžky Českomoravské vrchoviny.\n\nOd roku 1985 je jihozápadní část Kozákova o rozloze 162,83 hektarů chráněna jako národní přírodní památka Kozákov.\n\nAutomobilem lze po zpevněné silnici vyjet přímo na samotný vrchol, kde je parkoviště. Přes vrchol vedou turistické značky červená a zelená, začínají zde žlutá a modrá, které odtud vedou na západ.\n\n"}
{"id": "19339", "url": "https://cs.wikipedia.org/wiki?curid=19339", "title": "Vlastní rukou", "text": "Vlastní rukou\n\n„Vlastní rukou“ (zkratka v. r., která se uvádí za jménem a neodděluje se čárkou, typograficky nesprávně též někdy \"v.r.\") je přídavek dopisovaný za jméno tam, kde není možné nebo nutné se vlastnoručně podepsat, tedy především na kopiích listin (např. stejnopisy rozhodnutí soudů, správních orgánů, notářských zápisů, atd.).\n\nZkratka v. r. se v Česku používá například ve Sbírce zákonů, kde je uvedena na konci za jmény ústavních činitelů (např. „Uhde v. r., Klaus v. r.“). Tím je vyjádřeno, že na archivovaném originálním vyhotovení textu zákona se tyto osoby skutečně podepsaly.\n\nPůvodně se tato zkratka užívala v latinské podobě jako „manu propria“ (zkráceně m. p.) a její význam spočíval v potvrzení autenticity textu.\n\nTímto latinským přídavkem, zpravidla zdobeným, ověřovali ve středověku písaři nebo hodnostáři autenticitu svých textů na originálech a opisech. Během doby zevšeobecněla, a používala se tak do 19. století, kdy vznikla i česká verze v. r.\n\nObdobný význam má zkratka L. S. (z lat. \"locus sigilli\", volně přeloženo jako \"umístěno razítko\"), které se opět na kopiích listin (především na stejnopisech notářských zápisů) užívá v místě, kde se na originálu listiny nachází otisk razítka.\n\n"}
{"id": "19341", "url": "https://cs.wikipedia.org/wiki?curid=19341", "title": "Rafael (archanděl)", "text": "Rafael (archanděl)\n\nRafael (hebr. רפאל \"Refáél\", „Bůh uzdravuje“) je jméno jednoho z archandělů, většinou tvoří nebeskou trojici nejvýznamnějších Božích poslů s dalšími dvěma, z Bible známými jménem, a to Michaelem a Gabrielem). V Bibli jako \"archanděl\" Rafael jmenován výslovně není, a proto jej protestanti neřadí mezi archanděly.\n\nJeho jméno je spojením dvou hebrejských slov: „\"Rapha\"“ (doktor, uzdravitel) a „\"el\"“ (bůh).\n\nO Rafaelovi vypráví starozákonní kniha Tóbijáš ze 2.století před Kristem. Jsou v ní však obsaženy i starší prvky asyrského a perského folklóru.\nRafael přednášel Bohu přání a modlitby spravedlivého izraelity Tóbita a jeho ženy Chany, kteří byli odvlečeni do zajetí v Ninive v Asýrii a vychovávali syna Tóbijáše. Tóbit se celý život staral o své soukmenovce, až mu jednou při odpočinku do očí vlétl vrabčí trus a oslepil jej. Tóbit v předtuše blízké smrti poslal syna Tobiáše na dalekou cestu vyzvednout u příbuzných stříbrné peníze, které mu náležejí. Bůh Rafaela pověřil, aby Tóbita uzdravil a židovskou dívku Sáru zbavil démona, který ji sužoval, a dal ji za ženu Tóbitovu synu Tóbijášovi.\n\nKdyž si Tóbijáš hledal průvodce na cestu, měl pouze svého psa. Rafael se mu nabídl a provázel jej jako strážce a ochránce z Assyrie do Médie pro stříbro, uložené u příbuzných. Cestou přišli k řece Tigridu, z níž se vymrštila dravá ryba a chtěla Tobiášovi ukousnout nohu. Podařilo se ji chytit, vykuchat a uschovat její srdce, játra a žluč. Srdce a játra Rafael potřeboval spálit, aby v Médii uzdravil Sáru a zahnal její zlé duchy: spoutal démona a doprovodil oba novomanžele zpět do Ninive, odkud Tóbijáš pocházel. Tam pak odhalil svou pravou totožnost. Rybí žlučí nakonec vyléčil Tóbitův zákal očí.\n\nKdyž se Rafael Tóbitovi na počátku cesty představoval, nazval se „Azarjáš, syn velkého Chananjáše“ – tj. „Pomocník, syn velkého Slitovníka“. Rafael je považován za anděla-uzdravovatele, neboť na Boží příkaz uzdravil Sáru a Tóbita, a anděla-průvodce, protože doprovázel a ochraňoval na dlouhé cestě Tóbijáše. Je patronem lékařů, obchodu, řeči, vzdělanosti a poutnictví.\n\nRafaelova památka se slaví 29. září. V letech 1921-1969 se slavil svátek 24. října. V zemích Středomoří bývá nazýván svatým (ital. San Raffaelo; fr. Saint Raphäel).\nBývá zobrazován jako adolescent či dospělý, v dlouhé tunice a s mohutnými křídly. Jeho atributy jsou poutnická \"hůl\", \"cestovní láhev\" a \"ryba\". Objevuje se ve dvou legendárních scénách: 1) provází Tobiáše se psem, nebo drží rybu. 2) Uzdravuje slepého Tóbita.\nRafael patří k oblíbeným námětům protestantského umění doby renesance, v katolickém umění se často objevuje v baroku a v 19.století:\n\nAngelologie rozeznává sedm archandělů. Rafaelovi je přisouzena planeta Merkur. Z rostlin mu odpovídá konvalinka. Ze stromů jilm. Z kovů rtuť (živé stříbro). Z mýtických bohů je to Hermés. Ze znamení zodiaku je to Panna a Blíženci. Z orgánů jsou to rytmické a párové orgány – plíce a srdce. Ze stavebního slohu mu odpovídá gotika.\n\n\n"}
{"id": "19344", "url": "https://cs.wikipedia.org/wiki?curid=19344", "title": "Rafael", "text": "Rafael\n\nMužské vlastní jméno Rafael pochází z hebrejského jména רפאל \"Refáél\", což znamená „Bůh uzdravuje“. V starozákonní knize Tóbijáš se takto jmenuje anděl, který provází mladého Tóbijáše na cestě do Médie, podle církevní tradice jeden ze (tří) archandělů.\n\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +2,3%.\n\n\n"}
{"id": "19353", "url": "https://cs.wikipedia.org/wiki?curid=19353", "title": "388 př. n. l.", "text": "388 př. n. l.\n\n"}
{"id": "19354", "url": "https://cs.wikipedia.org/wiki?curid=19354", "title": "387 př. n. l.", "text": "387 př. n. l.\n\n\n"}
{"id": "19355", "url": "https://cs.wikipedia.org/wiki?curid=19355", "title": "386 př. n. l.", "text": "386 př. n. l.\n\n"}
{"id": "19356", "url": "https://cs.wikipedia.org/wiki?curid=19356", "title": "385 př. n. l.", "text": "385 př. n. l.\n\nZaloženo údajně nejstarší chorvatské město Stari Grad na ostrově Hvaru.\n\n"}
{"id": "19357", "url": "https://cs.wikipedia.org/wiki?curid=19357", "title": "384 př. n. l.", "text": "384 př. n. l.\n\n\n"}
{"id": "19358", "url": "https://cs.wikipedia.org/wiki?curid=19358", "title": "383 př. n. l.", "text": "383 př. n. l.\n\n"}
{"id": "19359", "url": "https://cs.wikipedia.org/wiki?curid=19359", "title": "382 př. n. l.", "text": "382 př. n. l.\n\n"}
{"id": "19360", "url": "https://cs.wikipedia.org/wiki?curid=19360", "title": "381 př. n. l.", "text": "381 př. n. l.\n\n"}
{"id": "19361", "url": "https://cs.wikipedia.org/wiki?curid=19361", "title": "380 př. n. l.", "text": "380 př. n. l.\n\n\n"}
{"id": "19362", "url": "https://cs.wikipedia.org/wiki?curid=19362", "title": "379 př. n. l.", "text": "379 př. n. l.\n\n"}
{"id": "19363", "url": "https://cs.wikipedia.org/wiki?curid=19363", "title": "378 př. n. l.", "text": "378 př. n. l.\n\n"}
{"id": "19364", "url": "https://cs.wikipedia.org/wiki?curid=19364", "title": "377 př. n. l.", "text": "377 př. n. l.\n\n"}
{"id": "19365", "url": "https://cs.wikipedia.org/wiki?curid=19365", "title": "PDS", "text": "PDS\n\nZkratka PDS může znamenat:\n\nv lékařství, lékárnictví:\n\nv počítačové technice:\n\nv politice:\n\nve společnosti:\n\n\nv energetice:\n\n\njinde:\n\n"}
{"id": "19366", "url": "https://cs.wikipedia.org/wiki?curid=19366", "title": "376 př. n. l.", "text": "376 př. n. l.\n\n"}
{"id": "19367", "url": "https://cs.wikipedia.org/wiki?curid=19367", "title": "375 př. n. l.", "text": "375 př. n. l.\n\n\n"}
{"id": "19368", "url": "https://cs.wikipedia.org/wiki?curid=19368", "title": "MP", "text": "MP\n\nSpojení písmen M a P může mít různé významy:\n\n\n\n\n\n\n"}
{"id": "19369", "url": "https://cs.wikipedia.org/wiki?curid=19369", "title": "Bitva u Magersfontein", "text": "Bitva u Magersfontein\n\nBitva u Magersfontein (11. prosince 1899) bylo střetnutí mezi búrskými jednotkami státu Transvaal, vedenými de la Reyem a Cronjem, a silami britského generála Methuena, které táhly na pomoc obleženému městu Kimberley. Vrchním velitelem Búrů byl Cronje, ale (stejně jako v bitvě u řeky Modder) plán bitvy vypracoval a přes Cronjeho odpor prosadil Koos de la Rey. Zatímco Cronje navrhl standardní plán, aby se opevnili na dominantním kopci a přilehlých výšinách, Koos tuto myšlenku odmítl a navrhl vykopat maskované zákopy v nižších částech svahu a na neočekávaných místech okolních kopců. Argumentoval, že se tak může podařit Brity překvapit. Cronje Koosův plán nejprve zamítl, ale pod tlakem ostatních velitelů, kterým se líbil více než jeho, jej nakonec přijal.\n\nJelikož Magersfontein bylo poslední dobrou obrannou pozicí na trase do Kimberley, generál Methuen očekával, že zde Búrové budou. Přítáhl tedy před strategické výšiny, kde tušil nepřítele, a byl si odhadem jeho hlavních pozic natolik jist, že bez průzkumu nařídil několikahodinové ostřelování vrcholů výšin. Během následujících několika hodin spotřeboval více dělostřelecké munice než za celé několikatýdenní tažení a poskytl tak Búrům, rozmístěným mimo ostřelovanou oblast, „nejdražší a nejefektnější ohňostroj, jaký dosud Jižní Afrika spatřila“. Po asi šesti hodinách palby dospěl Methuen k názoru, že už toho bylo dost (a také mu začala docházet munice), a nařídil svým jednotkám obsadit vyvýšeniny, na kterých už určitě ani žádní Búrové schopní organizovaného odporu nejsou. S průzkumem se opět neobtěžoval. Búrové počkali, až se Britové přiblíží na několik set metrů a pak na ně zahájili palbu. Účinek koncentrované palby pušek a kartáčových střel na sevřené řady Britů byl zdrcující. Disciplinovaní britští vojáci se sice ještě několik minut pokoušeli pokračovat, ale pod dojmem strašlivých ztrát se nakonec dali na útěk. Pohled na to, jak elitní jednotky Britského impéria odhazují zbraně a prchají, zapůsobil na zbytek britské armády natolik demoralizujícím způsobem, že je rychle následoval a Búrům nedalo mnoho práce zahnat celé uskupení zpět za řeku Modder. Jejich vítězství bylo navíc okořeněno získáním nemalého množství zbraní, munice a dalšího cenného vojenského materiálu.\n\nBitva znamenala nejen prodloužení války a potupu britské armády, ale zejména těžce postihla generála Methuena, jemuž (nutno říci že vzhledem k jeho soustavným ubohým výkonům rozhodně po zásluze) zničila kariéru. Methuen však odmítl nabídky na čestný a elegantní odchod do důchodu a setrval v Africe, aby se rehabilitoval. Po většinu času působil v západním Transvaalu, kde se neúspěšně pokoušel polapit Koose de la Reye. Jeho hon i kariéra definitivně skončily, když Koos 7. března 1902 zničil jednotku, se kterou ho Methuen pronásledoval, a těžce raněného generála zajal.\n\n\n"}
{"id": "19374", "url": "https://cs.wikipedia.org/wiki?curid=19374", "title": "Perioda", "text": "Perioda\n\nPerioda (z řeckého περίοδος (períodos), „chození dokola“) může označovat:\n\n"}
{"id": "19378", "url": "https://cs.wikipedia.org/wiki?curid=19378", "title": "Dánové (kmen)", "text": "Dánové (kmen)\n\nDánové byli starověký germánský kmen sídlící v jižním Švédsku a na dánských ostrovech. Tacitus se o nich nezmiňuje, ani ve své práci, kde popisuje kmeny zvané \"Gothones\" (Gótové nebo Gétové, či Švédové). Zdá se, že se o nich zmínil Jordanes (Dani) a také Prokopios. Název \"Dánové\" pochází z historického kořene Dane. Jordanes zastává názor, že šlo o ten samý kmen, jako Švédové (\"Suetidi\"), který vyhnal Heruly a zabral jejich zem. Jestli Tacitus Dány jednoduše „přehlédl“ a pokud jsou Jordanesovy informace správné, je možné, že Dánové jsou jedna odnož Švédů, která se od nich oddělila v 2. nebo 3. století.\n\n"}
{"id": "19383", "url": "https://cs.wikipedia.org/wiki?curid=19383", "title": "Pavel III.", "text": "Pavel III.\n\nPavel III., vlastním jménem Alessandro Farnese (29. února 1468 Canino – 10. listopadu 1549 Řím), byl papež mezi lety 1534 a 1549.\n\nJako papež byl Pavel III. klasickým představitelem nepotismu, 18. prosince 1534 jmenoval dva ze svých synovců kardinály a své rodině Farnese různými způsoby vypomáhal. Svého vnuka Ottavia Farnese výhodně oženil s Markétou, nemanželskou dcerou císaře a španělského krále Karla V. Během svého pontifikátu se Pavel III. zasazoval o reformu církve, zcela nezbytnou tváří v tvář sílící protestantské reformaci. Kvůli tomuto úsilí ustanovil reformní komisi z řad kardinálů.\n\n17. prosince 1537 uvalil církevní klatbu na anglického krále Jindřicha VIII. kvůli jeho nepovolenému sňatku s Annou Boleynovou a na celou Anglii uvalil interdikt. 27. září 1540 schválil Tovaryšstvo Ježíšovo (\"Societas Iesu\") a jeho stanovy sepsané sv. Ignácem z Loyoly.\n\nRoku 1545 zahájil Tridentský koncil, který odpověděl, přes obrovské časové období, v němž zasedal, na výzvu reformace. Kvůli napětí se španělským králem a německým císařem Karlem V. se koncil přesunul 11. března 1547 do Bologne, která nepatřila k území Svaté říše římské, takže císař nemohl bezprostředně do jednání koncilu zasahovat.\n\nJako suverén Papežského státu Pavel III. zachovával neutralitu. Přesto roku 1537 uzavřel spojeneckou smlouvu s Benátskou republikou proti Turkům.\n\n21. července 1542 Pavel III. bulou \"Licet ab initio\" založil Congregatio Romanae et universalis Inquisitionis (tedy kongregaci římské inkvizice, dnes Kongregace pro nauku víry). Roku 1548 uvedl také v život švýcarskou gardu, čímž obnovil osobní stráž papeže, která zanikla během Sacco di Roma, vyplenění Říma, a jako výsledek uzavření barcelonského míru. Započal také výstavbu renesanční podoby baziliky sv. Petra; jako stavitele povolal Michelangela Buonarrotiho.\n\n\n\n"}
{"id": "19384", "url": "https://cs.wikipedia.org/wiki?curid=19384", "title": "Julius III.", "text": "Julius III.\n\nJulius III., vlastním jménem Giovanni Maria Ciocchi del Monte (10. září 1487 Řím – 23. březen 1555 Řím), byl papežem mezi lety 1550 a 1555.\n\nGiovanni Maria Ciocchi del Monte se narodil 10. září 1487 v Římě. Pavel III. ho jmenoval kardinálem baziliky San Vitale a ustanovil jej prvním předsedajícím zasedání Tridentského koncilu. Papežem byl zvolen 7. února 1550, v 70. den konkláve.\n\nCiocchi se jako papež nechoval nijak asketicky, již v počátku svého pontifikátu obnovil tradici zábav a římských karnevalů. V roce 1551 však přikázal obnovit jednání tridentského koncilu. Papežovy pokusy vrátit Anglické království do lůna Říma se však nezdařily.\n\nInnocenzo Ciocchio Del Monte (1532–1577) byl původně žebrák v Parmě, kde ho 14letého roku 1546 na ulici potkal tehdy ještě kardinál Giovanni Maria Del Monte, Innocenzo se Giovannimu zalíbil a ten začal poskytovat štědré dary Innocenzovu otci a nakonec přesvědčil svého bratra, Bladovina Ciocchia Del Monte, aby Innocenzia adoptoval, čímž se Innocenzo stal tedy Giovanniho adoptivním synovcem.\n\nPo začátku pontifikátu Julius III. hned ještě v roce 1550 jmenoval tehdy ještě 17letého Innocenza kardinálem, Innocenzo neměl téměř žádné vzdělání, byl prakticky negramotný a neměl žádnou předchozí kariéru v církvi. Během zbytku pontifikátu poskytl Julius kardinálovi Innocenzovi značné výhody (jmenoval ho kardinálem-synovcem, což byla nejdůležitější administrativní funkce na papežském dvoře, např. kontrolující papežskou korespondenci) a značné majetky, zejména mu svěřil do správy řadu klášterů (Mont-Saint-Michel v Normandii, Frascati, Svatého Zena ve Veroně a mnohé další). Innocenzova neschopnost vykonávat úřad kardinála synovce vedla k postupnému nahrazení této funkce funkcí kardinála státního sekretáře.\n\nJeví se pravděpodobné, že příčinou masivní podpory a protežování Innocenza ze strany Julia III. byl romantický a sexuální vztah těchto dvou mužů, jak se o něm zmínil například benátský velvyslanec na papežském dvoře v době Juliova pontifikátu, Matteo Dandolo; napsal, že papež „ho (Inocenza) bral do svojí ložnice a svojí vlastní postele“. Podobně francouzský básník Joachim du Bellay, který žil v Římě v době Juliova pontifikátu a svůj negativní názor na vztah dvou mužů vyjádřil ve dvou sonetech vydaných ve sbírce Les regrets roku 1558.\n\n\n"}
{"id": "19385", "url": "https://cs.wikipedia.org/wiki?curid=19385", "title": "Marcellus II.", "text": "Marcellus II.\n\nMarcellus II. (Marcel II.) (vlastním jménem \"Marcello Cervini degli Spannochi\") (6. května 1501, Montefano – 1. května 1555, Řím) byl papežem v roce 1555. Aktivně se zúčastnil Tridentského koncilu a jako papež se pokusil reformovat církev a napravit světský životní styl mnoha duchovních.\n\nMarcello Cervini se narodil roku 1501 v Montefanu. Papež Pavel III. ho jmenoval kardinálem. Jako papežský legát se zúčastnil Tridentského koncilu. 9. dubna 1555 byl zvolen papežem a 10. dubna korunován. Po volbě nezměnil své jméno a do dějin vstoupil se jménem Marcellus II. Byl doposud posledním papežem, který si ponechal své původní křestní jméno jako jméno papežské.\n\nBrzy po zvolení papežem zakázal pořádání nejrůznějších oslav a jiných zábav. Byl tvrdým odpůrcem nepotismu, jeho příbuzní nesměli do Říma ani jezdit. Korunovaci si přál bez zbytečných výloh, peníze na ni určené věnoval chudým. Během velikonočního týdne chodil sloužit mše pěšky.\n\n1. května 1555 zemřel. Pohřben byl ve vatikánských katakombách (ve Svatopetrském chrámu) v prosté rakvi. Po jeho smrti se stalo zvykem, že se o velikonoční neděli zpívala mše \"Missa Papae Marcelli\" pro šest hlasů, kterou složil Giovanni Pierluigi da Palestrina.\n\n\n"}
{"id": "19386", "url": "https://cs.wikipedia.org/wiki?curid=19386", "title": "Who", "text": "Who\n\nWho může označovat:\n\nZkratka WHO označuje Světovou zdravotnickou organizaci (\"World Health Organization\").\n"}
{"id": "19387", "url": "https://cs.wikipedia.org/wiki?curid=19387", "title": "The Who", "text": "The Who\n\nThe Who je britská rocková kapela založená v roce 1964. Ve své době byla největším konkurentem Beatles na poli popové scény. Je považovaná za jednu z nejvýznamnějších a nejvlivnějších. Kapela se proslavila zejména písní \"My Generation\" a první rockovou operou \"Tommy\". Dle žebříčku časopisu \"Rolling Stone\" se skladba \"My Generation\" řadí na 11. místo z 500 nejlepších písní v historii. Také se proslavili ničením nástrojů na pódiu.\n\nV roce 1962 se v londýnské Acton County Grammar School seznámili Pete Townshend a John Entwistle a založili kapelu The Confederates. Townshend hrál na banjo a Entwistle na lesní roh. Poté se Entwistle seznámil s Rogerem Daltreym, který mu nabídl místo ve své kapele The Detours, kterou založil rok předtím. Po pár týdnech se k nim připojil i Townshend. Kapela měla pět členů - Colin Dawson zpíval, Daltrey hrál na kytaru, Entwistle na basovou kytaru, Townshend na rytmickou kytaru a Doug Sandom na bicí. Po odchodu Dawsona se stal Daltrey hlavním zpěvákem a Townshend výhradním kytaristou. Když usilovali o nahrávací smlouvu, bylo jim řečeno, že potřebují nového bubeníka a vlastní skladby ve stylu The Beatles nebo The Rolling Stones. V roce 1964 opustil Sandom kapelu a ta si na zbývající naplánované koncerty najala provizorního bubeníka. Na jednom z nich oslovil Daltreyho Keith Moon a řekl mu: \"Slyšel jsem, že hledáte nového bubeníka. No, já jsem lepší než ten, kterého máte.\" Když mu hned na onom koncertě byla dána příležitost zahrát na bicí, Moon svůj výrok obhájil a kapela ho přijala mezi sebe.\n\nV únoru 1964 slyšel Entwistle o kapele, která se také jmenovala The Detours. Na návrh Townshendova spolubydlícího Richarda Barnese si změnili název na The Who. Nicméně, během léta 1964 si pod vedením Petea Meadena změnili název na The High Numbers. Vydali singl \"Zoot Suit\"/\"I'm the Face\", který propadl, a kapela se vrátila zpět k názvu The Who. Meaden byl nahrazen manažery Kitem Lambertem a Chrisem Stampem.\n\nMěli velkou podporu místních, ale potřebovali se nějak odlišit od spousty dalších ambiciózních londýnských kapel. Během jednoho vystoupení v červnu 1964 Townshend omylem zlomil krk kytary o nízký strop a nakonec na pódiu rozmlátil nástroj úplně. Vzal si další kytaru a pokračoval v koncertě. Asi o týden později došly Townshendovi kytary, a tak převrhl zesilovače Marshall. Aby Moon nezůstal pozadu, zničil svoje bicí. Tento incident se podle magazínu \"Rolling Stone\" stal jendím z \"50 momentů, které změnily rock'n'roll\". V kapele se stal hlavním skladatelem a tvůrčí silou Townshend. Entwistle, Daltrey a Moon také přispěli několika písněmi.\n\nAmerický hudební producent Shel Talmy byl producentem několika nadějných nových kapel, včetně The Who. V roce 1965 vyprodukaval jejich první šlágr \"I Can't Explain\", který byl ovlivněný hudbou The Kinks (jejichž producentem byl také Talmy). Píseň se dostala do Top 10 ve Spojeném království. Po ní následoval singl \"Anyway, Anyhow, Anywhere\", což byla píseň, na níž se skladatelsky podíleli Townshend s Daltreym.\n\nDebutové album \"My Generation\" (v USA vydané jako \"The Who Sings My Generation\") bylo vydáno na konci roku 1965. Obsahovalo \"The Kids Are Alright\" a titulní skladbu \"My Generation\", což byla jedna z prvních písní se sólem na basovou kytaru. Následovaly další hity jako \"Substitute\" o mladíkovi, který se cítí jako podvodník, \"I'm a Boy\" o chlapci, kterého oblékají jako děvče, \"Happy Jack\" o mentálně narušeném mladíkovi a \"Pictures Of Lily\" o mladíkovi upnutém na svůj plakát spoře oděné dívky, který mu dal jeho otec. Rané singly, všechny napsané Townshendem, obsahují motivy sexuálního napětí a silných obav dospívání.\n\nAčkoliv měla kapela se singly úspěch, Townshend chtěl, aby byla jejich alba více než jen sbírka písní. V roce 1966 vyšlo album \"A Quick One\" (v USA nazvané \"Happy Jack\"), o kterém se zmiňovali jako o mini-opeře.\n\nPo \"A Quick One\" následoval singl \"Pictues Of Lily\" a konceptuální album \"The Who Sell Out\" ve stylu pirátských rádií, které obsahovalo zábavné znělky a reklamy. Obsahovalo také například malou rockovou operu \"Rael\" a skladbu \"I Can See for Miles\". Tentýž rok také rozbili své nástroje na Monterey Pop Festival a toto jednání zopakovali i v televizním pořadu \"The Smothers Brothers Comedy Hour\", kde nechal Moon explodovat svoje bicí. Podplatil technika, který naplnil bicí soupravu nadměrným množstvím výbušnin. Následná exploze byla silnější, než kdokoliv očekával, včetně Moona samotného. O pár let později, během natáčení dokumentárního filmu \"The Kids Are Alright\", Townshend tvrdil, že mu tato událost způsobila tinnitus.\n\nV roce 1968 byli The Who hlavní hvězdou na prvním Schaefer Music Festivalu v Central Parku v New Yorku a vydali singl \"Magic Bus\". V prosinci se se svojí mini-operou \"A Quick One While He's Away\" zúčastnili natáčení pro The Rolling Stones Rock and Roll Circus. Tentýž rok také Townshend poskytl rozhovor pro \"Rolling Stone\", kde prohlásil, že pracuje na standardně dlouhé rockové opeře. Tím měl na mysli Tommyho, první dílo uváděné jako rocková opera a mezník moderní hudby.\n\nV této době ovlivnil na mnoho dalších let Townshendovu skladatelskou činnost Meher Baba a je uváděn jako Tommyho avatár. Kromě toho se Tommy stal velkým hitem.\n\nTen rok hráli The Who na Woodstocku, kde trvali na tom, aby jim bylo zaplaceno předtím, než půjdou na pódium a zahrají většinu \"Tommyho\". Během jejich vystoupení se na pódium dostal Abbie Hoffman, vedoucí představitel Yippies, a organizátor koncertu Michael Lang. Hoffman byl pod vlivem LSD. Vyskočil na pódium, zmocnil se mikrofonu a snažil se obeznámit veřejnost s případem Johna Sinclaira, který byl odsouzen k deseti letům vězení za to, že agentovi protidrogového oddělení v utajení poskytl dvě cigarety marihuany. Townshend ho praštil se svojí kytarou a Hoffman spadl z pódia a zmizel v davu.\n\n1. ledna 1970 kapela vystoupila v pořadu BBC \"Pop Go To Sixties\", živě vysílaném na BBC1, kde zahrála \"I Can See For Miles\". V únoru nahrála \"Live at Leeds\", mnoha kritiky označované za nejlepší živé rockové album všech dob. Koncert na univerzitě v Leedsu byl součástí turné k Tommymu, v rámci kterého se The Who stali prvním rockovým interpretem, který vystoupil v Metropolitní opeře v New Yorku. V březnu vydali hit \"The Seeker\".\n\nV březnu 1971 začala kapela nahrávat dostupný materiál k \"Lifehousu\", Townshendově rockové opeře, s Kitem Lambertem v New Yorku a nahrávání pokračovalo v březnu s Glynem Johnsem. Část nahraného materiálu a jedna s ním nesouvisející Entwistlova skladba byly vydány jako tradiční studiové album \"Who's Next\". Podle kritiků a fanoušků jde o nejúspěšnější album The Who. Umístilo se na čtvrtém místě americké popové hitparády a na prvním místě ve Spojeném království. Dvě skladby z tohoto alba, \"Baba O'Riley\" a \"Won't Get Fooled Again\", jsou jedny z prvních příkladů užití syntetizátoru v rockové hudbě. Syntezátory ale můžeme slyšet i na jiných skladbách na tomto albu, jako je \"Bargain\", \"Going Mobile\" a \"The Song Is Over\". V říjnu vydali The Who hit \"Lets See Action\". V roce 1972 vydali singl \"Join Together\" a \"Relay\".\n\nPo \"Who's Next\" následovala \"Quadrophenia\", druhá dokončená dvojdisková rocková opera The Who. Příběh je o chlapci Jimmym, který se snaží zjistit svoji vlastní identitu, jeho rodině a dalších. Součástí příběhu jsou i potyčky mezi Mods a Rockers začátkem šedesátých let ve Spojeném království, zejména v Brightonu.\n\nV roce 1974 vydali The Who album \"Odds & Sods\", které obsahovalo několik skladeb z předčasně ukončeného projektu \"Lifehouse\". Jejich album z roku 1975, \"The Who by Numbers\", obsahovalo introspektivní skladby odlehčené hitem \"Squeeze Box\". Někteří kritici považovali \"By Numbers\" za Townshendův dopis na rozloučenou. Filmová verze \"Tommyho\" vydaná toho roku byla režírovaná Kenem Russellem, v hlavní roli se objevil Daltrey a Townshendovi vynesla nominaci na Academy Award za původní hudbu. 6. prosince 1975 vytvořili The Who rekord za největší koncert konaný pod střechou v Pointiac Silverdome, kterého se zúčastnilo 75 962 lidí. 31. května 1976 zahráli v Londýně koncert, který byl minimálně deset let zapsán v Guinnessově knize rekordů jako nejhlasitější koncert na světě s hlasitostí více než 120dB.\n\n18. srpna 1978 vydala kapela \"Who Are You\". Úspěch alba byl zastíněn Moonovou smrtí. Moon zemřel ve spánku 7. září po nadměrné dávce Heminevrinu - který mu byl předepsán pro potlačení abstinenčních příznaků alkoholu - pár hodin po večírku u Paula McCartneyho. V kapele ho nahradil Kenney Jones, známý z kapel The Small Faces a The Faces.\n\n2. května 1979 se kapela vrátila na pódium koncertem v Rainbow Theatre v Londýně. Na jaře a v létě následovaly vystoupení na Filmovém festivalu v Cannes ve Francii, ve Skotsku, na stadionu Wembley v Londýně, v Západním Německu, v Capitol Theatre v Passaic v New Jersey a pět koncertů v Madison Square Garden v New York City.\n\nV roce 1979 vydali The Who také dokumentární film \"The Kids Are Alright\" a \"filmovou verzi Quadrophenie\", pozdější kasovní trhák ve Spojeném království. V prosinci se The Who stali třetí kapelou, po The Beatles a The Band, která se objevila na obálce magazínu \"Time\".\n\nV roce 1979 vyrazili The Who na menší turné po Spojených státech, které bylo poznamenáno tragédií. 3. prosince 1979 v Riverfront Coliseum v Cincinnati ve státě Ohio zemřelo v davové tlačenici 11 fanoušků a bylo zraněno 26 dalších. Částečně se tak stalo kvůli tomu, že místa v hledišti nebyla rezervovatelná - ti, kdo se dostanou do haly první, získají nejlepší místo. Kromě toho spousta fanoušků, kteří čekali venku, omylem pokládala zvukovou zkoušku kapely za skutečný začátek koncertu a pokusila se natlačit dovnitř. Protože byla otevřena jen část vchodu, vytvořilo se zde zúžené místo, kam se snažily dostat tisíce fanoušků, a někteří byli ušlapáni.\n\nKapela o tom nebyla informována, dokud koncert neskončil, protože se čelní představitelé města obávali dalších davových problémů, kdyby byl koncert zrušen. Kapela byla hluboce otřesena, když se o incidentu dozvěděla, a vyžádala si na příštích koncertech výpomoc pro zvýšení bezpečnosti. Následující večer v Buffalu Daltrey prohlásil, že kapela \"minulou noc ztratila část svojí rodiny a tenhle koncert je pro ně\".\n\nKapela vydala s Jonesem za bicími dvě studiová alba, \"Face Dances\" (1981) a \"It's Hard\" (1982). Ačkoliv se obě alba prodávala velmi dobře a \"It's Hard\" získalo v magazínu \"Rolling Stone\" pětihvězdičkové hodnocení, někteří fanoušci nepřijali nový zvuk kapely dobře. Townshendův život byl v krizi - jeho manželství se rozpadlo kvůli neustálým turné The Who. Začal nadměrně pít a stal se závislým na heroinu, což kvůli jeho předchozímu protidrogovému postoji šokovalo i jeho nejbližší přátele. V roce 1982 se uzdravil a The Who vyjeli na své \"rozlučkové\" turné po Spojených státech a Kanadě. Obsahovalo dva koncerty v Shea Stadium v New Yorku 12. a 13. října a skončilo v Torontu 17. prosince. Townshend prohlásil, že chtěl ještě jednou vyjet na turné předtím, než se z The Who stane studiová kapela. Bylo to nejvýdělečnější turné roku s vyprodanými hledišti po celé Severní Americe.\n\nTownshend strávil část roku 1983 snahou napsat materiál pro studiové album, které stále dlužil Warner Bros. Records díky smlouvě z roku 1980. Nicméně koncem roku 1983 se Townshend prohlásil za neschopného vytvořit materiál vhodný pro The Who, v prosinci oznámil odchod z kapely a Daltreymu, Entwistleovi a Jonesovi popřál všechno nejlepší, pokud by pokračovali bez něj. Poté se zaměřil na sólové projekty, jako například \"\", \"The Iron Man\" a \"Psychoderelict\".\n\nV červenci 1985 se The Who - včetně Kenneyho Jonese - znovu sešli na koncertě Live Aid Boba Geldofa na stadionu Wembley v Londýně. Přenosový vůz BBC vyhodil na začátku \"My Generation\" pojistky, což znamenalo kompletní ztrátu obrazu, ale kapela hrála dál. To způsobilo, že většina videozáznamu \"My Generation\" a \"Pinball Wizard\" nebyla přenášena do světa, ale zvuková stopa \"Pinball Wizard\" a ostatních písní byla přenášena rádiem. Přenos pokračoval s \"Love Reign O'er Me\" a \"Wont Get Fooled Again\".\n\nV roce 1988 na BRIT Awards, které se konalo v Royal Albert Hall, byla kapela oceněna British Phonographic Industry Cenou za celoživotní dílo (Lifetime Achievement Award). The Who na ceremoniálu zahráli krátký soubor 3 skladeb. V roce 1989 vyjeli k příležitosti 25. výročí \"The Kids Are Alright\" na reunion turné, které obsahovalo převážně skladby z \"Tommyho\". Simon Phillips hrál na bicí, Steve \"Boltz\" Bolton hlavní kytaru a Townshend se přesunul na akustickou kytaru, aby zminimalizoval poškození sluchu. Po celé Severní Americe byly koncerty vyprodané, včetně čtyř vystoupení v Giants Stadium. Na jejich dva koncerty v Sullivan Stadium ve Foxboro Massachusetts bylo prodáno 100 000 lístků za méně než 8 hodin, čímž překonali předchozí rekordy U2 a Davida Bowieho. Celkově bylo prodáno přes dva miliony lístků.\n\nV roce 1990 vydali dvojdiskové živé album \"Join Together\". Ten samý rok, hned jak to bylo možné, byli uvedeni U2 do Rock and Roll Hall of Fame. Při té příležitosti Bono řekl: \"The Who jsou našimi vzory více, než kterákoliv jiná kapela.\"\n\nV roce 1991 nahráli The Who cover \"Saturday Night's Alright for Fighting\" od Eltona Johna pro tribute album \"Two Rooms: Celebrating the Songs of Elton John & Bernie Taupin\". To bylo naposledy, co nahrávali nějakou novou studiovou nahrávku s Entwistlem. V roce 1994 oslavil Daltrey padesáté narozeniny dvěma koncerty v Carnegie Hall, kde hráli jako hosté Entwistle s Townshendem. Ačkoliv byli všichni tři přítomni, na pódiu se objevili společně až na konci koncertu při \"Join Together\" s dalšími hosty. Daltrey ten rok vyjel na turné s Entwistlem, s klávesistou Johnem \"Rabbitem\" Bundrickem, bubeníkem Zakem Starkeym a Simonem Townshendem, který hrál na kytaru místo svého bratra.\n\nV roce 1996 vystoupili Townshend, Entwistle, Daltrey, Starkey a jejich hosté v Hyde Parku, kde zahráli \"Quadrophenii\". Komentář k vystoupení četl Phil Daniels, který hrál Moda Jimmyho ve filmu. Navzdory technickým problémům byl koncert úspěšný a následovala jej šestidenní štace v Madison Square Garden. Townshend hrál výhradně na akustickou kytaru. Koncerty nebyly uváděny jako akce The Who. Úspěch \"Quadrophenie\" vyústil v turné po Spojených státech a Evropě v letech 1996 a 1997. Townshend hrál většinou na akustickou kytaru, ale při vybraných skladbách i na elektrickou kytaru. V roce 1998 zařadila VH1 The Who mezi \"100 nejvýznamnějších umělců rock'n'rollu\".\n\nNa konci 90. let hráli The Who poprvé od roku 1985 jako pětičlenná formace, s klávesistou Bundrickem a bubeníkem Starkeym. První koncert se odehrál 29. října 1999 v Las Vegas v MGM Grand Garden Arena; 30. a 31. října koncertovali akusticky na Bridge School Benefit Neila Younga v Shoreline Amphitheatre v Mountain View v Kalifornii. Poté zahráli 12. a 13. listopadu v House of Blues v Chicagu benefiční koncert pro Maryville Academy. 22. a 23. prosince vystoupili na vánočním charitativním koncertě v Shepherd's Bush Empire v Londýně. Toto byly od roku 1982 první koncerty, na kterých hrál Townshend po celou dobu na elektrickou kytaru. Vystoupení v Las Vegas z 29. října bylo částečně vysílané v televizi a na internetu a později vyšlo na DVD \"The Vegas Job\". Recenze na tyto koncerty byly kladné.\n\nPo úspěšném návratu v roce 1999 se The Who vydali v roce 2000 na turné po Spojených státech a Spojeném království. Turné začalo 6. června charitativním koncertem pro Robin Hood Foundation v Jacob K. Javits Convention Center v New Yorku a skončilo 27. listopadu v Royal Albert Hall charitativním koncertem pro Teenage Cancer Trust. Téhož roku zařadila VH1 The Who na osmé místo v žebříčku 100 nejvýznamnějších umělců hard rocku. 20. října 2001 hrála kapela, s bubeníkem Zakem Starkeym, na koncertě The Concert for New York City v Madison Square Garden, kde zahráli \"Who Are You\", \"Baba O'Riley\", \"Behind Blue Eyes\" a \"Won't Get Fooled Again\". Koncert byl věnován rodinám hasičů a policistů, kteří zemřeli ve Světovém obchodním centru 11. září 2001. The Who byli také téhož roku oceněni cenou Grammy za celoživotní dílo.\n\nV roce 2002 zahráli The Who pět koncertů v Anglii; 27. a 28. ledna v Portsmouthu, 31. ledna ve Watfordu a 7. a 8. března pro Teenage Cancer Trust v Royal Albert Hall. Tyto koncerty byly poslední, na kterých hrál Entwistle s The Who. Ráno 27. června, těsně před začátkem jejich amerického turné, byl Entwistle v Hard Rock Hotelu v Las Vegas nalezen mrtvý. Příčinou byl infarkt, na kterém se podílel také kokain. Po krátkém otálení a dvou zrušených koncertech začalo turné v Hollywood Bowl s basistou Pinem Palladinem jako Entwistleovou (dlouhodobou - až do r. 2016) náhradou. Většina koncertů byla oficiálně vydána na CD jako \"Encore Series 2002\". V září časopis \"Q\" označil The Who jako jednu z \"50 kapel, které musíte slyšet, než zemřete\". V listopadu 2003 se sedm alb od The Who umístilo v seznamu magazínu \"Rolling Stone\" 500 nejlepších alb všech dob, což bylo více, než dosáhl jakýkoliv jiný umělec s výjimkou The Beatles, The Rolling Stones, Boba Dylana a Bruce Springsteena.\n\nV roce 2004 vydali The Who písně \"Old Red Wine\" a \"Real Good Looking Boy\" (s basisty Pinem Palladinem a Gregem Lakem, v tomto pořadí) jako součást sbírky singlů \"Then and Now\" a vyjeli na turné, které obsahovalo 18 koncertů a na kterém hráli v Japonsku, v Austrálii, ve Spojeném království a ve Spojených státech. Všechny koncerty byly vydány na CD jako součást \"Encore Series 2004\". Kapela byla také hlavní hvězdou na Isle of Wight Festival (záznam koncertu vyšel později na CD a DVD/Bluray). Toho roku také časopis \"Rolling Stone\" zařadil The Who na 29. místo na svůj seznam 100 nejvýznamnějších umělců všech dob.\n\nThe Who oznámili, že v na jaře 2005 vyjde jejich první studiové album po 23 letech (předběžně nazvané WHO2). Townshend pokračoval v práci na albu a na svém blogu zveřejnil novelu \"The Boy Who Heard Music\". Z té se vyvinula mini-opera \"Wire & Glass\", která vytvořila jádro nového alba The Who a později řádné opery, kterou Townshend představil na Vassar College.\n\nV červenci 2005 hráli The Who na londýnské části koncertu Live 8. The Who byli také téhož roku uvedeni do Britské hudební síně slávy (UK Music Hall of Fame). V roce 2006 byli The Who prvními, kdo obdržel cenu Freddie Mercury Lifetime Achievement Award v rámci Vodafone music awards.\n\n\"Endless Wire\" bylo vydáno 30. října 2006 (31. října ve Spojených státech). Bylo to první řádné studiové album od \"It's Hard\" z roku 1982 a obsahovalo první mini-operu od \"Rael\" z alba \"The Who Sell Out\" z roku 1967. V předvečer dne, kdy album vyšlo (29. října), zahráli The Who část mini-opery a několik písní živě v závěru BBC Electric Proms v Roundhouse v Londýně.\n\nJeště před vydáním alba (na jeho podporu) vyjeli The Who na turné, které probíhalo v letech 2006 a 2007. Koncerty byly vydány na CD a DVD jako součást \"Encore Series 2006\" a \"2007\". Starkeymu bylo nabídnuto oficiální členství v Oasis v dubnu 2006 a v The Who v listopadu 2006, ale odmítl s tím, že raději rozdělí svůj čas mezi obě kapely. 24. června 2007 byli The Who jednou z hlavních hvězd na programu festivalu Glastonbury.\n\nV listopadu 2007 byl vydán dokumentární film \"\". Ten obsahuje záběry, které nebyly v dřívějších dokumentech, včetně filmového záznamu vystoupení na univerzitě v Leeds z roku 1970 a vystoupení ještě jako The High Numbers v Railway Hotelu z roku 1964. \"Amazing Journey\" byl v roce 2009 nominován na Grammy Award. The Who byli vyznamenáni na VH1 Rock Honors v roce 2008. Nahrávání koncertu se uskutečnilo 12. července a 17. července následovalo televizní vysílání. Ten samý týden vyšla best-of kolekce 12 písní pro hru \"Rock Band\". Během E3 Media and Business Summit v roce 2008 vystoupili The Who na \"Rock Band\" party v Orpheum Theater. V říjnu 2008 vyjeli na turné, v rámci nějž navštívili čtyři japonská a devět severoamerických měst. V prosinci byli The Who oceněni na Kennedy Center Honors.\n\nNa začátku roku 2009 byli na turné v Austrálii a na Novém Zélandu. V srpnu Townshend na webových stránkách The Who oznámil, že pracuje na novém muzikálu nazvaném \"Floss\", který je o stárnoucím rockerovi známém jako \"Walter\", a že některé skladby z tohoto muzikálu se mohou objevit na budoucím albu The Who.\n\n7. února 2010 hráli The Who na Super Bowl XLIV.\n\nV březnu 2010 odehráli pro Teenage Cancer Trust charitativní koncert v Royal Albert Hall. K tomu účelu obnovili koncertní provedení Quadrophenie, velmi podobné jako při turné 1996/97. Poté následovaly dva roky bez dalších aktivit, s výjimkou krátkého vystoupení na charitativním koncertu Kill Cancer v lednu 2011, kde se skupinou naposledy koncertoval klávesista John \"Rabbit\" Bundrick.\n\nThe Who byli 12. 8. 2012 posledním interpretem na závěrečném cerermoniálu Letních olympijských her 2012, kde zahráli medley ze skladeb \"Baba O'Riley\", \"See Me, Feel Me\" a \"My Generation\".\n\nÚspěch rockové opery Quadrophenia v Royal Albert Hall a blížící se 40. výročí jejího vzniku inspirovaly The Who k jejímu živému provedení na turné v Severní Americe a Evropě v letech 2012-13. Sestava se opět rozrostla o další 3 klávesové hráče (Frank Simes, John Corey, Loren Gold) a 2 dechaře (Dylan Hart, Reggie Grisham). Kapela se snažila Quadrophenii reprodukovat bez vstupů dalších hostů a Daltrey (v dobré pěvecké kondici) s Townshendem odzpívali většinu partů. Zajímavým zpestřením bylo začlenění videozáznamů zesnulých původních členů kapely \"hrajících\" opět se svými kolegy (Entwistlovo basové sólo v písni 5:15 a Moonův zpěv v písni Bell Boy). Ve druhé části turné trpěl bubeník Zak Starkey problémy se zánětem šlachy na ruce a během několika koncertů v USA a při evropském turné jej musel nahradit Scott Devours. Poslední koncert celé šňůry v londýnské Wembley Areně byl zaznamenán a vydán na CD a DVD/Bluray pod názvem \"Quadrophenia Live In London\".\n\nV roce 2014 skupina oslavila 50. výročí vzniku (resp. příchod K. Moona a přejmenování z Detours na The Who). Turné s názvem The Who hits 50 odstartovalo 30. 11. 2014 v Glasgow. Townshenda a Daltreyho doprovázela kromě tradičních spoluhráčů (tzv. Touring Who - Simon Townshend, Pino Palladino a Zak Starkey) i rozšířená sestava klávesistů z \"výročního\" turné. Kapela se v počáteční fázi (převážně britská část turné) snažila seznam masově známých hitů osvěžit uvedením písní, které dlouho nehrála (A Quick One While He's Away, Slip Kid, Squeeze Box, So Sad About Us, Pictures Of Lily, Cry If You Want a další). Během americké etapy turné však většinu z nich z repertoáru vypustila a koncerty se skládaly převážně z předvídatelné sady \"best of\". Po návratu do Evropy odehráli The Who 26. června 2015 koncert v londýnském Hyde Parku, který byl zfilmován a promítán v kinech. Následně byl vydán na CD a DVD/Bluray (\"The Who - Live In Hyde Park\"). O dva dny později vystoupili opět (po 8 letech) na festivalu v Glastonbury.\n\nPodzimní šňůru bylo nutné odložit, protože Daltrey onemocněl virovou meningitidou a nad budoucností kapely se dlouho vznášel otazník. Po jeho uzdravení obnovila kapela koncertování vystoupením v únoru 2016 v londýnské Wembley Areně a pokračovala dalšími etapami turné v Severní Americe a Evropě. V říjnu (9. a 16.) se účastnila dvou víkendových \"monstrkoncertů\" rockových velikánů (Paul McCartney, Rolling Stones, Bob Dylan, Neil Young, Roger Waters) v kalifornské poušti (Indio, dějiště festivalů Coachela). Mezitím (12. října) odehrála svůj vůbec první koncert v Mexiku.\n\nPočátkem roku 2017 navnadila skupina fanoušky záměrem uvést v Royal Albert Hall během již tradičních vystoupení na charitativních koncertech pro Teenage Cancer Trust dva koncerty rockové opery Tommy, poprvé od \"reunion tour\" v roce 1989, a vůbec poprvé vcelku včetně písní, které z tohoto cyklu nikdy živě nehrála (Underture a Welcome). I následné koncerty během britské šňůry slibovaly provedení Tommyho, nebo alespoň jeho velké části. Koncerty plánované původně jako akustické byly nakonec provedeny v plné, elektrifikované sestavě. Palladina, který skupinu opustil a věnoval se sólovým projektům, nahradil nový baskytarista Jon Button. První provedení (30. března) působilo neuspokojivým, nesezkoušeným dojmem. Druhý koncert (1. dubna) již očekávání naplnil a jeho záznam našel cestu i k veřejnosti na oficiálně vydaném CD a DVD/Bluray \"Tommy Live at the Royal Albert Hall\". Při následujících koncertech během britského turné se však z Tommyho hrál jen zhruba na polovinu seškrtaný výběr nejznámějších skladeb. Při americkém turné, jehož téměř polovinu tvořilo 6 \"rezidenčních\" koncertů v Caesar's Palace v Las Vegas, už se z Tommyho hrála opět jen obvyklá \"svita\" Amazing Journey/Sparks-Pinball Wizard-See Me, Feel Me/Listening To You. Zbytek koncertu tvořily hlavně osvědčené, předvídatelné hity.\n\nNa podzim The Who poprvé navštívili Latinskou Ameriku, kde zahráli společně s dalšími kapelami na rockových festivalech v 5 městech (3x v Brazílii, v Chile a v Argentině). Splacením tohoto dluhu jihoamerickému publiku se jejich koncertní aktivita prozatím uzavřela. \n\nKapela ohlásila, že už se na rozsáhlejší koncertní turné vydávat nemíní a bude preferovat koncertování \"rezidenčního\" typu, jak tomu bylo v Las Vegas. Daltrey v roce 2018 absolvoval 2 šňůry: jednu s různými symfonickými orchestry, při které byl představen \"symfonický\" Tommy; druhou, při které s větší části spoluhráčů z \"Touring Who\" (Simon Townshend, Frank Simes, Jon Button, Scott Devours, Loren Gold) hrál převážně písně The Who s občasnými výlety do svého sólového repertoáru. Napsal také autobiografickou knihu \"Thanks a Lot Mr. Kibblewhite: My Story.\" Pete Townshend se věnoval přípravě muzikálu \"The Seeker\", který napsala jeho manželka Rachel Fuller. Žádné konkrétní plány na koncerty nebo studiovou práci The Who zatím nejsou výhledově známy.\n\nThe Who byla jedna z prvních kapel, která si dělala vlastní filmy. První film The Who byl \"Tommy\" (1975) inspirovaný jejich stejnojmennou rockovou operou z roku 1969. Objevilo se v něm mnoho hvězd jako Elton John, Oliver Reed a Ann Margret. Daltrey hrál \"hluchého, němého a slepého chlapce\" a Keith Moon zlého pedofilního strýčka Ernieho.\n\n\"Quadrophenia\" byla jejich druhým filmem, tentokrát inspirovaným jejich rockovou oprerou téhož jména. Hlavním protagonistou je Jimmy (Phil Daniels), který je Mod, bere amfetaminy a později má problémy s rodiči a také se svými přáteli. Film končí tím, že opouští subkulturu Mods.\n\nTento film obsahuje nejlepší živá vystoupení The Who.\n\nTřetí film The Who, \"McVicar\", je založen na skutečných událostech. Roger Daltrey v něm hraje bankovního lupiče Johna McVicara a Adam Faith jeho kamaráda. Soundtrack tohoto filmu je Daltreyho sólovým albem, na němž se podíleli i ostatní členové The Who.\n\n\n\n\n"}
{"id": "19393", "url": "https://cs.wikipedia.org/wiki?curid=19393", "title": "Zákon zachování energie", "text": "Zákon zachování energie\n\nZákon zachování energie je jeden ze základních a nejčastěji používaných fyzikálních zákonů. Tento zákon (zjednodušeně řečeno) konstatuje, že energii nelze vyrobit ani zničit, ale pouze přeměnit na jiný druh energie.\n\nTato (popř. jí podobné - viz níže) elementární \"definice\" zákona zachování energie jsou sice intuitivní, mají však pro práci ve fyzice celou řadu nedostatků. Zejména \"vysvětlují\" zákon zachování energie pomocí značně nefyzikálních, nedefinovaných a vágních pojmů, jako \"vyrobit\", \"zničit\", či \"přeměnit\", které navíc mají antropomorfní charakter. Proto jsou nepřesné.\n\n\"Soudobá, mnohem obecnější a přesnější definice zákona zachování energie\" v teoretické fyzice se opírá o pojem symetrie vůči časovému posunutí. Nechť je obecný systém symetrický vůči operaci časového posunutí. Pak se v tomto systému zachovává aditivní fyzikální veličina, která se nazývá energie. Jde o zvláštní případ vztahu mezi symetriemi a zákony zachování, což obecněji popisuje ve fyzice důležitý teorém Emmy Noetherové.\n\nZákon zachování energie lze formulovat též řadou dalších způsobů, které se liší obecností i přesností. Např.:\n\nJiná formulace zákona:\n\nZcela obecnou a exaktní formulací zákona zachování energie představuje první termodynamická věta. Ta platí pro libovolný druh energie a zahrnuje také teplo, které představuje spolu s prací jeden ze dvou základních a obecných druhů energie.\n\n"}
{"id": "19394", "url": "https://cs.wikipedia.org/wiki?curid=19394", "title": "Kabel", "text": "Kabel\n\nKabel je soustava dvou nebo více elektrických nebo optických vodičů spojených společným pláštěm. Jednotlivé vodiče (žíly) elektrického kabelu mohou být nejen z plného drátu, ale také laněné, složené z tenkých drátků. Takový vodič se označuje jako \"licna\". Žíly silnoproudých kabelů už od průřezu 25 mm jsou složené z jednotlivých tenčích drátů. Žíly je tak možné zformovat a dosáhnout kruhového průřezu výsledného kabelu. Mluvíme potom o sektorovaném vodiči. Kabel nemusí obsahovat jen elektrické vodiče, ale i například optické vlákno nebo několik koaxiálních kabelů.\n\nKabely jsou nejčastěji používané k přenosu elektrické energie a optických signálů. Nejzákladnější rozdělení elektrických kabelů je na silové pro rozvod elektrické energie a slaboproudé, to jsou kabely datové, sdělovací, ovládací.\n\nZákladním materiálem pro jádra elektrických kabelů jsou elektrovodná měď nebo hliník. Hliník má sice nižší vodivost než měď, a proto pro stejné proudy musí mít větší průměr, ale přesto je výsledný kabel lehčí, než měděný. Hliníkový vodič je i lacinější, než měděný.\n\nDnešní použití hliníku jako vodiče je především pro stabilní (např. uliční) rozvody, nebo závěsná vedení (kdy je hliníkový vodič doplněn vpleteným ocelovým nosným prvkem). Obecně má použití hliníku oproti mědi některé nevýhody:\n\n- Hliník je křehčí, vodič se např. opakovaným ohybem snadno zlomí. Proto není hliník vhodný pro vedení s mechanickým pohybem.\n\n- Průchodem proudu se hliník zahřívá a zvětšuje svůj objem. Pokud je hliníkový vodič spojen mechanicky s jiným vodičem kupříkladu pomocí šroubu, pak toto roztažení nemůže probíhat všemi směry stejně. Není-li spoj optimálně navržen, dojde k plastické deformaci měkkého hliníku. Při ochlazení, tedy když proud přestane vodičem protékat, se naopak smrští rovnoměrně ve všech směrech, což způsobí, že se šroubované kontakty poněkud uvolní, čímž se zvýší jejich přechodový odpor, který následně vede ke zvýšenému zahřívání. Navíc se hliníkový vodič vlivem působení vzdušného kyslíku potahuje vrstvičkou nevodivého AlO a vinou toho se přechodový odpor mezi vodičem a svorkovnicí dále zvyšuje. Hliníkové kontakty mají být proto pravidelně dotahovány, aby se zmenšilo nebezpečí vzniku požáru.\n\nTyto vlastnosti vedly v posledních letech k omezení používání hliníku ve prospěch mědi zejména v domovních rozvodech. Nadále se hliník jako vodič běžně používá v dálkových rozvodech a průmyslových aplikacích, které jsou pod profesionálním dohledem.\n\nBěžným materiálem pro výrobu izolace a plášťů kabelů je měkčené PVC, pryž, dále silikonová pryž, polyetylen, EPR, HEPR, HFFR aj.\n\nPodle způsobu užití existují kabely pro pevné uložení a pro pohyblivé přívody. Mohou být spirálově zkroucené (jako telefonní šňůra), jednotlivé vodiče mohou být zkrouceny do tvaru šroubovice (tzv. kroucená dvojlinka) apod. Existují kabely odolné vysokým teplotám s izolací ze silikonové pryže i kabely nehořlavé, které si uchovávají funkčnost po určitou dobu i v ohni. Sdělovací kabely jsou často stíněné, aby vyhověly požadavkům na elektromagnetickou kompatibilitu. Izolované vodiče jsou nejdříve společně obaleny vodivou fólií nebo pletivem, potom teprve společným izolačním pláštěm. U datových kabelů (STP) může být stíněna každá dvojice vodičů a potom ještě celý kabel.\n\n\nPro připojení k internetu se používají kabely s kroucenou dvoulinkou (stíněné (STP) nebo nestíněné (UTP)) nebo optické kabely (dříve i koaxiální kabely).\n\nV běžných rozvodech silové energie (nízkofrekvenční do napětí 1 kV) jsou z bezpečnostních důvodů již od 30. let pevně stanoveny barvy izolací podle toho, jakému účelu vodič bude sloužit. Zprvu to bylo (v rozvodech 1×220 V) tak, že černý vodič byl fázový a bílý nulovací. Postupem času a technickým rozvojem se předepsané barvy měnily.\n\nOd října 1992 je v České republice normou ČSN 33 0165 pevně stanoveno toto barevné značení žil silových kabelů:\n\nVýše zmíněná ČSN 33 0165 zjednodušila elektrotechnikům život v tom, že do československé praxe převáděla evropský harmonizační dokument HD 308 z roku 1975 a zaváděla tzv. \"standardy barevného značení žil\" – jednoznačné, pevně stanovené barevné kombinace, které pokrývaly prakticky všechny potřeby elektrotechnických aplikací. Následující písmenné kódy byly společné pro pevné kabely i pohyblivé šňůry:\n\nV roce 2005 však vyšla ještě další norma ČSN 33 0166 ed.2, která k nám převádí nový harmonizační dokument HD 308 S2, jenž předepisuje opět odlišné barevné kombinace. Kladem je, že byla povolena k použití pro označení krajního vodiče i barva šedá (do té doby používaná pololegálně jako „zvláštní odstín černé“), výrazným záporem a krokem zpět je ale vnesená nejednoznačnost – a to nejen proto, že obě normy platí souběžně.\n\nOd 1. 4. 2006 lze tedy dál vyrábět a používat původní kombinace A, B, C, D, jsou však výslovně uvedeny jako nedoporučené. Doporučenými přednostními kombinacemi jsou pro pevné kabely J (s ochranným vodičem) a O (bez ochranného vodiče), pro šňůry potom analogické kombinace G a X. Například 4B tak byla převedena na 4O, resp. 4X. Přesto mnohé kabelovny stále vyrábějí např. kombinace 3B nebo 4C, protože za ně v nové normě není přímá náhrada.\n\nNavíc, přes veškerou snahu IEC, praxe není (a z komerčních důvodů patrně nikdy nebude) zcela jednotná – například Německo používá v distribuční stejnosměrné soustavě opačné rozlišení pólů, Japonsko a USA mají opačnou funkci šedého a světlemodrého vodiče atd.\n\n\n"}
{"id": "19395", "url": "https://cs.wikipedia.org/wiki?curid=19395", "title": "Šramana", "text": "Šramana\n\nŠramanové (v sanskrtu \"šramana\", v pálí \"samana\") byli potulní kazatelé a asketi starověké Indie v masovém měřítku působící asi v 6. až 5. století př.n.l. Také se nazývali tuláci nebo poutníci (v sans. \"parivrádžaka\", v pálí \"paribbádžaka\"). V buddhistických textech je výraz šramana používán v přeneseném významu pro označení buddhistického mnicha.\n\nTento společensky akceptovaný stav poutníků v bezdomoví je zvláštností indické kultury. Jeho kořeny snad leží v šamanismu, v dobách mágů, kněží a léčitelů drávidských praobyvatel, z jejichž tělesných extatických cvičení vyšla tradice jógy a meditace.\nPřistěhovalí árijci si zpočátku drželi odstup od podrobeného drávidského obyvatelstva a jeho zvyků. Ale v průběhu staletí se vmísily části původních obyvatel do kastovního systému árijců a drávidské kulty se těšily jejich pozornost. Obětní rituály a mýty bráhmanů ztratily ekonomickými a sociálními změnami na své dříve smysluplné síle a to podporovalo tento vývoj.\n\nŠramani se snažili nalézt odpovědi na nejzákladnější existenciální otázky, nejčastěji hledali metodu, pomocí níž by bylo možné uniknout z neustálého znovuzrozování (samsáry). Nejčastěji pocházeli z bráhmanské a kšatrijské kasty. Tím, že opustili své společenské postavení, vytvořili zvláštní společenskou vrstvu mimo kastovní systém. Těšili se velké podpoře lidu, z jehož almužen byli živi. Rozvinuli nejrůznější teorie zahrnující jak teistické představy, tak i čistý materialismus.\n\nOcenění a podpora, jaké se šramani těšili u obyvatelstva, spočívaly na jedné straně v tom, že úcta k šramanům – mágům a léčitelům, se přenesla na jejich potomky. Navíc díky rozmanitosti jejich učení a praktik mohl každý pociťovat šramanský stav jako užitečný: sedláku se posloužilo předpovědí počasí nebo kouzlem, přivolávajícím úrodnost, válečníku kletbou proti zásahu šípem. Bohatému obchodníkovi vykládali šramani etiku, jež měla vést k šťastnému životu po smrti. Dokonce despotický monarcha mohl vyhledat šramanské filosofy, kteří ho zbavovali strachu z trestu na onom světě. \n\nTak hlásal Púrana Kášjapa (v páli Púrana Kassapa)beznásledkovost mravního jednání pro toho, kdo činí: \"Kdo ničí a nechá ničit, trápí a nechá trápit, způsobuje starost a nouzi, bije a nechá bít, zabíjí živé, bere, co nedal, vniká do domů, loupí cizí majetek, krade, podvádí, svádí ženy, lže, ten tím na sebe nebere žádnou vinu (…). Kdo chodí podél severního břehu Gangy, obdarovává a dává, almužny rozděluje a nechá rozdělovat, nemá za to žádnou zásluhu, nekoná nic dobrého.\" \n\nŠramana Adžita Kešakambala (v páli Adžita Késakambalí) zastával materialistický názor na svět: \"Člověk je stvořen jen ze čtyř elementů. Zemře-li, jde země k zemi, voda k vodě, oheň k ohni, vzduch k vzduchu (…). Blázni i moudří jsou s koncem těla zničeni, pominou, nejsou již po smrti ničím.\" Neexistují proto žádné prospěšné nebo neprospěšné činy (karma). \n\nPro Kakudu Kátjájanu (v páli Pakudha Kaččájana) bylo empirické bytí jen iluzorní souhrou na základě oddělených substancí: \"Sedm prvků (…) je nehybných, neproměnných, nedotýkají se a nemají na sebe navzájem vliv. Kterých sedm? Země, voda, oheň, vzduch, touha, utrpení a život jako sedmý. (…) Kdyby někdo rozťal ostrým mečem lebku, nic živého by nezabil, neboť rána mečem projde hranicemi všech sedmi elementů.\" \n\nPoznat poslední principy, k nimž se vrací vše existující, byl důležitý požadavek indického filosofování. Ale byli také šramani, jejichž učení spočívalo právě v odmítání přesných vysvětlení. Samdžajin Vadžratíputra (v páli Saňdžaja Bélatthíputta) nejčastěji odpovídal: \"Neříkám k tomu ani „ano“, ani něco jiného, ani „ne“ a ani to není mým názorem, že to není ten případ, že se to tak nechová.\"\n\nPro šramanu Maskarina Gošálíputru (v páli Makkhali Gósalá) procházela bytost pod tlakem řádu cestu mnohými formami života. Protože proces znovuzrozování pak skončil sám od sebe, nevedlo by úsilí o vysvobození z něj k cíli: \"Jako se vržené klubko příze rozmotá jen tím, že se odvíjí, stejně tak dosáhnou blázni jako mudrci konce utrpení jen tím, že dokončí koloběh zrodů.\" Je lhostejno, o co by se člověk pokoušel, neboť by to nemělo žádný vliv na pevně stanovený počet a kvalitu následujících existencí. Pro Gautamu Buddhu, zakladatele buddhismu, byla Maskarinova nauka tou nejhorší, protože \"Maskarin, tento pošetilý člověk, učí a myslí, že není žádný (účinný a spásný) čin (…).\" Maskarin byl zakladatel náboženství Ádžíviků, které přetrvalo v Indii několik století.\n\nNejrozšířenější byl názor, že činy (karma) minulých životů určují kvalitu současného života stejně jako momentální činy utvářejí okolnosti budoucích existencí. Podle toho člověk vyvolává konáním dobra nebo zla pozitivní nebo negativní situace budoucího bytí. Rozvinuly se nejrůznější metody, které měly vést k osvobození od karmického zákona příčiny a následku.\nNěkteří šramané věřili, že mohou dosáhnout osvobození sebetrýznivou askezí. Sebetrýzněním měly být odčiněny všechny špatné činy spácháné v minulosti. K osvobození došlo v okamžiku, kdy byly takto vyhlazeny všechny špatné skutky. Jiní šramani chtěli dosáhnout osvobození pomocí napodobování života zvířat, tak např. existovali tzv. psí asketi. A jiní šramané věřili, že k osvícení může vést naprosté pohrdání lidským tělem. Tito asketi nevěnovali jakoukoli pozornost svým nečistým tělům, která tak postupně naprosto chátrala a obalovala se špínou.\n\nNakonec mezi jednotlivými šramanskými naukami nabyla vrcholu dvě učení, která vycházela právě z předpokladu existence karmického zákona a možnosti vysvobození z něj. Jednalo se o nauku Mahávíry a Gautamy, kteří byli zakladateli dvou velkých indických náboženství – džinismu a buddhismu. Obě náboženství, která existují dodnes, sice vycházejí ze stejného předpokladu, přesto se v základních bodech liší.\n\nMahávíra (v pálijských textech pravděpodobně označován jako Nigantha Nátaputta) učil, že spojení trvalého džívy se stále novými pomíjivými těly je následkem činů (karmy). Každý skutek těsněji spojuje džívu a tělo a přispívá k tomu, že džíva vstoupí po smrti do nového těla. Tento účinek se připisoval také neúmyslným činům, i náhodné zašlápnutí hmyzu se považovalo za akt zabití, které znemožňuje spásu a projevuje se strastiplně v budoucím zrození. Proto se např. džinistický šramana snažil klást chodidla jen tam, kde nemohl zašlápnout žádného tvora. Také aby oddělili džívu od těla a zabránili tak budoucímu zrození, pokoušeli se džinističtí asketi potlačit nebo omezit životně důležité tělesné funkce jako dýchání a přijímání potravy. Nejvyšším ideálem džinistů bylo vědomé vyhladovění, které dokumentovalo, jak asketa zanechal veškeré žádosti po tělesné existenci. Tím se zrušilo znovuzrození; věčný džíva rozvázal své spojení s pomíjivým světem.\n\nNaopak Gautama (v páli Gótama), známý jako Buddha, učil, že neexistuje žádná trvalá podstata jako džíva nebo átman (viz anátman). Karmický následek podle něj přináší pouze úmyslné činy (nikoli např. nevědomé zašlápnutí mravence) a k vysvobození dochází na základě bezprostředního vhledu do podstaty vlastní existence. Předpokladem probuzení byla podle něj praxe morálky, soustředění nebo koncentrace a bdělosti – známý trojlístek šíla, samádhi, smrti (v pálí síla, samádhi, sati).\n\n\n"}
