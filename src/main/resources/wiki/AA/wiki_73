{"id": "47034", "url": "https://cs.wikipedia.org/wiki?curid=47034", "title": "Bochovice", "text": "Bochovice\n\nBochovice (německy \"Bochowitz\") jsou obec ležící severně od města Třebíče. Nadmořská výška obce je 514 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. Pod správu obce spadá 1 km vzdálená osada Batouchovice. Okolo obce se nachází naleziště křemene, ametystu a dalších minerálů.\n\nBochovice v dubnu roku 2017 získala možnost používat znak a vlajku, autorem znaku je Jan Tejkal. Ve znaku jsou zkřízené lopaty, které symbolizují hledače ametystů a místní zemědělce. Součástí jsou také tři květy umístěné do podoby kříže. Vlajka má dva vodorovné pruhy, zelený a bílý v poměru 3 : 1, v zeleném pruhu jsou umístěny stejné symboly jako ve znaku.\n\nNázev se vyvíjel od varianty in Bochowycz (1353), Bochowicze (1497, 1538), Bochowitz (1674, 1720, 1751) až k podobě Bochowice v roce 1846. Místní jméno znamenalo ves lidí Bochových. Pojmenování je rodu ženského, čísla pomnožného, genitiv zní Bochovic.\n\nPrvní písemná zmínka o obci pochází z roku 1353, kdy je zmíněna v zemských deskách jako majetek paní Kunky, která jej prodala Bedřichu z Opatovic. V roce 1377 pak byl majitelem Jan ml. z Medříče, ten předal meziříčské panství strýci, jeho bratr Jindřich pak prodal svůj podíl pánům z Bochovic. Ti posléze svoje majetky rozšířili o Bojanov a v roce 1409 i o Radslavice. Bojanov pak prodali vypořadatelé poslední vůle dědice Jana Trdla z Bochovic Smilovi z Radněvsi. O další část dědictví proběhl soudní spor mezi příbuznými zemřelého, kdy došlo k rozdělení majetku do rukou Mikuláše Něpra (získal Bochovice) a Smila z Radněvsi (Radslavice).\n\nPo Mikuláši Něprovi pak získal ves jeho syn, ten pak majetek (Pozďatín, Vlčatín, Hroznatín a Bochovice) vložil Zikmundovi Valeckému z Mírova, ten pak majetek prodal Smilu Osovskému z Doubravice, jeho syn Burian Osovský z Doubravice pak majetky vložil do majetku Oldřicha z Lomnice. Od té doby byla vesnice součástí náměšťského panství, spolu s Batouchovicemi byly zvláštním statkem patřícím do panství náměšťského. Statek pak byl součástí panství až do roku 1881, kdy pak byl prodán bratrům Jindřichovi a Ludvíkovi Hellerovým z Jihlavy a Adolfovi Lieblichovi. Syn Ludvíka Hellera pak posléze odkoupil část, která připadla Adolfovi Lieblichovi a následně pak získal celou ves.\n\nRoku 1889 si obec požádala o právo mít školu, to bylo povoleno, v obci byla postavena škola a v roce 1890 pak byla škola vysvěcena a z Benetic byly darovány pomůcky do školy. V lednu roku 1891 pak do školy nastoupili první žáci.\n\nPo roce 1891 pak Bochovičtí požadovali po okresním hejtmanství silniční spojení s Třebíčí. To nebylo vyslyšeno a tak roku 1899 obec v čele s tehdejším starostou vystavěla část silnice na vlastní náklady. Silnice pak byla schválena a roku 1904 pak byla vystavěna silnice do Horních Heřmanic. V roce 1898 byl v obci zřízen hasičský sbor. V roce 1901 však obec i přes účast hasičů vyhořela půlka obce. V letech 1914 a 1915 pak byla vyhlášena všeobecná mobilizace občanů ze vsi.\n\nRoku 1919 pak byly na počest nově vzniklé republiky zasazeny tři lípy, jen jedna z nich se udržela. Dne 5. července 1923 byl v obci vysvěcen a odhalen pomník padlým občanům v první světové válce. Mezi lety 1927 a 1928 pak byla vybudována silnice do Svatoslavi. V listopadu roku 1930 pak byla obec elektrifikována. V roce 1938 pak byla opět vyhlášena mobilizace, následně pak v prosinci téhož roku byla vyhlášena demobilisace. Mezi lety 1939 a 1940 byl opraven obecní rybník. Roku 1942 byla vyhlášena rekvizice kovů a zvonů, byl zrekvírován i zvon z místní kapličky.\n\nDne 8. května 1945 odjela kolona německých vozů z obce a odpoledne téhož dne do obce dorazily vozy Rudé armády. Roku 1947 pak byla opravena náves, silnice směrem do Svatoslavi a pozemek kolem kapličky. Ve volbách v roce 1948 zvítězila v obci komunistická strana. Roku 1950 pak byly opraveny cesty v obci, v roce 1952 pak 23 občanů vstoupilo do JZD, v roce 1958 byl postaven nový vepřín v obci.\n\nŠkola ve vsi fungovala až do roku 1974, kdy byla zrušena a žáci nižšího stupně převedeni do Svatoslavi, starší do Rudíkova. Budova školy pak slouží hasičům a obecnímu úřadu.\n\n\n\n"}
{"id": "47037", "url": "https://cs.wikipedia.org/wiki?curid=47037", "title": "Řepice", "text": "Řepice\n\nŘepice (j. č., tedy \"ta Řepice,\" ) je obec a vesnice ležící asi tři kilometry severovýchodně od města Strakonice. Žije zde obyvatel.\n\nPrvní písemná zmínka o vsi je z roku 1251 v listině vydané Přemyslem Otakarem II. Zdejší okolí však bylo osídleno již mnohem dříve – na vrcholu blízkého kopce jsou ještě patrné zbytky raně středověkého hradiště Hradec u Řepice.\n\nNejvětší rozkvět zažila Řepice v době, kdy ji vlastnil český humanista a místosudí království českého Jan Hodějovský. Ten přestavěl zámek v renesančním slohu, založil zahradu se vzácnými rostlinami a knihovnu. Po bitvě na Bílé hoře byl zámek vypálen císařským vojskem.\n\nOd 1. dubna 1976 do 23. listopadu 1990 byla obec součástí města Strakonice. Obec získala první místo v celostátním kole soutěže Vesnice roku 2012.\n\n\nNarodila se zde spisovatelka Albína Dvořáková-Mráčková (1850–1893).\n\n"}
{"id": "47043", "url": "https://cs.wikipedia.org/wiki?curid=47043", "title": "Benzen", "text": "Benzen\n\nBenzen (dříve benzol) je organická sloučenina (uhlovodík patřící mezi areny), se sladkým zápachem. Při pokojové teplotě je to bezbarvá, hořlavá a toxická kapalina známá svými karcinogenními účinky. Benzen má menší hustotu než voda a ve vodě je jen málo rozpustný. Hořením se uvolňují saze. Uhlovodíkový zbytek (funkční skupina) vytvořený od benzenu se nazývá fenyl. V přírodě se benzen vyskytuje např. v ropě.\n\nBenzen objevil roku 1825 britský vědec Michael Faraday v ropě. V roce 1833 se povedlo německému chemikovi Eilhardu Mitscherlichovi připravit benzen destilací kyseliny benzoové a sloučeninu pojmenoval \"benzin\". O dvanáct let později izoloval benzen z dehtu anglický chemik Charles Mansfield. Čtyři roky po svém objevu začal jako první na světě průmyslově vyrábět benzen svojí metodou.\n\nPrvním kdo znázornil benzenové jádro nákresem s kruhem odpovídajícím sdíleným elektronům byl roku 1861 karlovarský rodák, chemik Johann Josef Loschmidt; není však prokázané, že znal podrobně zvláštní strukturu benzenu. Tu objevil až roku 1865 německý chemik Friedrich August Kekulé, potomek emigranta, který odešel z českých zemí po bitvě na Bílé hoře v roce 1620.\n\nMolekula má tvar šestiúhelníku, v jehož vrcholech jsou atomy uhlíku; ke každému z nich se váže jeden atom vodíku. Protože atomy uhlíku jsou čtyřmocné, v nejjednodušším přiblížení lze vazby mezi nimi považovat střídavě za jednoduché a dvojné (tj. vazby konjugované). Vzdálenost mezi atomy uhlíku je obecně pro tyto vazby odlišná, avšak v benzenu její hodnota odpovídá přibližně průměru mezi délkou jednoduché a dvojné vazby. Ukazuje se, že elektrony v benzenu jsou delokalizované v celém jádru molekuly, což se často v strukturním vzorci označuje pomocí kruhu vepsaného do šestiúhelníku. Benzenové jádro je velmi stabilní a je součástí řady dalších sloučenin, například polyaromatických uhlovodíků, jako je naftalen.\n\n\nBenzen se používá v průmyslu jako důležité rozpouštědlo a jako výchozí látka mj. pro výrobu léčiv, kompaktních disků, plastů, syntetické pryže, barviv a výbušnin. V malém množství se přidává do benzínu pro zlepšení oktanového čísla. Využívá se i k výrobě kosmetických přípravků. Pomocí benzenu se připravují také další důležité chemikálie, především styren, který se používá na výrobu polystyrenu, fenol a cyklohexan používaný při zpracování nylonu.\n\nPodstatným zdrojem benzenu v prostředí jsou zplodiny z automobilové dopravy, ale i jeho vypařování z motorových paliv během manipulace, distribuce a skladování. Srovnatelným zdrojem siloxanů však mohou být pouhé hygienické prostředky.\n\nVdechování malého množství benzenu může způsobit bolest hlavy, pocit únavy, zrychlení srdečního tepu, chvění a ztrátu vědomí. Velká koncentrace benzenu ve vzduchu může mít za následek i smrt. Benzen poškozuje kostní dřeň a způsobuje chudokrevnost. Benzen je IARC klasifikován jako karcinogen skupiny 1 (rakovinotvorný pro člověka), přičemž způsobuje zejména leukemii a rakovinu plic.\n\nZnečištění ovzduší benzenem monitoruje Státní zdravotní ústav na 21 měřících stanicích v České republice. Platný limit činí 5 μg·m v ročním průměru a v roce 2005 byl překročen na 3 stanicích v Ostravě a na jedné\nv Praze. Nejvyšší roční průměr v Ostravě činil 10,26 μg·m, v Praze 2 v Legerově ulici 5,3 μg·m. Asi 9,3 % obyvatel monitorovaných oblastí žije v prostředí, kde znečištění překračuje platný limit.\nBenzen je lidský karcinogen. V potravinách nesmí být obsažen. Benzoan sodný v kombinací s askorbovou kyselinou (Vitamín C) se mění na benzen. Použití benzoanů jako konzervačních činidel u potravin je striktně omezeno.\n\n\n"}
{"id": "47045", "url": "https://cs.wikipedia.org/wiki?curid=47045", "title": "Bransouze", "text": "Bransouze\n\nBransouze (německy \"Branzaus, Branitzlosen\", česky do roku 1900 i \"Brancouze\" či \"Bransuze\") jsou obec ležící severozápadně od města Třebíče. Nadmořská výška obce je 427 metrů nad mořem. Obec patří do správního obvodu obce s rozšířenou působností Třebíč. Žije zde obyvatel.\n\nPrvní zmínka o obci pochází z roku 1234. Její název byl v té době \"Branechewess\" (dle Hosáka a Šrámka) od jména Branek. Nynější název se užívá od roku 1915.\n\nObec byla pravděpodobně postavena na počátku 13. století a byla součástí svrchovaného panství Přibyslavice. První zmínka o \"Branechewess\" se uvádí v roce 1234, kdy markrabě Přemysl spolu s městem Brtnice a osmi dalšími obcemi daroval na žádost své matky Constance klášter Porta Coeli. 1240 vyměnil abatyši daleko vzdálené od klášterních majetků u Václava I. za přístupnější Pánov.\n\nVe 14. století došlo k rozdělení obce. Většina byla poskytnuta jako markraběcí léno různým majitelům. V roce 1334 byl \"Michal Sele z Bransud a ze Skal\" a podíl obce roku 1343 obdržel markrabě Karel Smil z Lichtenburka. Druhou část obdrželi bratři Radslav a Smil z Heraltic později jako zástavu. Poté, co oba zemřeli bez potomků, podal markrabě Johann Heinrich léno roku 1366 Petrovi Hechtovi z Rosic.\n\nDalší část měli páni z Heraltic. Tato část byla roku 1373 Janem z Heraltic ještě vícekrát rozdělena a jeho majitelé se později opakovaně střídali. Pan Sele na Bransud odpovídající části přešel pánům ze Sázavy po roku 1469. Jan ze Sázavy a Vranova prodal svou část 1494 Janovi z Heraltic.\n\nKromě toho, markrabě moravský stále držel malý podíl, který patřil ke zboží Brtnickému a byl ponechán na kanovníku chrámu svatého Petra v Brně.\n\nPodíl Hechta z Rosic si rozdělilo od husitských válek mnoha vlastníků a roku 1466 bylo přiděleno Jiřím z Poděbrad Ulrichovi z Miličína jako léno.\n\nRoku 1505 prodal Ulrich mladší z Miličína tuto část Zdenkovi a Burianovi z Valdštejna na Brtnici. Páni z Valdštejna koupil po smrti Jana Heraltice její část a tak měli dvě největší části Bransouz. V katastru 1530 obec se skládala z 20 majitelů. V roce 1579 poprvé byl používán název Bransouze. V té době patřil k majetku obce mlýn a vápenka. Po bitvě na Bílé hoře, zboží patřící k „Sádecké linii“ pána Zdenka z Valdštejna bylo zkonfiskováno a roku 1623 předsedovi Rady války, Ramboldovi XIII. panem Collato ze San Salvatore prodáno. Po roce 1630 Bransouze patří hrabatům Collato. Držení od 1707 náleží mladší větvi rodu Collato a od roku 1912 princi Collato.\n\nV roce 1869 obec v okrese Třebíč měla 367 obyvatel a v roce 1921 měla 381 obyvatel. V roce 1871 obec byla propojena s železnicí Jihlava–Znojmo a tak byla připojena k železniční síti. Stanice byla pojmenována Bransouze-Přímělkov. V roce 1977 byl na levé straně řeky Jihlavy vystavěn bazén.\n\nV roce 2021 by měl být dokončen projekt \"muzea mlynářství\" v budovaném \"hrádku\" v areálu bývalého mlýna a jirchárny. V areálu od středověku působil panský mlýn, později jirchárna a po druhé světové válce vodní elektrárna s turbínou. Po roce 1948 byla továrna znárodněna, do prostorů továrny byla přesunuta menší výroba z podniku BOPO Třebíč a ta působila v areálu až do roku 1989. Posléze byl areál vrácen původním majitelům, ti pak prodali v roce 2001 objekty současnému majiteli \"Liborovi Cejpkovi\". Ten sedm let rekonstruoval vodní elektrárnu a dalších šest let rekonstruoval další budovy v areálu. V areálu by také měla působit učňovská škola pro tradiční řemesla jako jsou např. sekernictví či šindelářství.\n\n\n\n\n"}
{"id": "47046", "url": "https://cs.wikipedia.org/wiki?curid=47046", "title": "Sociální struktura", "text": "Sociální struktura\n\nSociální struktura (anglicky \"\") se jinak nazývá struktura sociálního systému či struktura společnosti. Zachycuje, co je ve společnosti přes všechny změny relativně stálé, čím se jednotlivé společnosti odlišují, neboli je stabilní charakteristikou daného sociálního systému.\nObsahuje vzorce interakcí mezi jedinci a skupinami. Umožňuje nám zařadit každou individuální bytost podle příslušných kategorií na jeho místo ve společnosti, ke které náleží.\n\nStruktura – (v sociologii) souhrn vztahů mezi prvky nějakého celku, systému. Umožňuje odlišit stabilní znaky od relativně proměnlivých. Pojmy Struktura a Systém nelze zaměňovat. Sociologie se zabývá více typy struktur.\nJedná se například o strukturu sémantickou, která se zaobírá vzájemnými sémantickými vztahy mezi výrazy v symbolickém systému, strukturu demografickou, strukturu faktorovou, strukturu motivační, strukturu třídní, strukturu věkovou, strukturu sociologie paragmatickou, která se zabývá vnitřním dělením sociologie či strukturu sociální. Více pod pojmem struktura.\n\nKategorií, dle kterých lze člověka zařadit, je mnoho - například pohlaví, věk, vzdělání, povolání, příjem, mobilita, třídní struktura, dělba práce, hodnoty, normy, komunikace... Všechny uvedené kategorie patří do sociálních statusů. Sociální status je významné hledisko určující sociální postavení jedince ve společnosti. Jsou trvalejšího charakteru a jsou získávány podle vlastností jedince.\n\nExistují 2 základní druhy statusů:\n\n\nPřestože dochází k překrývání různých významů koncepce sociální struktury, jedná se o pojem klíčový, jelikož umí zachytit prvek trvalosti v historických proměnách sociální reality.\n\nPojem sociální struktura bývá někdy zaměňován s pojmy sociální systém (které mají většinou určitou sociální strukturu) či sociální organizace (strukturováno neznamená organizováno), přesto je někteří autoři rozlišují.\n\nV sociologii je spor – zda je sociální struktura spíše vlastností samotných sociálních systémů nebo zdali je čistě analytickou kategorií existující pouze v myšlení badatelů..\n\nProblémem sociální struktury byl jedním z hlavních problémů, jimiž se zabýval především Emile Durkheim, jeden ze 4 otců zakladatelů (E.Durkheim, K. Marx, M. Weber a G. Simmel). Podle Durkheima má společnost přednost před jedincem. Společnost je více než součet individuálních činů. Podle něj společnost vně jedince samotného jedince formovala neboli vymezovala jeho možnosti a jeho vzorce chování.\nExistenci sociální struktury uznává také například sociologismus.\n\nNěkteré sociologické školy považují sociální strukturu jen za analytickou kategorii v myslích badatelů a zpochybňují její existenci mimo myšlení jednotlivců. Jsou přesvědčeni, že lidé nejsou výtvory společnosti, ale naopak jsou tvůrci. Tuto myšlenku lze nalézt například ve Weberových úvahách o povaze konstrukcí ideálních typů.\n\nPostulování existence sociální struktura schopnost analyticky takové struktury identifikovat patří k základním předpokladům možnosti sociologie jako vědní disciplíny.\n\nSociologie používá koncept sociální struktury v minimálně 3 souvislostech:\n\nPojem sociální struktura umožňuje konkretizovat jeden ze způsobů, jimiž společnost ovlivňuje chování svých členů. Jeden z výchozích předpokladů sociologie je, že lidské chování je podmiňováno vnějšími sociálními tlaky a vlivy. Aby bylo možné tyto tlaky určit, je nutno lokalizovat sociální postavení jedince. Pomocí sociální struktury lze postavení jedince lépe lokalizovat.\nTato souvislost je užívaná například při analýze třídně specifických forem socializace, při analýze demografického chování, v řadě úvah v oblasti sociologie vědění, při analýze průběhu masové komunikace a typů názorových vůdců, při vysvětlování sociální podmíněnosti různých forem deviantního chování a v dalších oblastech.\n\nPojem sociální struktura umožňuje provádět komparativní (srovnávací) analýzu společností. Pro potřeby popisu strukturních rysů slouží koncepce sociální stratifikace. Pokud dimenze prestiže, moci a bohatství hrají v daných společnostech srovnatelnou úlohu, je možné jejich sociální struktury porovnat a výsledky kvantifikovat.\n\nPojem sociální struktura umožňuje sledovat vývoj společnosti v čase. Povahu sociální změny indikuje proměna hlavních strukturních rysů dané společnosti. Tyto úvahy jsou stěží kvantifikovatelné, patří do nich například analýza třídních, stavovských a kastovních systémů, úvahy o povaze a mechanizmech revolucí vedoucích k restrukturaci. Některé faktory jsou pro sociální strukturu určující, to dokazuje periodizace dějin.\n\nPro teorii strukturace A. Giddense je charakteristická snaha propojit výše zmíněné způsoby využití konceptu sociální struktury. Struktura je chápaná jako soubor pravidel, které činí některé akty možné, jiné nikoliv. Dualita struktury – tato pravidla působí na aktéry zvenku a zároveň nemohou existovat jinak než právě skrz jejich jednání. Sociální struktura v tomto pojetí vymezuje, co vše si může daný jedinec vzhledem ke svému sociálnímu postavení vzhledem ke druhým dovolit. Dále pak Giddens přichází k teorii gramatiky moci – základní rysy sociální struktury každé společnosti jsou zakódovaný v jejích mocenských poměrech.\n"}
{"id": "47052", "url": "https://cs.wikipedia.org/wiki?curid=47052", "title": "Sociální status", "text": "Sociální status\n\nSociální status (sociální postavení člověka nebo jiného tvora ve společnosti) je pozice v sociální struktuře. Status může stejně tak nést i skupina – etnická skupina, rodina, zvířecí smečka apod. Status vymezuje práva a povinnosti jedince ve vztahu k ostatním jedincům a zároveň také formuje očekávání, která může okolí mít od držitele statusu v určitých situacích. Vztah mezi různými sociálními statusy vymezuje sociální role.\n\nVyšší sociální status se považuje za vzácný jev a je přisuzován jen určitému malému množství jedinců.\n\nV moderní společnosti je sociální status ovlivněn zejména dosaženým vzděláním, příjmem, vlastnictvím, sociálním oceněním vykonávané profese, podílem na moci a rozhodováním a dalšími faktory\n\nLze se setkat i se situací, kdy je pro status určující např. fyzická síla, vědomosti, řečnické schopnosti či účast ve vlivných kruzích. V rámci jedné společnosti mohou být také odlišná měřítka pro posuzování statusu. V uměleckých kruzích nelze většinou budovat status na stejných předpokladech jako v gangu mladistvých a voják z povolání vysoce oceňovaný svými kolegy může mít problémy, dostane-li se nedopatřením mezi intelektuály\n\nJadwiga Šanderová vysvětluje sociální status na příkladu restaurace. Tvrdí, že sociální strukturu restaurace netvoří vztahy mezi konkrétním číšníkem (pan Modrý) a manželi Zelenými (hosté restaurace), ale vztahy mezi číšníkem a hosty. Sociální systém restaurace tedy netvoří konkrétní lidé, ale jejich pozice, tzv. sociální statusy. V použitém příkladu jsou to statusy host a číšník. Každý status je určen konkrétními právy, povinnostmi a očekávaným chováním. Tato práva, povinnosti a očekávané chování, které jsou k určitému statusu navázány, se nazývá role. Role, která je k danému statusu navázána, vymezuje vztah, jeho práva a povinnosti, k ostatním statusům daného systému.\n\nVztahy mezi jednotlivými statusy daného systému jsou vzájemné. V příkladu, který Šanderová použila, je například dáno, že statusu hosta je dáno právo dostat sklenici vody naplněnou až po vyznačenou rysku, a status číšníka má tedy povinnost zajisti, aby host nedostal sklenici poloprázdnou. Naopak povinností hosta je za služby zaplatit danou cenu, a číšníka to opravňuje vymáhat tuto částku. Od hostů se dále například očekává, že hosté budou dodržovat pravidla slušného chování a od číšníka se očekává, že nebude bez vyzvání vstupovat do rozhovoru hostů. Očekávané chování je pouze pod neformální kontrolou.  \n\nSociální status se dělí na vrozený, připsaný (askriptivní) a získaný.\n\n\nNěkdy se rozlišuje i status přechodný či vnucený.\n\nPro označení toho atributu statusu, který dominuje nad ostatními a determinuje tak obecnou pozici svého nositele ve společnosti se užívá pojmu master status.\n\nKategorii získaného statusu je možno popsat pomocí několika vzájemně propojených ukazatelů, proto bývá často označována jako syntetický status.\n\nDalší způsob dělení může rozlišovat status subjektivní, tedy kam jedinec zařazuje sám sebe, a status objektivní, kam jej řadí okolí. Dále existuje dělení na status aktuální a latentní. Aktuální přímo souvisí s rolí vykonávanou v dané konkrétní situaci, zatímco latentní jsou ty, které pro danou situací nemají význam. (Např. lékaře, jenž nás ošetřuje, neoceňujeme v dané chvíli podle jeho statusu rodinného či politického.)\n\nŘídící statusy nejvíce ovlivňují postavení jedince, jeho interakci a vztahy s ostatními. Ovlivňují očekávání ostatních ve vztahu ke schopnostem a vlastnostem jednotlivce.\nMají podstatný vliv na dosažené vzdělání, výběr profese nebo životní styl.\nPříkladem může být věk, pohlaví, etnikum, jazyk, či rasa.\n\nParadoxy statusu jsou takové situace, kdy nastává statusově - příjmová nerovnováha, sociální pozice jednotlivce má pozitivní i negativní vliv na jeho či její sociální status. Například lékař může mít respekt a prestiž, což jeho status zvyšuje, ale může mít zároveň nízký příjem, což ho naopak snižuje.\n\nSociální status jednotlivce může být změněn skrze proces sociální mobility. Sociální mobilita je změna pozice ve stratifikačním systému, tedy přechod jednotlivce z jedné sociální vrstvy nebo skupiny do jiné. Posun může být směrem nahoru (např. povýšení v práci) nebo směrem dolů (např. ztráta zaměstnání). Zdrojem sestupné mobility může být například rušení pracovních míst, z čehož plyne, že lidé ve středním věku, v lepším případě, seženou hůře placené místo, nebo se stanou dlouhodobě nezaměstnanými. Mobilita, při níž lidé nejsou schopni pokračovat ve svém dosavadním životním stylu, kvůli psychickým problémům a úzkostem se nazývá sestupná intragenerační mobilita.\n\n\nSociální mobilita dovoluje jednotlivci změnit svůj sociální status na jiný, než do jakého se narodil a může se měnit vícekrát během života. Sociální mobilita je více obvyklá ve společnostech, kde jsou úspěch či výkon primárním základem sociálního statusu.\n\nV souvislosti se sociální mobilitou byla v roce 1959 vypracována mezinárodní studie, ve které autoři Seymour Martin Lipset a Reinhard Bendix analyzovali data z devíti industrializovaných zemí (Velká Británie, SRN, Francie, Švédsko, Švýcarsko, Japonsko, Itálie, Dánsko a USA). Ve své studii se zaměřili především na mobilitu mužů z dělnických profesí do zaměstnání v administrativě. Překvapením této studie bylo, že v případě Spojených států se neukázalo, že by z hlediska mobility byly otevřenější než evropské společnosti. Konkrétně mobilita ve Spojených státech představovala 30 %, naproti tomu v ostatních zemích se pohybovala mezi 27 a 31 %. Autoři studie z toho vyvodili závěr, že co se expanze administrativního sektoru týče, dochází ve všech industrializovaných zemích ke stejným změnám. Jiní autoři však této studii vytýkali, že by se dalo dojít ke zcela jiným závěrům v případě, kdy by se zaměřili na sestupnou mobilitu nebo na mobilitu z dlouhodobého hlediska. \n\nS větší mírou subjektivity na mobilitu nahlíželi Gordon Marshall a David Firth ve svém průzkumu  z roku 1999, uskutečněném v deseti zemích světa (Bulharsko, Česká republika, Slovensko, Estonsko, Německo, Polsko, Slovinsko, Rusko, USA a Velká Británie). Ve své práci se snažili postihnout subjektivní pocity zúčastněných, kteří prošli změnou třídní příslušnosti. Tato studie však neukázala žádné výraznější změny ve spokojenosti respondentů v souvislosti s jejich posunem na třídním žebříčku, ať už vzestupně, či sestupně.\n\nPostupem času se pozornost z hlediska sociální mobility začíná přesouvat z mužů také na ženy, které při ucházení se o pracovní místa mnohdy čelili a stále ještě čelí diskriminaci ze strany zaměstnavatelů. Hlavním důvodem je obava zaměstnavatelů, že ženy se založením rodiny opustí svou pracovní pozici a půjdou se starat o domácnost. Problémem však je, že ženy jsou mnohdy k tomuto rozhodnutí dotlačeny, vzhledem k tomu, že muži nejsou ochotni vzdát se své pozice a přijmout zodpovědnost za péči o děti a činnosti k tomu náležící.\n\nNa základě výzkumu \"Twenty Something in the 90s (Dvacátníci v 90. letech),\" který sledoval životy 9000 Britů a Britek narozených ve stejném týdnu v roce 1970, bylo mimo jiné zjištěno, že již dospělé ženy, které byly účastny průzkumu, mely mnohem více možností, než ženy v dřívějších generacích. Změny se týkaly například toho, že ženy měly stejné šance dostat se na vysokou školu, jako muži a posléze si byly také schopné najít stejně dobře platově ohodnocenou práci, jako jejich mužští protějšci. \n\nZ hlediska třídního vymezení rozlišuje francouzský sociolog P. Bourdieu 4 formy kapitálu, a to ekonomický, kulturní, sociální a symbolický. Tyto formy kapitálu spolu podle Bourdieu mohou být provázány a vlastnictvím jedné, můžeme přispět k nabití ostatních.\n\nEkonomický kapitál, který představuje hmotné statky, jako například nemovitý majetek nebo příjem jedince, vnímá Bourdieu jako významný aspekt sociální třídy, avšak ne nejdůležitější. Tvrdí, že na rozdíly mezi jednotlivci ve společnosti působí daleko více než ekonomické faktory, faktory spojené s kulturním kapitálem.\n\nDo kulturního kapitálu řadí vzdělání, rekreační aktivity nebo kulturní vyžití. Se stále se rozšiřující spotřebitelskou základnou však roste i aktivita nejrůznějších producentů služeb, jakožto módních návrhářů, výživových poradců, terapeutů atd., kteří mají vliv na preference spotřebitelů a mohou do značné míry ovlivnit i směr, kterým se bude ubírat jejich životní styl. Preferovaný životní styl, je podle Bourdieu jedním z klíčových třídních indikátorů.\n\nDalším indikátorem sociální třídy je sociální kapitál, do kterého spadá síť přátel a kontaktů, které má jedinec k dispozici.\n\nPoslední formou kapitálu, kam by patřilo například dobré jméno jedince, označuje Bourdieu jako symbolický kapitál..\n\nDle P. Bourdie každá skupina ve společnosti přikládá různý význam hodnotám a vlastnostem, se kterými se v životě můžeme setkat. Přitom se tímto souborem vymezuje, je jím charakterizována, určuje to její status. Jedinci z vyšších vrstev se svými specifickými preferencemi snaží odlišit od ostatních. Nižší třídy přejímají návyky od privilegovaných vrstev, jejich jednání je jim vzorem. Životní preference se potom předávají nové generaci již v útlém věku. Bourdieu v tomto směru vyzdvihuje roli sociálního původu nad ekonomický i sociální kapitál. Nezáleží tedy až tak na situaci, v jaké se v životě ocitneme, jako především na tom, do jakého prostředí jsme se narodili. P. Bourdieu zmiňuje speciálně záliby v jídle, kulturní zájmy a prezentování sebe sama jako tři kategorie, které jsou každé skupině specifické. Uvádí například, že chudé vrstvy volí pro své stravování spíše kvantitu méně kvalitních potravin, zatímco v bohatých rodinách je naopak obvyklá konzumace přírodních či exotických jídel. Dle P. Bourdieu se tedy připsaný status nejvíce odráží v každodenní volbě u všedních záležitostí. Každý člověk si v raném věku osvojí životní návyky svého nejbližšího okolí, které potom praktikuje nehledě na proměnlivou ekonomickou situaci.\n\nFunkcionalistické pojetí, k jehož nejvýznamnějším představitelům patří Talcott Parsons vnímá společnost jako systém, jenž je rozdělen do jednotlivých částí zajišťujících jeho přežití. Společnost je tvořena sociálními statusy, které lze rozčlenit dle:\n\nPro existenci společnosti v tomto pojetí jsou podstatné zejména tři základní funkce:\n\nStratifikace a existence sociálních nerovností slouží k obsazování jednotlivých pozic kvalifikovanými jedinci. Stratifikace je motivačním systémem, ve kterém se motivace liší dle zájmu o konkrétní pozici, prestiže, která je s ní spojená či míry potřebného vzdělání.\n\nNěmecký sociolog Max Weber přišel s teorií, která předkládá, že stratifikace je založena na třech faktorech: majetku, prestiži a moci. Tvrdil, že sociální stratifikace je výsledkem interakce těchto faktorů. Přesto vlastnictví některého z faktorů nezaručuje dosažení ostatních z nich.\n\nStatus a role odráží určitou společenskou pozici a strukturu.\n\nStatusu je přiřazována určitá společenská prestiž, zatímco role je spojena s určitými kulturními vzorci chování, které jsou od daného jedince očekávány.\n\nSpolečenský status se dělí na :\nKe každému společenskému statusu jsou připisována určitá práva a povinnosti. V každé kultuře se projevuje dualismus mužského a ženského pohlaví, kterým jsou připisovány různé vlastnosti, práva a povinnosti, zvláště při zaopatřování a výchově dětí. P.R. Hofstater rozlišuje lidi podle výrobní, spotřební a rozmnožovací funkce. Podle T. M. Newcomba má každé organizované společenství určitou společenskou funkci.\n\nPodle R. Lintona se i v nejprimitivnějších kulturách vyskytuje alespoň 5 následujících pozic:\n\nDíky rolím lze očekávat chování druhých z podobných předchozích zkušeností. Rozlišujeme role dlouhodobé (otec, matka) a krátkodobé (cestující, host v restauraci). T. M. Newcomb rozlišuje společné (muž a žena) a role spojené s určitými statusy v rámci společenských skupin.\n\nPomocí sociální role se člověk socializuje a začleňuje se do společnosti. Podle dodržování nebo nedodržování  společenských rolí je jedinec pochválen a odměněn nebo trestán okolní společností.\n\nStatus a role se stávají důležitými hledisky sociálně psychologické a sociologické analýzy, neboť podle E. Benoit-Smullyana (1944) osoby s vysokým společenským statusem jsou:\n\nV různých společnostech se faktorům ovlivňujících význam sociálního statusu přikládá odlišná váha. Karl Marx vychází z dichotomického dělení společnosti na třídu vykořisťovatelů a třídu vykořisťovaných. V socialistické a komunistické společnosti se vlády snaží vyrovnat rozdíly jednotlivých tříd až do té míry, že vznikne beztřídní společnost. I v beztřídní společnosti se ale vyskytují určité nerovnosti ve statusu. Jsou to:\n\nOproti tomu v kapitalismu je společnost rozdělena v první řadě dle majetku, politického vlivu a na mnohem méně důležitých místech jsou práce a vzdělání.\n\nUžitá\nDoporučená\n\n\n"}
{"id": "47057", "url": "https://cs.wikipedia.org/wiki?curid=47057", "title": "Oktoberfest", "text": "Oktoberfest\n\nOktoberfest je mnichovský pivní festival. Trvá většinou 16 dní a obvykle končí v první říjnovou neděli.\n\nV roce 1810 se konala svatba korunního prince Ludvíka Bavorského s Terezou Sasko-Hildeburgskou. Z radosti princ a celý dvůr pozvali celé město na oslavu, která se konala 12. až 17. října a byla zakončena koňským dostihem. V dalších letech se slavnosti opakovaly. Byly postupně prodlouženy a posunuty na září. Přesunutí termínu konání do září bylo provedeno zejména kvůli lepšímu počasí. Historicky je však dáno, že Oktoberfest končí o prvním říjnovém víkendu.\n\nOktoberfest je známý jako \"Největší pivní festival světa\". Rok za rokem přijíždí kolem šesti milionů lidí navštívit 64akrový areál Oktoberfestu na Tereziánské louce. Asi 70 % lidí je z Bavorska, ostatní lidé jsou z jiných zemí, jako je Itálie a další evropské země. V posledních letech se začíná objevovat i mnoho mimoevropských návštěvníků.\nTradiční návštěvníci nosí bavorské klobouky s chomáčkem kozí srsti a tradiční bavorský kroj.\n\nOktoberfest začíná už od roku 1872 v září. Začíná vždy v sobotu a trvá většinou 16 dní. Končí vždy první říjnovou neděli. Pokud je ovšem tato neděle 1. nebo 2. října, tak festival pokračuje až do dne německé státnosti (3. října).\n\nOktoberfest probíhá v následujících datech:\n\n\n"}
{"id": "47058", "url": "https://cs.wikipedia.org/wiki?curid=47058", "title": "Mumlava", "text": "Mumlava\n\nMumlava ( ) je horská řeka protékající Krkonošemi a při ústí do Jizery hraničící s Jizerskými horami. Nachází se v okrese Semily v Libereckém kraji. Délka toku činí 12,2 km. Plocha povodí měří 51,6 km².\n\n\nJedná se o pstruhovou vodu. Úsek od Harrachova po ústí je experty využíván pro vodáckou turistiku.\n\n\nPrůměrný průtok Mumlavy u ústí činí 2,05 m³/s.\n\nHlásné profily:\nN-leté průtoky ve stanici Harrachov:\nN-leté průtoky ve stanici Janov-Harrachov:\n"}
{"id": "47072", "url": "https://cs.wikipedia.org/wiki?curid=47072", "title": "Brtnička", "text": "Brtnička\n\nBrtnička ( ) je obec ležící jihovýchodně od města Jihlavy. Nadmořská výška obce je 597 metrů nad mořem. Žije zde obyvatel. Obec patří do správního obvodu obce s rozšířenou působností Jihlava. K 1. lednu 2007 byla obec převedena z okresu Třebíč do okresu Jihlava.\n\nNázev se vyvíjel od varianty Byrtnicz (1350), Birtnyczka (1360), Birtnicz (1366), Brtnyczky (1390), Birtnyczky (1447), Male Brtnicžky (1590), Klein Pirnitz (1678, 1720, 1751), Klein Pürnitz (1718), Klein Pirnitz a Mala Brtnička (1846), Klein Pirnitz a Brtnička (1872), Malá Brtnička (1881), Klein Pirnitz, Malá Brtnička a Brtnička (1893) až k podobám Kleinpirnitz a Brtnička v roce 1915. Místní jméno je zdrobnělinou k názvu Brtnice, znamená malou Brtnici. Místní jméno Brtnice je odvozeno od řeky Brtnice (potok tekoucí brťovým lesem – podle včelařů).\n\nVesnici pravděpodobně založili obyvatelé Dlouhé Brtnice.\n\nOsadou Opatova byla Brtnička do roku 1875. V roce 1949–1960 patřila k okresu Třešť, v letech 1961–2006 k okresu Třebíč, od roku 2007 přísluší k okresu Jihlava.\n\nBrtnička leží v okrese Jihlava v Kraji Vysočina. Nachází se 8,5 km jihozápadně od Kněžic, 3,5 km západně od Opatova, 4,5 km severně od Hladova, 1,5 km východně od Dlouhé Brtnice a 7 km jihovýchodně od Stonařova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 597 metrů. Nejvyšší bod o nadmořské výšce 641 metrů se nachází severozápadně od Brtničky. Východní částí obce protéká Karlínský potok, na němž se jihozápadně od obce rozkládá rybník U Kumštárových.\n\nPodle sčítání 1930 zde žilo v 55 domech 264 obyvatel. 264 obyvatel se hlásilo k československé národnosti. Žilo zde 262 římských katolíků.\n\nV roce 1850 žilo v Brtničce 294 obyvatel.\n\nObec se rozkládá na katastrálním území Brtnička a nečlení se na místní části či základní sídelní jednotky.\n\nObec má pětičlenné zastupitelstvo, v jehož čele stojí starosta Michal Sobotka.\n\nV obci sídlí firmy LAMNA s.r.o., VAKALON, s.r.o. a ELDREV, spol. s r.o. Dále pak truhlářství a prodejna potravin. Obcí prochází silnice III. třídy č. 4036. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Třešť, Opatov, Jihlava, Třebíč, Dlouhá Brtnice, Okříšky, Předín, Hrotovice a Moravské Budějovice. Obcí prochází cyklistická trasa č. 5216.\n\nMístní děti dojíždějí do základní školy ve Stonařově. Sídlí zde knihovna.\n\n\n\n"}
{"id": "47074", "url": "https://cs.wikipedia.org/wiki?curid=47074", "title": "Smldinec křídlatý", "text": "Smldinec křídlatý\n\nSmldinec křídlatý (\"Dioscorea alata\"), pocházející z jihovýchodní Asie se vyznačuje v rámci smldinců největšími hlízami, které mohou dosáhnout až 10 kg. Druh je rozšířen ve vlhčích tropech. V USA se šíří jako plevel.\n\nDělí se na 2 skupiny:\n\nVe Vietnamu se nazývá „Cai mo“, nebo „Cu cam“.\n\nExistují stovky kultivarů této plodiny, které se liší jak barvou, tak konzistencí dužniny.\n\nJejí upotřebení v kuchyni je podobné jako u batátů anebo brambor. Připravují se z ní pudinky, smaženky nebo se vaří.\nNěkteré jamy se musí vařit, aby je bylo možné bezpečně konzumovat. V syrovém stavu totiž obsahují přírodní substance, které mohou po požití způsobit zdravotní potíže.\n\n\n \n"}
{"id": "47103", "url": "https://cs.wikipedia.org/wiki?curid=47103", "title": "Elektronický podpis", "text": "Elektronický podpis\n\nElektronický podpis (též digitální podpis) je v informatice označení specifických dat, které v počítači nahrazují klasický vlastnoruční podpis, respektive ověřený podpis. Je připojen k datové zprávě nebo je s ní logicky spojen, takže umožňuje ověření totožnosti podepsané osoby ve vztahu k datové zprávě. Elektronický podpis je prostředek k tomu, jak v anonymním světě internetu ověřit totožnost odesílatele.\n\nElektronický podpis je vytvořen pro konkrétní data a je možné pomocí počítače ověřit, zda je platný a zda jsou data v té podobě, ve které byla podepsána. Součástí elektronického podpisu je identifikace toho, kdo podpis vytvořil. Ověření elektronického podpisu zahrnuje kromě matematických operací i přenos důvěry z důvěryhodné třetí strany na tvůrce podpisu a následně na důvěryhodnost elektronicky podepsaného dokumentu. K tomu se využívá digitální certifikát a certifikační autorita nebo síť důvěry.\n\nV České republice existují v současnosti (2014) pouze tři subjekty oprávněné vydávat elektronický podpis. Podle evropského nařízení eIDAS bude zavedena elektronická identita.\n\nElektronický podpis umožňuje ověřit několik skutečností:\n\n\n\n\n\nPrincip elektronického podpisu vychází z existence nějaké soukromé informace, kterou vlastní jenom podepisující osoba a nikdo jiný, a tato informace reprezentuje jeho schopnost vytvořit elektronický podpis pod určitým dokumentem. Toto číslo je tajnou informací – daty pro vytvoření elektronického podpisu. U elektronického podpisu podepisování probíhá velmi podobně jako na papíru, přičemž místo papírového dokumentu je k dispozici elektronický dokument (v podstatě jedno velmi velké číslo) a místo podpisové schopnosti existuje druhé číslo – tajné podepisovací číslo. Určitým matematickým spojením těchto dvou čísel vzniká číslo nové, a tím je právě elektronický podpis. Ten je možné připojit k podepisovanému dokumentu, přenášet jej s ním na dálku – např. e-mailem, uložit podepsaný dokument na jakékoliv médium umožňující digitální záznam apod.\n\nPodepsání elektronického dokumentu probíhá tak, že se „prožene“ speciálním programem, který vygeneruje z obsahu dokumentu a ze soukromého klíče určitou posloupnost znaků, kterou připojí ke zprávě jako její digitální podpis. Takto podepsaná zpráva je odeslána příjemci. Příjemce použije druhý klíč, komplementární k předchozímu – tzv. veřejný klíč, pomocí nějž může ověřit pravost podpisu (tj. provést identifikaci a autentizaci odesilatele) a neporušenost obsahu (integritu) zprávy.\n\nPro elektronické podpisy se dnes používá především metody asymetrické kryptografie, tedy metody používající dvou klíčů – tajného (soukromého) a veřejného. K vytvoření elektronického podpisu může posloužit i symetrická kryptografie, pak jde ovšem o arbitrovaný protokol; aplikace asymetrických algoritmů je výrazně pomalejší než užití algoritmů symetrických, což vyplývá z matematického principu metody. Proto se mnohdy při tvorbě podpisu nešifruje soukromým klíčem odesilatele celá zpráva, ale nejprve se na obsah elektronického dokumentu použije takzvaná hashovací funkce. Jde o jednosměrnou transformaci, která z dokumentu vytvoří určitou jí reprezentující hodnotu (textový řetězec) pevné délky – tzv. hash hodnotu (opačný postup, tedy z hash hodnoty vytvořit původní dokument, není možný), což je poměrně krátké číslo (typicky několik stovek bitů). Ta se zašifruje některým asymetrickým algoritmem s použitím soukromého klíče podepisující osoby. Výsledkem je elektronický podpis, který splňuje stejná bezpečnostní kritéria jako podpis celého dokumentu, provedení však trvá nesrovnatelně kratší dobu.\n\nKontrola digitálního podpisu zprávy u příjemce probíhá tak, že ke zprávě je podle dohodnutého algoritmu samostatně dopočítána nová hash hodnota. Poté je pomocí veřejného klíče autora podpisu dešifrován obsah elektronického podpisu a výsledek je porovnán s vypočteným hashem zprávy. Pokud jsou obě hodnoty hashe stejné, je podpis z matematického hlediska platný. V tuto chvíli však není možné považovat platný elektronický podpis za zcela důvěryhodný, protože není jisté, kdo je majitelem veřejného klíče, pomocí kterého došlo k matematickému ověření podpisu.\n\nDůvěryhodnost platného elektronického podpisu je nutné zjistit pomocí principu přenosu důvěry z důvěryhodné třetí strany na údaj o majiteli veřejného klíče, pomocí kterého došlo k úspěšnému matematickému ověření platnosti elektronického podpisu (viz minulý odstavec). K tomu je využíván digitální certifikát, který vydává důvěryhodná certifikační autorita. Digitální certifikát je vlastně elektronicky podepsaný veřejný klíč, ke kterému jsou připojeny identifikační údaje jeho majitele. Pokud věříme, že certifikační autorita podepsala veřejný klíč teprve poté, že jeho majitel prokázal svoji totožnost (například občanským průkazem) můžeme po ověření matematické platnosti elektronického podpisu certifikační autority, který je umístěn pod veřejným klíčem (viz minulý odstavec), přenést důvěru v certifikační autoritu na identifikaci majitele, která je ve zkoumaném veřejném klíči uvedena. Ovšem v tomto okamžiku se dostáváme do stejné situace jako na začátku odstavce, protože k ověřování elektronického podpisu certifikační autority potřebujeme veřejný klíč certifikační autority, avšak abychom důvěru mohli přenést, musíme si být jisti, že údaje o certifikační autoritě jsou správné (tj. že věříme správně certifikační autoritě a ne podvodníkovi, který se za certifikační autoritu jen vydává).\n\nPři kontrole údajů ve veřejném klíči certifikační autority můžeme opět využít elektronický podpis, protože za pravost údajů by se mohla zaručit „vyšší“ certifikační autorita. Ovšem tak bychom se dostali do nekonečného ověřování dalších a dalších elektronických podpisů a veřejných klíčů (tj. digitálních certifikátů). Proto v počítačích existuje úložiště certifikátů, ve kterém jsou shromážděny tak zvané kořenové certifikáty, což jsou veřejné klíče „nejvyšších certifikačních autorit“. Pokud uživatel počítače bude důvěřovat, že má v úložišti nezfalšované kořenové certifikáty, může tuto důvěru pomocí postupného ověření elektronických podpisů přenést na veřejné klíče uvedené výše v tomto textu a nakonec až na elektronicky podepsaný dokument.\n\nPro elektronický podpis se používají tyto algoritmy:\n\nV české legislativě je definován zaručený elektronický podpis, který vyhovuje uznávání státní správou (zákon č. 297/2016 Sb., o službách vytvářejících důvěru pro elektronické transakce). Zákon rozlišuje \"elektronický podpis\", který identifikuje fyzickou osobu, a právnickou osobu, která se prokazuje \"elektronickou značkou\" čili elektronickou pečetí (obdoba firemního nebo úředního razítka). Zaručený elektronický podpis umožňuje identifikaci podepisující osoby ve vztahu k datové zprávě a je k ní připojen takovým způsobem, že je možno zjistit jakoukoliv následnou změnu dat.\n\nProtože ale zaručený elektronický podpis v podstatě pouze ověřuje, že byl daný dokument podepsán, existuje ještě uznávaný elektronický podpis, z něhož již jde díky soukromému klíči poznat, která konkrétní osoba jej doopravdy podepsala. To dokáží poznat certifikační autority, které vystavily příslušný certifikát.\n\nPodle zákona je touto stranou poskytovatel certifikačních služeb, což je soukromoprávní subjekt, poskytující službu spočívající v propojení fyzické osoby s jejím veřejným klíčem prostřednictvím tzv. certifikátu. Certifikátem zaručuje, že veřejný klíč patří opravdu tomu, kdo je označen jako jeho vlastník. Certifikát je tedy také elektronický dokument, který k tomu, aby mohl sloužit svému účelu, musí být elektronicky podepsán poskytovatelem certifikačních služeb. (Tím je chráněn jeho obsah proti zásahu podobně, jako jiné podepsané elektronické dokumenty.)\n\nMůže dokonce existovat více certifikátů, má-li osoba více dvojic klíčů, určených pro různé příležitosti. Jeden jako soukromá osoba, jeden jako statutární představitel firmy, jeden jako člen zájmového spolku apod. Certifikát může obsahovat i pověření osoby nebo limit transakcí, které lze takto podepsat.\nSubjekty v této skupině mají pro nás největší význam. Ten vyplývá ze skutečnosti, že při komunikaci se státní správou je vyžadován kvalifikovaný certifikát vydaný akreditovaným poskytovatelem certifikačních služeb. Tyto certifikáty, které mohou pochopitelně vydat pouze akreditované subjekty, mají nejširší možnost použití. Samostatný proces akreditace nám zaručuje velice dobrou jistotu zejména o bezpečnosti takových certifikátů a o tom, poskytovatel disponuje dostatečnými prostředky na krytí případných škod. Lze říci, že certifikáty akreditovaných poskytovatelů jsou nejjistější. Akreditovaný poskytovatel musí splnit určité podmínky, které se na ostatní poskytovatele nevztahují. Zejména se jedná o § 10 ZoEP a vyhlášku č. 366/2001 Sb. Úřadu pro ochranu osobních údajů.\nDo další skupiny spadají certifikační autority, které sice nemají akreditaci, ale nabízejí své certifikační služby veřejnosti. Těchto společností je na trhu více než v případě první skupiny. Zajímavou certifikační autoritou byla do roku 2011 CA Czechia, která měla poměrně široké portfolio služeb. Byla dceřinou společností brněnské firmy ZONER software, a. s.\n\nSoukromých certifikačních autorit existují v ČR desítky až stovky. V podstatě může být takovou CA každý, kdo má potřebné know how (když jej nemá může ještě využít nějaké nabídky jako např. Globe internet). Pro velké a známé organizace je tato cesta levnější, než pořizování certifikátů od externí certifikační autority. Organizace zaručuje certifikáty svým jménem. Typické je, že tyto autority nevydávají certifikáty široké veřejnosti. Nefungují jako na trhu komerční subjekty. Certifikáty jsou vydávány pro potřeby organizace, nebo jejich partnerů klientů apod. Soukromé CA jsou většinou provozovány univerzitami, provozovateli webhostingu a podobných služeb nebo velkými podniky.\n\n\nV České republice byl zákon o elektronickém podpisu přijat v roce 2000 a ČR se tak stala třetí zemí, kde vstoupil v platnost zákon upravující užívání elektronického podpisu. Úřad pro ochranu osobních údajů udělil První certifikační autoritě, a. s., akreditaci pro výkon činnosti akreditovaného poskytovatele certifikačních služeb ve smyslu zákona č. 227/2000 Sb., o elektronickém podpisu, s účinností od 18. března 2002. Tím byla prakticky zahájena éra využívání a legalizace zaručeného elektronického podpisu v Česku. Zákon vychází ze směrnice Evropského parlamentu a Rady 1999/93/ES.\n\nČeský zákon o elektronickém podpisu (ZoEP-ČR) definuje elektronický podpis jako „údaje v elektronické podobě, které jsou připojené k datové zprávě nebo jsou s ní logicky spojené, a které slouží jako metoda k jednoznačnému ověření identity podepsané osoby ve vztahu k datové zprávě“, což je v podstatě rozšířená definice daná směrnicí.\n\nVe většině legislativ zemí EU je zřejmá snaha o zrovnoprávnění vlastnoručního podpisu a jisté formy elektronického podpisu v rámci jeho znatelnosti při právních úkonech v souladu s příslušným článkem směrnice. V legislativě původních členských států EU (15) jsou jasná pravidla pro uznávání kvalifikovaných certifikátů vydaných zahraničními poskytovateli certifikačních služeb. V nových a přistupujících zemích je podle situace komplikovanější. Počet sledovaných a akreditovaných CA vydávajících kvalifikované certifikáty se v jednotlivých zemích výrazně liší. V několika zemích není dokonce vůbec žádný akreditovaný poskytovatel certifikačních služeb a v mnoha pouze jeden. V zemích, kde je vydáváno větší množství kvalifikovaných certifikátů, se tak zpravidla děje na popud a pro potřebu státních institucí. V podstatě až na výjimky neexistuje poptávka po certifikačních službách pro širší využití. Výjimky jsou téměř bezvýhradně spojeny s použitím elektronického podpisu v bankovních aplikacích a v aplikacích používaných veřejnou správou.\n\n\n\n"}
{"id": "47111", "url": "https://cs.wikipedia.org/wiki?curid=47111", "title": "Trojhlavý sval pažní", "text": "Trojhlavý sval pažní\n\nTrojhlavý sval pažní (lat. musculus triceps brachii) je velký kosterní sval, umístěný na laterální straně paže. Je natahovačem loketního kloubu a ohybačem ramenního kloubu. Je také antagonista dvojhlavého svalu, to znamená, že působí přesně naopak, dvojhlavý sval je ohybačem loketního kloubu.\n\nJak už napovídá jeho název, trojhlavý sval má tři hlavy:\n\n\nTrojhlavý pažní sval člověka tvoří 2/3 svalové hmoty paže.\n\nDlouhá hlava odstupuje na okraji lopatky, laterální hlava odstupuje na pažní kosti (linea m. tricipitis brachii, tuberositas deltoidea), mediální hlava odstupuje také na kosti pažní (tuberositas teres major), přídatná hlava, pokud je přítomna, odstupuje při odstupu pažního svalu také na pažní kosti.\n\nVšechny hlavy se upínají na okovec (olecranon) loketní kosti, výběžek, který můžeme nahmatat na vnější straně lokte.\nÚponová šlacha bývá podložena synoviálním váčkem (\"bursa subtendinea m. tricipitis brachii\").\n\nNavzdory svému názvu, u skotu, prasete a šelem má čtyři hlavy:\n\n\nSval vyplňuje prostor mezi lopatkou a pažní kostí, u dobře osvalených zvířat je možno povrchově uložené hlavy sledovat pod kůží. Na trup přechází v linii, která částečně překrývá srdeční krajinu a znesnadňuje tak auskultaci srdce, hlavně u koně a přežvýkavců.\n\nI na ptačím křídle je sval, který se nazývá trojhlavým, a zhruba odpovídá trojhlavému svalu savců. Je natahovačem loketního kloubu.\n\nMá tři části:\n\n\n\n"}
{"id": "47114", "url": "https://cs.wikipedia.org/wiki?curid=47114", "title": "Bloomsbury Group", "text": "Bloomsbury Group\n\nBloomsbury Group (nebo také Bloomsbury Set či pouze Bloomsbury) byla anglická neformální a volně fungující skupina umělců a intelektuálů, která vznikla kolem roku 1905 a jejíž členové se scházeli až do počátku druhé světové války. Svými názory a uměleckými počiny stáli členové skupiny ve výrazné opozici vůči hodnotám a typickým rysům viktoriánské éry (v záležitostech týkajících se hlavně náboženství, umění, sexu, feminismu apod.).\n\nSkupina vznikla jako neformální společenství absolventů univerzity v Cambridgi (čtyři členové ukončili univerzitu v roce 1899, mezi nimi i Toby Stephen, bratr Virginie Woolfové a Vanessy Bellové), kteří se seznámili na společenských akcích tajného sdružení Cambridge Apostles během studia. Po ukončení studií se cesty členů budoucí Bloomsbury Group načas rozešly (např. John Maynard Keynes začal pracovat na Ministerstvu financí, kde se zabýval britskými zájmy v Indii). Vanessa položila základy budoucí skupiny v roce 1904, když se s rodinou Stephenových (tj. čtyři potomci Julie (†1895) a Leslieho (†1904) Stephenových – Vanessa, Thoby, Virginia a Adrian) přestěhovala na Gordon Square v části Londýna zvané \"Bloomsbury\". Thobyho smrt v roce 1906 posílila Vanessino rozhodnutí udržet si nezávislost a nadále se stýkat s ostatními členy skupiny.\n\nSkupina se stala obecně známou v roce 1910, kdy se její členové zapojili do mystifikace na lodi Dreadnought, jež ztrapnila britské námořnictvo, a které se dostalo značné negativní publicity v tisku (byla považována za nevlasteneckou). Pacifistické názory skupiny vedly k další kritice během první světové války.\n\nTaké v roce 1910 Roger Fry v Londýně zorganizoval výstavu postimpresionismu, která se stala základním milníkem tohoto malířského směru. Výstava umožnila jednak britské veřejnosti získat přehled o inovacích, které proběhly v malířství na kontinentě a dále kritikům tyto změny hromadně odsoudit.\n\nPo roce 1918 se společenství, jak rostl počet členů a přátel s rozdílnými postoji a názory, poněkud uvolnilo. Mezi větší aktivity členů patřilo založení nakladatelství Hogarth Press v roce 1917 (Virginia Woolfová a Leonard Woolf) a zavedení uměleckých dílen Omega Workshops v roce 1913 (Roger Fry, Duncan Grant a Maynard Keynes).\n\nNázory a postoje Bloomsbury Group byly přijímány kontroverzně či dokonce výhradně kriticky během druhé světové války, poté postupně splynuly s hlavními proudy. Současníci jim vyčítali především elitismus v jejich pracích.\n\nClive Bell se soustředil na otázku kolonialismu a kritiku stálé existence britského impéria. Keynes se věnoval ekonomické teorii. Virginia Woolfová patřila a patří mezi čtené autory, její feminismus předběhl svou dobu.\n\nPřestože jsou nejznámější jako literární skupina (především Virginia Woolfová), její členové byli aktivní v mnoha uměleckých projevech, umělecké kritice a vzdělanosti:\n\nliteratura (ale také literární kritika, biografické eseje, sociální studie):\n\nVirginia Woolfová, E.M. Forster, Lytton Strachey, Clive Bell, William Plomer, Laurens van der Post\n\nVýtvarné umění:\n\nVanessa Bellová (malířka, provdaná za Clive Bella v roce 1907), Duncan Grant, Dora Carrington, Roger Fry (také umělecký kritik a teoretik). Po první světové válce se Charleston, kde bydlela Vanessa Bellová a Duncan Grant vyvinulo v centrum výtvarného umění.\n\nEkonom John Maynard Keynes a Leonard Woolf publikovali odborné studie, Desmond MacCarthy byl známý jako kritik.\nSaxon Sydney-Turner byl hudebníkem.\n\nDalší lidé spojení s tímto okruhem byli:\nNina Hamnett,\nRupert Brooke,\nGwen Darwinová,\nJacques Raverat (manžel G. Darwinové).\n\n"}
{"id": "47122", "url": "https://cs.wikipedia.org/wiki?curid=47122", "title": "Karosa", "text": "Karosa\n\nKarosa a. s. byla česká firma, největší výrobce autobusů v zemi. Její závod se nacházel ve Vysokém Mýtě ve východních Čechách. V roce 2007 byla firma přejmenována na Iveco Czech Republic.\n\nV roce 1896 založil Josef Sodomka ve Vysokém Mýtě továrnu na výrobu kočárů – \"První východočeskou výrobu kočárů Josefa Sodomky\". Od roku 1925 se krom klesající výroby kočárů zaměřuje díky synovi zakladatele na individuální výrobu karosérií velkosériově vyrobených podvozků automobilů (mj. domácích Praga, Aero, Tatra, aj.), výrobu různých přívěsů, dokonce i kluzáků, roku 1928 započala výroba prvních karosérií autobusů (opět podvozky Škoda, Tatra). Podnik si získal jméno díky vlastním tvarovým návrhům, kvalitní výrobě i úspěchům na výstavách (např. kabriolet Tatra 600). Po znárodnění bylo rozhodnuto o útlumu karosování automobilů a podnik se stal jediným výrobcem autobusů v Československu. Ostatní výrobci, jako např. Škoda nebo Praga mu nesměli konkurovat. Koncem 50. let se v podniku začaly vyrábět první z velmi známých, a také populárních modelů městských autobusů, jako např. 706 RTO (karoserie na podvozku Škoda), které byly oceněny na mnohých mezinárodních výstavách (např. EXPO v Bruselu v roce 1958). Následovaly pak jeho modifikace pro meziměstskou dopravu a dokonce i kloubová verze, která však zůstala jen u prototypu. Autobus se následně licenčně vyráběl v Polsku (výrobce Jelcz). Roku 1962 došlo k začlenění firmy THZ Polička a pod značkou Karosa tak byla, krom jiného, vyráběna do osamostatnění v 90. letech 20. století i hasičská technika. Erťák vystřídala ŠM 11 v roce 1966, u které se uvažovalo i o modifikaci na trolejbus, a B 731 v roce 1981. Od roku 1972 firma používala dnešní továrnu.\n\nKdyž byla původní Sodomkova společnost v roce 1948 znárodněna, přestalo se jméno původního majitele v názvu podniku používat. Státní správa však využila toho, že se součástí znárodněného podniku stala i pražská firma Oldřicha Uhlíka, která vlastnila průmyslová práva na zavedenou obchodní značku Karosa. Díky tomu bylo možné název Karosa použít i na ostatní provozovny znárodněného podniku, který měl ovšem nyní centrální působiště ve Vysokém Mýtě.\n\nV roce 1989, po pádu totality, se společensko-ekonomickým změnám musela přizpůsobit i koncepčně zaostalá Karosa. Její produkce, která dosahovala 3 400 vozů ročně, se snížila na pouhou tisícovku. Přesto se jí však podařilo získat zpět své jméno, hlavně díky zahraničnímu investorovi – francouzskému Renaultu. Musela být provedena modernizace výrobního podniku a zcela překonstruovány a zmodernizovány její vozy. Od roku 1999 je podnik součástí celoevropského holdingu Irisbus, který založil Renault s italskou firmou Iveco (Iveco převzalo celý Irisbus v roce 2003); Irisbus vlastnil 94 % akcií Karosy. Dne 1. ledna 2007 byla firma Karosa přejmenována na Iveco Czech Republic.\n\n"}
{"id": "47124", "url": "https://cs.wikipedia.org/wiki?curid=47124", "title": "Březník", "text": "Březník\n\nBřezník (s předložkou 2. pád \"do Březníka\", 6. pád \"v Březníku\", německy \"Brzeznik, Bschesnik\") je obec ležící zhruba 24 km východně od města Třebíče a 5 km jihovýchodně od Náměště nad Oslavou, v nadmořské výšce 370 metrů. Obec patří do správního obvodu obce s rozšířenou působností Náměšť nad Oslavou. Žije zde obyvatel. S historií obce jsou spjati Páni z Náchoda, kteří přebývali na tvrzi v obci.\n\nPravěké osídlení se na území Březníka rozšířilo díky údolí řeky Oslavy. V literatuře se uvádí jak paleolitické, tak neolitické osídlení. Stopy zde zanechal lid kultury s lineární keramikou. První zmínka o obci se nachází v Moravském zemském archivu v Brně a je z roku 1237, v tu dobu svědčil Záviš z Březníka na listině krále Václava I. vydané pro kostel svatého Petra v Brně. Březník více než 200 let patřil k majetkům pánů Březnických z Náchoda, později pak patřila pánům z Lamberka. Část majetku Březničtí pak prodali nejen Lamberkům, ale také vladykům z Otradic a z Kralic, část také Ješek z Náchoda předal převorkyni kláštera v Brně. Jaroslav z Lamberka pak vlastnil obec do své smrti v roce 1385, kdy připadlo jeho manželce Markétě, ta majetky věnovala svým synům. Posledním Lamberkem, který vlastnil Březník byl Vaněk z Lamberka, který zemřel v roce 1420. \n\nBřeznický dvůr zakoupil Mikeš z Bratronic, část také zakoupil lékař Janek z Meziříčí. Největší část panství však připadla Beranrtovi z Klokoč. Později pak bylo panství v majetku Elišky z Odlochovic. Její manžel Jan Komorovský posléze přikoupil některé další majetky v panství. Po smrti Jana Komorovskému však král daroval statky Březnické Jiřímu Matějovi z Březníka a Náchoda. Posléze po mnoha disputacích o majetek se dostal do majetku Anny z Tavíkovic (vdově po Oldrichovi z Náchoda), kdy ta darovala majetky svému synovi - Jindřichovi Březnickému z Náchoda, ten pak v roce 1549 prodal majetek Václavu Hodickému z Hodic. Ten pak předal březnický statek Bohunce z Lipého a ta pak darovala majetek Pertoldovi z Lipého a ten vzápětí majetek prodal Voldřichovi z Lomnice. Kdy pak majetky patřili k náměštskému statku. Roku 1752 náměšťské panství získal rod Haugwitzů a obec byla do roku 1848 v jejich správě. Následně po správních reformách přešla obec pod správu státu.\n\nPo odchodu nekatolíků byla zrušena farnost v obci a obec byla mezi lety 1640 a 1784 přifařena do Mohelna, ale v roce 1785 pak v obci opět vznikla lokálie.\n\nV roce 1825 byla postavena škola s učitelským bytem, ta však nedostačovala a tak byla v roce 1883 postavena nová školní budova s dvěma třídami. Od roku 1898 pak škola měla již tři třídy. Roku 1878 byl založen v obci čtenářský spolek.\n\nBěhem první světové války zemřelo 28 občanů Březníka. Po válce se vesnice poměrně rozvíjela, bylo postaveno cca 50 rodinných domů. V roce 1924 byly opraveny cesty v obci a také bylo rozhodnuto o elektrifikaci a o deset let později byly zregulovány potoky v obci. V dubnu roku 1941 byla v obci zakázána činnost sokolské jednoty, na počátku roku 1942 byly z kostelní věže kostela Nanebevzetí Panny Marie odvezeny zvony. Nejstarší zvon byl ale hned v dubnu téhož roku do obce vrácen. Menší zvon však byl odvezen, ale našel se po válce v Praze a byl do obce vrácen. V dubnu roku 1945 byl na vesnici proveden nálet. Ke konci války byl v obci zastřelen desetiletý chlapec a poraněno 15 osob.\n\nMezi lety 1995 a 1997 byla obec plynofikována, roku 1998 byl opraven kostel a upravena veřejná prostranství.\n\nObec byla mezi lety 1949 a 1960 součástí okresu Velká Bíteš, do roku 1888 a od roku 1964 byla obec součástí obce Kuroslepy.\n\nV letech 2006–2010 působil jako starosta Jaroslav Mojžíš, od roku 2010 tuto funkci zastává Ladislav Malach.\n\n\n\n\n"}
{"id": "47131", "url": "https://cs.wikipedia.org/wiki?curid=47131", "title": "Invalidní vozík", "text": "Invalidní vozík\n\nInvalidní vozík je zdravotnický prostředek určený k přesunu osob se sníženou mobilitou různé příčiny. Typickými uživateli jsou osoby s pohybovým postižením, senioři či osoby po operacích a po úrazech.\n\nInvalidní vozíky lze obecně rozdělit na:\n\nK dopravě invalidními vozíky jsou nutné zvláštní podmínky, zejména rovný povrch komunikací, bezbariérové nájezdy, výtahy, zvedací plošiny, nízkopodlažní vozidla, dostatečný průjezdní profil a manipulační prostor v místech, kde je třeba se otáčet, vystupovat, nastupovat apod., na WC, parkovištích atd. Zařízení určená pro osoby na invalidním vozíku musí být umístěna v přiměřené výšce/vzdálenosti.\n\nPožadavky na stavby ve vztahu k osobám se sníženou schopností pohybu nebo orientace stanoví příslušná prováděcí vyhláška ke stavebnímu zákonu.\nNejstarší záznamy o nábytku na kolech tvoří nápis na kamenné tabuli v Číně a dětská postel zobrazena na vlysu na řecké váze, oba záznamy jsou ze 6. století pnl. První záznamy o židlích na kolech používaných na převoz postižených se datuje 3 století později v Číně, Číňané používali tento vynález na transport lidí i těžkých objektů. Rozdíl mezi těmito dvěma funkcemi nebyl proveden po několik dalších století, až kolem roku 525 nl. se v čínském umění objevily obrázky vozíků na kolech vyrobených specificky na převoz lidí.\n\nPozdější záznamy jsou z Evropy z doby německé renesance.\n\nInvalidní vozík nebo \"lázeňské křeslo\" se datuje kolem roku 1760.\n\nHarry Jennings a jeho postižený přítel Herbert Everest, oba mechaničtí inženýři, vynašli první lehký, kovový, skládací invalidní vozík v roce 1933. Everest měl úraz páteře z důlní nehody. Rozpoznali komerční potenciál vynálezu a stali se prvními velkými výrobci invalidních vozíků s názvem \"Everest and Jennings\". Jejich podpěra ve tvaru X (\"x-brace\" design) se používá dodnes, i když s jinými materiály a dalšími vylepšeními.\n\nKategorizované zdravotnické prostředky jsou hrazeny z prostředků veřejného zdravotního pojištění v rozsahu stanoveném zákonem, a to plně nebo částečně. Podrobnosti o úhradách jednotlivých invalidních vozíků jsou k nalezení na webových stránkách distributorů těchto pomůcek.\n\nNástrojem pro získání úhrady na invalidní vozík je tzv. Poukaz na léčebnou a ortopedickou pomůcku, který je stejně jako klasický recept na léky oficiálním tiskopisem sloužícím pro komunikaci mezi lékařem, pacientem a zdravotní pojišťovnou.\n\nV případě pouze krátkodobé potřeby použití invalidního vozíku existuje několik možností, kam se obrátit. Zpravidla si lze invalidní vozík zapůjčit při zdravotnických zařízeních (nemocnice, polikliniky, zdravotnické potřeby se zaměřením na pomůcky pro osoby s pohybovým postižením). Zapůjčení může být poskytováno i v nejrůznějších sociálních sdruženích a domovech s pečovatelskou službou.\n\n"}
{"id": "47133", "url": "https://cs.wikipedia.org/wiki?curid=47133", "title": "Nosítka", "text": "Nosítka\n\nNosítka jsou zařízení určená k ručnímu a pěšímu přenášení osob nebo věcí. Nejvýznamnějšího využití dnes nacházejí ve zdravotnictví, ale dříve se používala i k dopravě zdravých (zejména bohatších) osob na krátké vzdálenosti jakožto klasický dopravní prostředek.\n\nNosítka slouží rovněž k nošení dětí, viz dětská nosítka níže.\n\nNosítka k dopravě osob, buď mocných či zámožných, nebo nemohoucích, se používala nejen v kulturách, které neznaly kolo na hřídeli nebo měly nedostatek tažných zvířat (mayská civilizace, atd.).\n\nNosítky se s oblibou dopravovali zámožní občané Starověkého Říma, kteří bydleli ve svých vilách daleko od měst a občas se tam potřebovali kvůli obchodu pohodlně přenést, v čemž jim pomáhali otroci.\n\nV evropské společnosti 17., 18. a 19. století byla nosítka užívána k přepravě osob na kratší vzdálenosti, zejména po městech. Například v Brně fungovala v letech 1708–1776 nosítková doprava jako veřejná služba, což položilo základy dnešním taxislužbám.\n\nNosítka se používala také k nákladní dopravě, a to různými způsoby. Například aztécká nákladní nosítka měla podobu pytle, zavěšeného za čelo a opřeného o záda nosiče. Tak dokázali Aztékové dopravit kamení a další materiál na stavbu pyramidy bez vozů a tažných zvířat.\n\nVe zdravotnictví (nejčastěji v záchranářství) se nosítka používají k přenášení zraněných nebo jinak nemohoucích osob, především je-li třeba fixovat jejich polohu. Moderní kvalitní nosítka bývají kovová a mívají skládací nohy s kolečky. Také bývají vybavena polohovatelným podhlavníkem.\n\nNakládání na nosítka vyžaduje nácvik, při nakládání velí vždy zachránce u hlavy poraněného. Provádí se třemi způsoby:\n\n\n\nNa nošení dětí se používají dětská, ideálně ergonomická nosítka.\n\nNošení dětí bylo tradičním způsobem transportu dětí na českých vesnicích užívaný ještě před 2.světovou válkou, místy dokonce i po ní. Děti se nosily v prostěradlech, nebo i ve velkých pruzích látky či pytloviny používaných k odnášení sena z polí a jinému transportu objemných nákladů,v tzv. loktuších. Dnes je nošení dětí poměrně populární, jelikož velmi usnadňuje soužití rodičů s miminkem. Stále se nosí v šátcích, nosítka jsou ale stále oblíbenější.\n\n\nProč nosit dětiNošení dětí z pohledu fyzického vývoje\n"}
{"id": "47134", "url": "https://cs.wikipedia.org/wiki?curid=47134", "title": "On a jeho sestra", "text": "On a jeho sestra\n\nOn a jeho sestra je český film z roku 1931 v režii Karla Lamače a Martina Friče, v němž hlavní role vytvořili Vlasta Burian a Anny Ondráková.\n\nAnny Brabcová (Anny Ondráková) je služebná subrety Sabine Veldenové (Olga Augustová). Velmi ráda by dostala hlavní roli v novém muzikálu ,Růžové psaníčko“, ve kterém hraje Veldenová. Bratr Anny, rozšafný listonoš Jarda Brabec (Vlasta Burian) od své sestry získá text k nejslavnější písničce celého muzikálu \"Růžové psaníčko\" a rozhodne se že ji Anny zazpívá na poštovní akademii přímo před ministrem pošt (Theodor Pištěk), kde sklidí velký úspěch, která ale její bratr trochu zašmodrchá. Později, když rozmazlená hvězda Veldenová s rolí v muzikálu skončí, nezbývá řediteli divadla Bernhardovi (Otto Rubík), do kterého je Anny zamilovaná, nic jiného, než vyhlásit konkurz na roli místo Sabine. S pomocí svého bratra Anny nakonec po několika peripetiích roli skutečně dostane. Přitom zjistí, kdo napsal celý muzikál – právě ministr pošt. Doví se to ale i Veldenová a chce roli opět dostat. Poprala se s Anny, a proto roli opět pustila. Její přítel, financiér divadla Burda (Jan Sviták), odmítl zaplatit a zaměstnanci, kteří už dlouho nedostali výplatu, odešli těsně před začátkem představení. Vypomoci tak museli Jardovi kolegové pošťáci (Eman Fiala, Jindřich Plachta a další). Premiéra byla zachráněna a Anny dostala svého miláčka ředitele Bernharda; bez pomoci svého bratra Jardy by to však nedokázala…\nPůvodně se měl film jmenovat \"Ona a oni\" a partnery Ondrákové měli být Jiří Voskovec s Janem Werichem. Po úspěchu filmu C. a k. polní maršálek se producenti rozhodli dát titulní úlohu právě Vlastu Burianovi a přejmenovali také film. Byla také natočena německá verze pod jménem \"Er und seine Schwester\".\n\n\n\n\n"}
{"id": "47153", "url": "https://cs.wikipedia.org/wiki?curid=47153", "title": "Zirkonium", "text": "Zirkonium\n\nZirkonium (chemická značka Zr, \" zirconium\") je šedý až stříbřitě bílý, kovový prvek, mimořádně odolný proti korozi. Hlavní uplatnění nalézá v jaderné energetice, protože vykazuje velmi nízký účinný průřez pro záchyt neutronů. Dále je složkou různých slitin a protikorozních ochranných vrstev.\n\nJako objevitel zirkonia je uváděn Martin Heinrich Klaproth v roce 1789. Nalezl jej rozkladem minerálu jargonu ze Srí Lanky, tehdejšího Ceylonu.\n\nPrvní úspěšný pokus o izolaci elementárního zirkonia provedl roku 1824 chemik Jöns Jacob Berzelius. Jeho produkt nebyl však dokonale čistý a skutečně čisté elementární zirkonium bylo získáno až v roce 1914.\n\nZirkonium je šedý až stříbřitě bílý, středně tvrdý a poměrně lehký kov.\n\nJe supravodičem prvního  typu za teplot pod 0,70 K.\n\nVyznačuje se mimořádnou chemickou stálostí – je zcela netečné k působení vody a odolává působení většiny běžných minerálních kyselin i roztoků alkalických hydroxidů. Pro jeho rozpouštění je nejúčinnější kyselina fluorovodíková (HF) nebo její směsi s jinými minerálními kyselinami.\n\nZirkonium vykazuje velmi vysokou afinitu ke kyslíku. Jemně rozptýlený kov proto může na vzduchu samovolně vzplanout, zvláště za zvýšené teploty. V kusové podobě (slitky, plechy, dráty) je však na vzduchu naprosto stálé.\n\nVe sloučeninách se vyskytuje především v mocenství Zr, ale jsou známy i sloučeniny Zr a Zr.\n\nZirkonium je v zemské kůře poměrně hojně zastoupeno, jeho obsah se odhaduje na 165–220 mg/kg. V mořské vodě je díky své chemické stálosti přítomno pouze v koncentraci 0,000 022 mg/l. Ve vesmíru připadá jeden atom zirkonia na 1 miliardu atomů vodíku.\n\nZirkonium se v přírodě vyskytuje pouze ve formě sloučenin. Nalézáme jej v řadě minerálů, které jsou pro své vlastnosti (tvrdost a vzhledová podobnost s diamantem) známy a používány již od dávnověku. Mezi nejvýznamnější patří křemičitan \"zirkon,\" ZrSiO a oxid zirkonia \"baddeleyit,\" ZrO. Dále jsou známy různé komplexní zirkonáty jako \"zirkelit,\" obsahující vápník, železo, titan a thorium nebo \"uhligit\" s obsahem vápníku, titanu a hliníku.\n\nMezi hlavní oblasti těžby minerálů a hornin s výrazným zastoupením zirkonia patří Austrálie, Brazílie, Indie, Rusko, a USA. Kromě toho jsou k získávání zirkonia často průmyslově využívány i rudy titanu jako \"ilmenit a rutil.\"\n\nVýskyt zirkonia byl pomocí spektrální analýzy potvrzen i ve hvězdách podobným našemu Slunci, je složkou řady meteoritů a má významné zastoupení v měsíčních horninách.\n\nPrůmyslová výroba čistého zirkonia je poměrně nákladná, protože podobně jako v případě titanu nelze použít běžné metalurgické postupy jako redukce uhlím nebo vodíkem. Navíc je většina přírodních surovin zirkonia kontaminována hafniem, které vykazuje velmi podobné chemické vlastnosti a separace těchto příbuzných prvků je značně obtížná.\n\nV současné době se při průmyslové výrobě zirkonia používá především tzv. Krollův proces. Přitom se nejprve pyrolýzou baddeleyitu s uhlíkem a chlorem získává chlorid\nzirkoničitý ZrCl.\n\nFrakční destilací se poté oddělí chlorid železitý FeCl, který vzniká z příměsí železa, vyskytujících se prakticky ve všech přírodních materiálech. Dalším krokem je redukce hořčíkem v inertní argonové atmosféře při teplotě kolem 800 °C.\n\nZirkonium vzniklé touto reakcí obsahuje zbytky chloridu hořečnatého a kovového hořčíku, které se odstraňují působením kyseliny chlorovodíkové HCl. Takto připravené zirkonium obsahuje stále ještě kolem 1% hafnia, které není na překážku běžným aplikacím zirkonia ve slitinách a při povrchové ochraně kovů. Pro využití v jaderné energetice je však třeba toto hafnium oddělit a tento krok zvyšuje přibližně 10x cenu výsledného, hafnia prostého, zirkonia.\n\nSlitiny zirkonia nacházejí významné uplatnění především v jaderné energetice a povrchové ochraně kovů.\n\n\n\n\n\nSloučeninou zirkonia s největším praktickým významem je bezesporu oxid zirkoničitý ZrO.\n\n\n\nDíky velmi nízké rozpustnosti zirkonia ve vodě je jeho obsah v živých organizmech velmi nízký a zirkonium rozhodně nepatří mezi biogenní prvky, jejichž nedostatek ve stravě výrazně ovlivňuje fyziologický stav organizmu.\n\nSlitiny zirkonia jsou však ve zdravotnictví využívány jako materiály pro výrobu různých tělních implantátů, kloubních náhrad a podobných aplikací.\n\n\n"}
{"id": "47154", "url": "https://cs.wikipedia.org/wiki?curid=47154", "title": "Vykáň", "text": "Vykáň\n\nVykáň je obec ve Středočeském kraji, okresu Nymburk, asi 7 km severozápadně od města Český Brod. Celková výměra pozemků je 616 hektarů. Žije zde obyvatel.\n\nVykáň vznikla na křižovatce obchodních cest Český Brod – Čelákovice – Brandýs nad Labem. První písemná zmínka o obci pochází z roku 993, kdy jí její původní majitel – Slavníkovec sv. Vojtěch daroval právě vznikajícímu klášteru na Břevnově. Řád svatého Benedikta Vykáň vlastnil až do roku 1420. V průběhu třicetileté války byla obec – tak jako řada obcí v okolí – vypálena švédskými vojsky generála Johana Gustafssona Banéra.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vykáň \"(568 obyvatel)\" byly v roce 1932 evidovány tyto živnosti a obchody: cihelna, 3 hostince, kolář, kovář, krejčí, lom, obchod s mlékem, pokrývač, 4 rolníci, 2 řezníci, trafika, 2 obchody se smíšeným zbožím, spořitelní a záložní spolek ve Vykáni, truhlář, 2 zahradníci.\n\nNejvýznamnější památkou v obci je kostel sv. Havla, který sousedí se zvonicí.\n\nV obci vyvíjí činnost sportovní klub Čechie Vykáň, myslivecké sdružení Suchá dola Vykáň, dobrovolní hasiči, rybářský spolek a Občanské sdružení Vykáň.\n\nDopravní síť\nVeřejná doprava 2011\n\n"}
{"id": "47155", "url": "https://cs.wikipedia.org/wiki?curid=47155", "title": "Zvěřínek", "text": "Zvěřínek\n\nObec Zvěřínek se nachází v okrese Nymburk, kraj Středočeský, v rovinaté krajině Středolabské tabule při východním okraji Přírodního parku Kersko-Bory, 5 km jihozápadně od Nymburka. Žije zde obyvatel, celková výměra pozemků činí 206 hektarů.\n\nPrvní písemná zmínka o obci pochází z roku 1345.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zvěřínek \"(250 obyvatel)\" byly v roce 1932 evidovány tyto živnosti a obchody: továrna na osinkové a pryžové výrobky Asbestos, cihelna, 2 hostince, obchod se smíšeným zbožím, trafika.\n\nDopravní síť\n\nVeřejná doprava 2011\nNa okraji obce se nachází průmyslový areál Kolín Business Park, známý pod zkratkou KBP. Hlavní nájemce a zakladatel průmyslového areálu je společnost TEMAC, která vyrábí těsnění pro automobilový průmysl a průmyslové těsnění.\n\n"}
{"id": "47156", "url": "https://cs.wikipedia.org/wiki?curid=47156", "title": "Vrbice (okres Nymburk)", "text": "Vrbice (okres Nymburk)\n\nVrbice (j. č., tedy: \"ta Vrbice, do Vrbice, ve Vrbici\") je obec ve Středočeském kraji, okresu Nymburk, přibližně 9 km severovýchodně od Poděbrad a 5 km jihozápadně od Městce Králové. Celková výměra pozemků je 584 hektarů. Žije zde obyvatel.\n\nPrvní zmínku o obci nalezneme v historických pramenech v roce 1305.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vrbice \"(464 obyvatel, katol. kostel)\" byly v roce 1932 evidovány tyto živnosti a obchody: holič, 2 hostince, kolář, 2 kováři, krejčí, 3 obuvníci, pekař, porodní asistentka, 2 řezníci, sedlář, 2 obchody se smíšeným zbožím, spořitelní a záložní spolek pro Vrbici, obchod se střižním zbožím, truhlář.\n\nDopravní síť\n\nVeřejná doprava 2011\n\n"}
{"id": "47157", "url": "https://cs.wikipedia.org/wiki?curid=47157", "title": "Záhornice", "text": "Záhornice\n\nZáhornice (j. č., tedy: \"ta Záhornice, do Záhornice, v Záhornici\") je obec ve Středočeském kraji, okresu Nymburk, která se rozkládá v dolině na břehu Záhornického potoka, přibližně 19 km severovýchodně od Nymburka a 4,5 km severně od Městce Králové. Celková výměra pozemků je 1707 hektarů. Žije zde obyvatel. Součástí obce je i vesnice Poušť.\n\nPrvní písemná zmínka o obci pochází z roku 1225, kdy jí zmiňuje záznam o směnném obchodu krále Přemysla Otakara I. Další písemné záznamy o obci pocházejí až z poloviny 14. století, kdy obec patřila kartuziánům.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Záhornice \"(přísl. Poušť, 955 obyvatel, četnická stanice, katol. kostel)\" byly v roce 1932 evidovány tyto živnosti a obchody: holič, 2 hostince, hospodářské strojní družstvo, kolář, kovář, krejčí, malíř, společenstvo pro úpravu potoka, obuvník, pohřební ústav, 22 rolníků, řezník, 4 obchody se smíšeným zbožím, spořitelní a záložní spolek pro Záhornice, 2 trafiky, 2 truhláři, zámečník.\n\n\nDopravní síť\n\nVeřejná doprava 2011\n\n"}
{"id": "47158", "url": "https://cs.wikipedia.org/wiki?curid=47158", "title": "Opravný prostředek", "text": "Opravný prostředek\n\nOpravný prostředek je formalizovaný úkon účastníka řízení (například soudního nebo správního), které směřuje proti konkrétnímu — dle názoru účastníka nesprávnému — rozhodnutí vydanému orgánem, který v daném řízení rozhoduje (například soudem nebo úřadem), a jehož smyslem je docílit opravy tohoto rozhodnutí dle představ účastníka. O opravném prostředku nejčastěji rozhoduje orgán nadřízený orgánu, který rozhodnutí vydal.\n\nOpravné prostředky se dělí na řádné a mimořádné. Řádnými se nazývají ty, kterými se napadá nepravomocné rozhodnutí, mimořádnými se nazývají ty, kterými se napadá pravomocné rozhodnutí. Řádné opravné prostředky úzce souvisí s takzvanou dvouinstančností většiny závažných řízení: rozhodnutí je definitivní, teprve pokud se na něm shodl podřízený a nadřízený orgán, nebo pokud se účastníci spokojili již s rozhodnutím v první instanci.\n\nPro každý konkrétní druh opravného prostředku bývají stanovena podrobná pravidla: kdo ho může podat, v jaké lhůtě od rozhodnutí, jakým způsobem a komu, a jaký druh vznášených důvodů je přípustný. Taková pravidla jsou odlišná v jiných řízeních, i když se opravný prostředek stejně jmenuje. \n\nTento systém je nejširší, dovoluje přezkoumání rozhodnutí po skutkové i právní stránce. Nadřízený orgán může rozhodnutí změnit, potvrdit i zrušit. V systému úplné apelace může i přihlížet k novým skutečnostem a důkazům (tzv. nova či novoty). V systému neúplné apelace není možno novoty uplatnit (s některými výjimkami - např. kdyby existovaly, ale nebyly známé).\n\nKasační stížnost umožňuje přezkoumání rozhodnutí pouze po právní stránce. Nadřízený orgán může rozhodnutí potvrdit nebo zrušit. Pokud ho zruší, vrátí věc k novému rozhodnutí podřízenému orgánu, který vydal předchozí rozhodnutí. Ten se ale přitom musí řídit právním názorem nadřízeného orgánu.\n\nTento systém dovoluje přezkoumání rozhodnutí také pouze po právní stránce, nadřízený orgán však může rozhodnutí kromě potvrzení nebo zrušení i změnit.\n\nSuspenzivní (odkladný) účinek znamená, že včas podaným opravným prostředkem se odkládá právní moc a vykonatelnost napadeného rozhodnutí. To nevylučuje častou možnost odvolacího orgánu odkladný účinek u jednotlivého případu vyloučit.\n\nDevolutivní účinek způsobuje, že o opravném prostředku rozhoduje orgán nadřízený orgánu, který napadené rozhodnutí vydal. Výjimkou je v některých řízení možná autoremedura, která umožňuje za určitých okolností orgánu opravnému prostředku v plném rozsahu vyhovět a vlastní rozhodnutí tak opravit (zhojit).\n\nOdvolání je jediný řádný opravný prostředek, kterým se napadá rozhodnutí, které ještě nenabylo právní moci. V nesporném řízení se uplatňuje systém úplné apelace, ve sporném pak systém neúplné apelace. Právní moc napadeného rozhodnutí se po dobu odvolacího řízení odkládá. Odvolání není přípustné proti rozsudkům v tzv. bagatelních věcech (spor o peněžité plnění do 10 000 Kč) a proti některým usnesením (např. jimiž se jen upravuje vedení řízení, bylo zahájeno řízení bez návrhu, byl schválen smír apod.).\n\nLhůta pro podání odvolání činí 15 dnů od doručení rozhodnutí. Pokud účastník není vůbec či řádně poučen o možnosti podat odvolání, lhůta pro odvolání činí 3 měsíce od doručení rozhodnutí. Prominutí zmeškání lhůty je možné z omluvitelných důvodů do 15 dnů od odpadnutí překážky. Odvolání může podat účastník řízení, kterému nebylo rozhodnutím plně či částečně vyhověno. V taxativně stanovených řízeních může odvolání podat i státní zástupce.\n\nCharakter řádného opravného prostředku má i podaný odpor proti platebnímu rozkazu. Včas podaný odpor platební rozkaz ruší v plném rozsahu a soud nařídí jednání.\n\nProti směnečnému nebo šekovému platebnímu rozkazu lze naopak podat námitky, na základě kterých, pokud jsou podány včas, soud nařídí jednání a v něm rozhodne, zda napadený platební rozkaz ponechá v platnosti či nikoli.\n\nProti trestnímu příkazu lze podat do osmi dnů od doručení odpor, kterým se trestní příkaz zruší a soud nařídí hlavní líčení, ve kterém o vině a případném trestu obžalovaného standardně rozhodne.\n\nKromě níže uvedených má charakter podobný opravnému prostředku i dozorčí prostředek přezkumné řízení.\n\nOdvoláním lze napadnout jakékoliv rozhodnutí správního orgánu, pokud zvláštní zákon nestanoví jinak; odvolání také nemůže podat účastník, který se práva na podání odvolání vzdal. Napadnout lze celou výrokovou část, jednotlivý výrok nebo jeho vedlejší ustanovení, nikoliv však pouze odůvodnění. Odvolací lhůta činí 15 dnů ode dne oznámení rozhodnutí, pokud zvláštní zákon nestanoví jinak. Odvolání lze vzít zpět; pokud nebylo ve stejné věci podán jiné odvolání, musí být odvolací řízení zastaveno.\n\nVčas podané a přípustné odvolání má suspenzivní a devolutivní účinek, pokud zvláštní zákon nestanoví jinak. Zákonnost rozhodnutí a řízení je přezkoumávána ex offo, správnost rozhodnutí jen v rozsahu podaných námitek. Odvolací orgán může:\n\nProti rozhodnutí odvolacího orgánu se nelze dále odvolat. Lze však podat žalobu ke krajskému soudu, který ji posoudí ve správním soudnictví.\n\nProti povinnosti uložené formou písemného příkazu může podat ten, jemuž se povinnost ukládá, odpor. Lhůta pro podání odporu je osm dnů ode dne oznámení příkazu. Včasným podáním odporu se příkaz ruší a řízení pokračuje.\n\nObnova řízení je možná z následujících důvodů:\nObnova z prvních dvou důvodů je možná na návrh účastníka ve lhůtě 3 měsíců ode dne, kdy se o důvodu obnovy řízení dozvěděl, nejpozději však do 3 let ode dne právní moci rozhodnutí. Ex offo je možná obnova řízení z výše uvedených důvodů a za podmínky veřejného zájmu na novém řízení (platí jen druhá výše uvedené lhůta) a z důvodu, že rozhodnutí bylo dosaženo trestným činem (v takovém případě platí lhůta 3 let ode dne právní moci takového rozsudku), v takovém případě jde materiálně o dozorčí prostředek, nikoliv opravný prostředek.\n\nO obnově řízení rozhoduje správní orgán, který rozhodl v posledním stupni. Rozhodnutí má suspenzivní účinek, pokud ještě nebylo původní rozhodnutí vykonáno. Proti rozhodnutí o obnově řízení je možno použít odvolání. Případně obnovené řízení tvoří jeden celek s původním řízením a je jeho pokračováním.\n\nJde o přezkum pravomocných rozhodnutí v případech, kdy je pochybnost o souladu napadeného rozhodnutí s právními předpisy. Jistá protiprávnost aktu.\nŘízení se zahajuje pouze ex offo a nařizuje ho správní orgán nadřízený orgánu, který napadené rozhodnutí vydal.\n\nVe správním soudnictví existují jen mimořádné opravné prostředky, neboť řízení je zde jednoinstanční.\n\n"}
{"id": "47159", "url": "https://cs.wikipedia.org/wiki?curid=47159", "title": "Zbožíčko", "text": "Zbožíčko\n\nZbožíčko je obec ve Středočeském kraji vzdálená 8 km severozápadně od Nymburku. Náleží k Mikroregionu Nymbursko. Celková výměra pozemků je 428 hektarů. Žije zde obyvatel.\n\nPrvní písemná zmínka o obci pochází z roku 1410.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zbožíčko \"(přísl. Kačerov, 369 obyvatel)\" byly v roce 1932 evidovány tyto živnosti a obchody: 2 hostince, kolář, kovář, 2 obuvníci, 6 rolníků, řezník, obchod se smíšeným zbožím, trafika, 2 truhláři, velkostatek Heller.\n\nDopravní síť\nVeřejná doprava 2011\n\n"}
{"id": "47161", "url": "https://cs.wikipedia.org/wiki?curid=47161", "title": "Žehuň", "text": "Žehuň\n\nŽehuň je obec ve Středočeském kraji, okresu Kolín asi 15 km severovýchodně od Kolína. Celková výměra pozemků je 911 hektarů a žije zde obyvatel. V roce 2011 zde bylo evidováno 260 adres.\n\nŽehuň je také název katastrálního území o rozloze 9,11 km².\n\nPrvní písemná zmínka o obci pochází z roku 1137, kdy řeholníci z Opatovic nad Labem postavili v Žehuni kostel a vysvětili ho podle jména německého světce Gotharda.\n\nPoštovní úřad v Žehuni byl založen v letech 1868–1869.\n\nPozůstatky odstraňování lesů žehem se dochovaly v četných místních názvech, což dokazuje i název Žehuň.\n\nV chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Žehuň \"(přísl. Nová Báň, 1223 obyvatel, poštovní úřad, četnická stanice, katolický kostel, sbor dobrovolných hasičů)\" byly v roce 1932 evidovány tyto živnosti a obchody: lékař, autodoprava, bednář, biograf Lido-Bio, obchod s cukrovinkami, obchod s dřívím, 2 holiči, 4 hostince, 2 kapelníci, kolář, obchod s koňmi, 2 kováři, 2 krejčí, malíř, obchod s máslem a vejci, mlýn, obchod s obuví Baťa, obuvník, 3 pekaři, 2 rolníci, 4 řezníci, 5 obchodů se smíšeným zbožím, spořitelní a záložní spolek pro Žehuň, obchod se střižním zbožím, 3 trafiky, 2 truhláři, zahradnictví, 3 zámečníci, zubní ateliér.\n\n\nV obci Žehuň funguje soukromý amfiteátr, který je v provozu od června 2013. Patří firmě Projekt JF a DH.\n\nSportovní vyžití v obci nabízí stolní tenis. Oddíl TTC čítá 30 členů. Jeho celky zde hrají krajský přebor a okresní soutěže.\n\nDopravní síť\n\nVeřejná doprava 2011\n\n\n\n"}
{"id": "47162", "url": "https://cs.wikipedia.org/wiki?curid=47162", "title": "Žitovlice", "text": "Žitovlice\n\nŽitovlice jsou obec ve Středočeském kraji, okresu Nymburk, asi 16 km severovýchodně od Nymburku, jsou součástí Mikroregionu Nymbursko. Celková výměra pozemků je 658 hektarů. Žije zde obyvatel.\n\nPrvní písemná zmínka o obci pochází z roku 1352.\n\nV obci se nachází barokní kostel sv. Václava.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Žitovlice \"(372 obyvatel, katol. kostel)\" byly v roce 1932 evidovány tyto živnosti a obchody: 3 hostince, kovář, obecní mlátička, 2 obuvníci, rolník, obchod se smíšeným zbožím, spořitelní a záložní spolek pro Žitovlice a Poledí, trafika, truhlář.\n\nObec měsíčně vydává časopis Zvonička, který shrnuje uplynulé události.\n\nDopravní síť\n\nVeřejná doprava 2011\n\n\n"}
{"id": "47164", "url": "https://cs.wikipedia.org/wiki?curid=47164", "title": "Svatý Vojtěch", "text": "Svatý Vojtěch\n\nSvatý Vojtěch (polsky \"Święty\" \"Wojciech\", německy \"Adalbert von Prag\") asi 956 – 23. dubna 997), v zahraničí známý spíše pod svým biřmovacím jménem Adalbert, byl druhý pražský biskup. Pocházel z rodu Slavníkovců.\n\nVystupoval proti některým jevům v tehdejší společnosti, které se neslučovaly s církevním učením, zejména proti pohanství, obchodování s křesťanskými otroky, kněžskému manželství a velmi rozšířenému alkoholismu. Kromě toho se zasloužil o rozvoj domácího latinského písemnictví, zároveň však respektoval staroslověnskou kulturní tradici.\n\nJe mimo jiné pokládán za autora nejstarších českých a polských duchovních písní, např. známé písně \"Hospodine, pomiluj ny\". Jeho působení bylo komplikováno krizí českého státu, která se mimo jiné projevovala i rostoucími spory mezi Přemyslovci a Slavníkovci.\n\nDvakrát pro spory s knížetem opustil zemi, druhý odchod, ke kterému došlo krátce před vyvražděním Slavníkovců, mu zachránil život a ukázal se být definitivním. Byl zabit, když jako misionář působil na území pohanských Prusů, a je proto římskokatolickou církví považován za mučedníka.\n\nSvatý Vojtěch, národní patron Čechů a Poláků, se polsky jmenuje Wojciech. V zahraničí je znám zpravidla pod svým biřmovacím jménem Adalbert (anglicky Vojtěch nebo Adalbert, německy Adalbert, latinsky Adalbertus nebo zkráceně Albertus). Někdy se ovšem označuje i jako Albrecht(us) (varianta jména Albert, jež je zkráceninou jména Adalbert – jako Albrecht je označen na dřevěných vratech z 19. století v chrámu sv. Víta na Pražském hradě). Maďarsky Béla.\n\nVojtěch byl synem Slavníka, jehož rod sídlil v Libici nad Cidlinou. Přesné datum jeho narození není známé, pravděpodobně ale mezi léty 955–957. Měl 5 sourozenců. V roce 962 ho jako malého chlapce biřmoval při své návštěvě Libice magdeburský arcibiskup Adalbert. Základní vzdělání Vojtěchovi zprostředkovali kněží z Libice. Ve studiu pokračoval v Magdeburku, kde jako nadaný žák působil devět let (972–981). Po svém návratu ze studií získal první stupeň vyššího kněžského svěcení – podjáhenství a stal se pomocníkem prvního českého biskupa Dětmara; po jeho smrti se Vojtěch stal druhým pražským biskupem. K volbě došlo 19. února 982 za účasti Boleslava II. na Levém Hradci. Vojtěchova investitura proběhla ve Veroně císařem (Otou II.). Biskupské svěcení mu poté udělil metropolita Willigis.\n\nNový biskup byl odhodlaným šiřitelem křesťanské víry. V převážně pohanských krajích – v Čechách, na Moravě a v Uhrách – se snažil vymýtit největší nešvary tehdejší společnosti, zejména obchod s otroky, mnohoženství a alkoholismus. Jeho radikální pokusy o očistu věřících v diecézi však narazily na zažité stereotypy. Po pěti letech v úřadu Vojtěch v roce 988 znechuceně opustil Prahu a odcestoval společně s bratrem Radimem k papeži Janu XV. Z Říma odešli do kláštera Monte Cassino, později do řeckého kláštera ve Valle Luca a nakonec do reformního benediktinského kláštera na římském Aventinu. Zde s podporou papeže složil 17. dubna 990 řeholní slib.\n\nOdchod biskupa z jeho působiště nebyl pro české knížectví dobrou vizitkou. Proto český kníže Boleslav II. vyslal poselstvo, které mělo Vojtěcha přesvědčit k návratu. Ten žádosti v roce 992 vyhověl. Do Prahy s sebou přivedl skupinu italských mnichů a pro ně založil Břevnovský klášter, který byl jako první mužský klášter v Čechách vysvěcen 14. ledna 993. Poměry v českém knížectví se však od Vojtěchova odchodu nijak nezměnily, proto se roku 994 rozhodl opustit svůj úřad podruhé. Vyvraždění slavníkovského rodu, ke kterému došlo o rok později, bylo hlavním důvodem, proč byl tento druhý odchod definitivní. V roce 996 se ještě pokoušel dohodnout na podmínkách opětného návratu, tyto snahy však vyzněly naprázdno.\n\nPo vyvraždění Slavníkovců Vojtěch pobýval v klášteře sv. Alexia na Aventinu, později se odebral do Polska ke knížeti Boleslavu Chrabrému s cílem podniknout misijní cestu k pohanským Luticům nebo Prusům. Za cíl byly nakonec vybrány pobaltské Prusy (Prusko). Misie vedla podél břehů Visly a Gdaňského zálivu. Roku 997 dorazil spolu se svými druhy a polským vojenským doprovodem do Sambie, nejbohatšího kraje Pruska. Během obtížné evangelizace nechal Vojtěch mýtit i pohanské posvátné duby. Při svém misijním působení byl varován, že si misii pohansky věřící Prusové nepřejí, že může být potrestán i smrtí, a bylo mu řečeno, aby Prusko jako misionář opustil. Vojtěch ale misie neukončil. 23. dubna 997 byl na jednom z pro pohany posvátných míst – posvátném háji Kunterna, do kterého byl lidem zakázán přístup, při bohoslužbě, podle jiných zdrojů jen při jeho náhodné návštěvě, chycen, zajat a rituálně zabit ochránci tohoto místa. Část jeho doprovodu byla ušetřena, aby pro výstrahu jiným mohla o jeho smrti podat svědectví. Vojtěch je pro svou smrt při evangelizační činnosti římskokatolickou církví považován za mučedníka.\n\nBoleslav Chrabrý se chopil příležitosti získat pro mladé polské knížectví vlastního mučedníka a světce. Vojtěchovy ostatky od Prusů vykoupil (prý je vyvážil zlatem) a uložil je katedrále v sídelním Hnězdně (Gniezno). Zpět do Čech je odvezl český kníže Břetislav I. v roce 1039. Podle polské verze se ovšem tělo sv. Vojtěcha nachází i nadále v Hnězdně, neboť výprava Břetislava I. omylem vyzvedla a odvezla do Čech pouze ostatky jiného světce, prvního arcibiskupa hnězdenského a nevlastního Vojtěchova bratra Radima (sv. Gaudentius).\n\nPokud jde o lebku sv. Vojtěcha, byla podle polské tradice také uložena v Hnězdně, a to od roku 1127 až do roku 1923, kdy byla odcizena a její další osud je neznámý. Pozdější zkoumání, vedené antropologem Emanuelem Vlčkem, potvrdilo, že autentické Vojtěchovy ostatky jsou uloženy v pražské katedrále, ostatky z Hnězdna a Cách jsou tudíž falzem.\n\nV roce 999 byl Vojtěch papežem Silvestrem II. na žádost císaře Oty III. prohlášen za svatého. Vzápětí císař vykonal pouť k jeho hrobu a udělil polskému knížeti Boleslavovi Chrabrému významná privilegia. Část Vojtěchových ostatků pravděpodobně odvezl do Říma a nechal nad nimi vystavět chrám sv. Bartoloměje na Tiberském ostrově. Kolem jeho portálu býval v minulých staletích nápis, který oznamoval, že v tomto kostele spočívají dvě ruce sv. Vojtěcha, z nichž jedna držela arcibiskupskou berlu v Praze a druhá křtila v Uhrách sv. Štěpána.\n\nOd 11. století se svatý Vojtěch pokládá za druhého patrona české země po svatém Václavovi, stal se také hlavním patronem polské církve a Uher (roku 994 Vojtěch podle tradice pokřtil budoucího prvního uherského krále Štěpána I.). Papež Pavel VI. jej apoštolským listem \"Praga urbis\" z 26. listopadu 1965 prohlásil hlavním patronem pražské arcidiecéze (\"stolec sv. Vojtěcha\").\n\nVojtěchův nevlastní bratr Radim (Gaudencius) se roku 1000 stal prvním hnězdenským arcibiskupem. Vojtěchův rádce Radla/Anastázius založil uherské opatství benediktinů Pannonhalma. Vojtěch se do své vlasti vrátil roku 1039, kdy kníže Břetislav I. podnikl válečnou výpravu do Polska a v Hnězdně slavnostně vyzvedl ostatky sv. Vojtěcha, sv. Radima a Pěti svatých bratří. Světcovy ostatky byly uloženy na Pražském hradě ve zvláštní apsidě, přistavěné k rotundě sv.Víta. Kníže Spytihněv II. zde později založil novou baziliku a dal ji zasvětit společně sv. Vítu, sv. Václavu i sv. Vojtěchu. Roku 1143 byla z ostatků oddělena lebka a byla uložena v relikviáři. Podle této lebky byla upravena jiná lebka, která se dostala do Cách, jako svatovojtěšská relikvie.\n\nSvátek sv. Vojtěcha připadá na 23. duben.\n\nSvatý Vojtěch je často vyobrazován v českém, slovenském, polském a uherském výtvarném umění.\n\n\n\n\n"}
{"id": "47182", "url": "https://cs.wikipedia.org/wiki?curid=47182", "title": "Tomáš Skuhravý", "text": "Tomáš Skuhravý\n\nTomáš Skuhravý (* 7. září 1965, Přerov nad Labem) je bývalý český fotbalový útočník. Stal se známým výbornými výkony na mistrovství světa 1990 v Itálii. V průběhu kariéry i po ní jej limitovaly problémy s životosprávou.\n\nSvou profesionální kariéru zahájil ve Spartě. V roce 1983 rozhodl svým gólem o postupu Sparty přes Real Madrid v Poháru UEFA. Za československou reprezentaci odehrál v roce 1990 Mistrovství světa v Itálii, kde se stal s pěti góly druhým nejlepším střelcem (nejlepší Salvatore Schillaci, 6 gólů) a hvězdou šampionátu. Dvěma góly přispěl k nejvyššímu vítězství na šampionátu (ČSFR vs. USA 5:1), v osmifinále pak vstřelil hattrick v utkání s Kostarikou. Pozornost vzbudilo i to, že všechny góly Kostarice vstřelil hlavou. V Itálii zůstal, když ho od Sparty koupil nováček Serie A, FC Janov. Skuhravý se brzy prosadil, začal střílet góly a dostal přezdívku „Bomber“. Mezi jeho individuální ocenění patří například titul Fotbalista roku (1991). Těsně před koncem kariéry přestoupil do Viktorie Žižkov, kde však po absolvování vstupní lékařské prohlídky nikdy nenastoupil. Po skončení kariéry si ve svém rodném Přerově nad Labem založil restauraci s názvem Bomber.\n\nBydlí v Praze - Motole. Jeho bratrancem je Roman Skuhravý.\n\n\n"}
{"id": "47185", "url": "https://cs.wikipedia.org/wiki?curid=47185", "title": "George Best", "text": "George Best\n\nGeorge Best (22. května 1946 – 25. listopadu 2005) byl fotbalový útočník reprezentující Severní Irsko, který byl znám především ze svého působení v Manchesteru United. Je považován za jednoho z nejlepších fotbalistů historie. Pelé ho roku 2004 zařadil mezi 125 nejlepších žijících fotbalistů.\nNa klubové úrovni hrál v Anglii, Jižní Africe, Hongkongu, Irsku, USA, Skotsku, Severním Irsku a Austrálii.\n\nV Manchesteru působil mezi roky 1963 až 1974 ve slavné éře Matta Busbyho. S klubem získal v letech 1965 a 1967 dvakrát ligový titul a v roce 1968 Evropský pohár. Ve stejném roce obdržel cenu Zlatý míč pro nejlepšího evropského fotbalistu roku. Za svoji kariéru profesionálního fotbalisty nastřílel v 579 zápasech 205 gólů.\n\nJiž během své kariéry měl problémy s alkoholem a disciplínou a po jejím skončení se z něho stal alkoholik. V roce 2002 mu byla transplantována játra, ale přesto byl několikrát viděn, jak pije alkohol. Zemřel v listopadu 2005 na zánět jater.\n\n"}
{"id": "47187", "url": "https://cs.wikipedia.org/wiki?curid=47187", "title": "Netanja", "text": "Netanja\n\nNetanja (hebrejsky נְתַנְיָה, v oficiálním přepisu do angličtiny Netanya je město v Centrálním distriktu Státu Izrael.\n\nLeží v namořské výšce 35 metrů na březích Středozemního moře. Je demografickým centrem Šaronské planiny. Na jižním okraji města ústí do moře vádí Nachal Poleg. Východní okraj Netanje sleduje vádí Nachal Avichajil.\n\nMěsto je na dopravní síť napojeno soustavou četných dálničních tahů. Jde zejména o severojižní dálnici číslo 2 a z ní k východu odbočující dálnici číslo 57. Obcí prochází pobřežní železniční trať. Nachází se tu železniční stanice Netanja.\n\nMěsto bylo založeno v roce 1929, podle jiného zdroje 1928. Rozhodnutí zřídit na tomto místě novou židovskou osadu padlo v roce 1926 na zasedání společnosti \"Bnej Binjamin\" v nedalekém Zichron Ja'akov. Vedení akce se ujali Oved Ben Ami a Itamar Ben Avi, kteří cestovali po Spojených státech amerických a vybírali od tamních Židů potřebné finanční prostředky. Zamýšlené židovské sídlo pojmenovali po americkém filantopovi Nathanu Straussovi.\n\nV roce 1928 vykoupili Židé první potřebné pozemky od sousední arabské vesnice Umm Chalid. 14. prosince 1928 dorazil na místo osadnický předvoj vedený Moše Šakedem, který zde vykopal studnu. Po dvou měsících se počátkem roku 1929 podařilo narazit na vodní zdroj. 18. února 1929 se sem pak přistěhovalo prvních pět osadníků, kteří pobývali zpočátku ve stanech a okamžitě zahájili obdělávání zdejší půdy. V srpnu bylo ovšem budování osady přerušeno kvůli arabským nepokojům, jež v té době postihly mandátní Palestinu. V září 1929 byly ale práce obnoveny a započala výstavba prvních deseti domů. Následujícího roku se v Netanji otevřena první mateřská škola a obchod, v roce 1931 následovala první škola. Během 30. let 20. století zpracoval britský architekt Holiday územní plán nového města, které bylo od počátku koncipováno se zaměřením na turistický ruch, ale i zemědělskou výrobu a podnikání. Tehdy zde vyrostl první hotel, synagoga (\"Šonej Halachot\"), továrna (potravinářský podnik \"Primazon\") a pokračovalo rozrůstání obce o nové čtvrtě \"Netanja Bet\", \"Ben Cijon\", \"Geva\" nebo \"Ejn ha-Tchelet\". Poblíž zároveň vyrostly vesnice Kfar Tiomkin (neboli \"Ramat Tiomkin\") a Micpe ha-Jam. K rozvoji obce přispělo i dokončení nového silničního spojení mezi Netanjou a městem Tulkarm roku 1937, čímž se Netanja napojila na pobřežní komunikace. Roku 1939 začal v obci působit průmysl zpracování diamantů (firma \"Ofir\"), který se pak stal jedním z hlavních pilířů domácí ekonomiky.\n\nVe 30. letech 20. století se Netanja se svým rozsáhlým pásem pobřežních pláží stala také častým místem vyloďování ilegálních židovských imigrantů v rámci programu Alija Bet. Netanja byla v té době organizována jako převážně zemědělská, soukromě hospodařící osada typu mošava. Roku 1940 získala status místní rady, tedy malého města s vlastní samosprávou. Prvním starostou se stal Oved Ben Ami. Během 40. let pokračovalo rozrůstání obce, vznikla vesnice \"Neve Itamar\", později přičleněná k Netanji. Od roku 1945 ve městě funguje střední škola a od roku 1946 fotbalový stadion. V následujících letech byla Netanja svědkem vyostřující se nacionální konfrontace mezi Židy a Araby a také britskými úřady. V roce 1947 tu došlo k únosu dvou britských bezpečnostních pracovníků. Zajatci byli zabiti. Akci provedla organizace Ecel jako odvetu za britské represe proti židovských ozbrojeným skupinám. Téhož roku došlo k arabskému přepadení židovského autobusu mířícího z Netanje do Jeruzaléma.\n\nV roce 1948 během války za nezávislost byla Netanja trvale kontrolována židovskými silami (brigáda Alexandroni) a stala se součástí státu Izrael. Po roce 1948 byly k městu připojeny sousední opuštěné arabské vesnice (Umm Chalid, Bajrat Hanun a Tabsur). Netanja se v prosinci 1948 dočkala povýšení na město (tehdy měla 9 tisíc obyvatel).\n\nPo válce se populace města rychle rozrůstala a posiloval se jeho velkoměstský charakter, přičemž původní zemědělské zaměření zcela ustoupilo. Průmysl je ve městě rozdělen do čtyř průmyslových zón. Na jihu města se nachází jediná pobočka společnosti IKEA v Izraeli a hi-tech průmysl. Na ekonomice města se značnou částí podílí rovněž cestovní ruch. Město je totiž díky svým 14 kilometrům pláží velmi populární turistickou destinací. Nachází se zde 19 hotelů s 1452 pokoji. V průměru vytváří 589 pracovních příležitostí. Průměrná obsazenost hotelů byla v roce 2006 celkem 51,7 %. Ve městě funguje od roku 1976 velká Nemocnice Lani'ado.\n\nDne 27. března 2002 se ve zdejším Park Hotelu odehrál během svátku Pesach teroristický útok (Pesachový masakr), během něhož sebevražedný atentátník z Hamásu zabil 30 lidí. Starostkou města je Mirjam Feirberg.\n\nPodle údajů z roku 2009 tvořili naprostou většinu obyvatel Židé - cca 170 700 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 182 900 osob). Z náboženského hlediska je Netanja přibližně z 50 % tvořena sekulárními Židy. Žije zde však rovněž velké množství chasidů.\n\nJde o velkou obec městského typu s dlouhodobě rostoucí populací. K 31. prosinci 2015 zde žilo 207 900 lidí. Hustota zalidnění se blíží 7000 osob na kilometr čtvereční. Podle prognózy z roku 2008 by zde v roce 2020 mohlo žít 350 000 lidí.\n\nV roce 2001 žilo ve městě 1546 imigrantů. Podle Izraelského centrálního statistického úřadu (CBS) zde k roku 2001 žilo 78 800 mužů a 84 900 žen. Věkové rozvrstvení obyvatelstva je 31,1 % ve věku mladší 19 let, 15,3 % mezi 20 a 29 lety, 17,2 % mezi 30 a 44 lety, 17,4 % mezi 45 a 59 lety, 4,2 % mezi 60 a 64 lety a 14,9 % starších 65 let. V závislosti na zemi původu obyvatel pochází 63 800 z Evropy a Ameriky, 40 700 z Afriky, 18 100 z Asie a 38 100 z Izraele. 90 200 obyvatel Netanji se narodilo v Izraeli (sabra), zatímco 71 300 se narodilo v zahraničí. Významné procento imigrantů v uplynulých 20 letech tvoří francouzští Židé a Židé ze zemí bývalého Sovětského svazu. Žije zde rovněž malá skupinka etiopských Židů.\n\nV roce 2000 zde žilo 58 897 pracujících a 4671 osob samostatně výdělečně činných. Průměrná hrubá měsíční mzda v roce 2000 byla 4905 šekelů. Průměrná hrubá měsíční mzda mužů byla 6217 šekelů, zatímco u žen byla 3603 šekelů. Měsíční mzda osob samostatně výdělečně činných byla 56379 šekelů. Žije zde 3293 osob pobírajících příspěvky v nezaměstnanosti a 14 963 osob pobírající nějakou formu sociálních benefitů.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "47189", "url": "https://cs.wikipedia.org/wiki?curid=47189", "title": "Iturup", "text": "Iturup\n\nIturup (: Итуруп; ainsky: エトゥオロプシリ, \"Etuworop-sir\"; : 択捉島, \"Etorofu-tó\") je největší ostrov a jeden z nejjižnějších ostrovů v Kurilách. Ostrov patří do Sachalinské oblasti na východě Ruské federace.\n\nIturup je blízko jižního konce Kurilského řetězce ostrovů, mezi Kunaširem (19 km na jihozápad) a Urupem (37 km na severovýchod). Největší město je Kurilsk, má 2 200 obyvatel (2002) a je správním sídlem Kurilského okrsku, leží zhruba v polovině na západním pobřeží ostrova.\n\n\nIturup je tvořen sopečnými horninami. Na Iturupu je dvanáct sopek, které se táhnou po celé délce ostrova, nejvyšší jsou Čirippudate (Čiriporupuri, 1 587 m), Berutarube (1 220 m) a poblíž leží menší Atsonupuri (1 206 m), obě poslední jsou při jižním konci. Na ostrově je několik větších jezer sopečného původu. Břehy ostrova jsou vysoké a příkré. Ostrov pokrývají smrky, modříny, borovice, jedle a smíšený les s olší, liánami a bambusovým podrostem. Hory jsou kryty zákrsky bříz, borovic zakrslých (\"Pinus pumila\") a porostem bylin. Místy jsou jen holé, obnažené skály. Na ostrově jsou velké zásoby rhenia.\n\nIturup byl původně obydlen Ainy, ale později byl osídlen ruskými osadníky a zabrán Japonci. V roce 1855 byl postoupen Japonsku smlouvou z Šimody. Na konci roku 1941 z Hitokappské zátoky (: 単冠湾, \"Hitokappu-wan\") na ostrově vyplula japonská flotila k útoku na Pearl Harbor. Od roku 1945 byl Etorofu okupován Sovětským svazem, který ostrovy získal na základě spojenecké dohody z Jalty a smlouvy z Postupimi. I když v roce 1956 obě země obnovily diplomatické styky, nebyly ostrovy Japonsku navráceny.\n\n"}
{"id": "47194", "url": "https://cs.wikipedia.org/wiki?curid=47194", "title": "Ivančický viadukt", "text": "Ivančický viadukt\n\nIvančický viadukt je železniční most na trati Brno – Hrušovany nad Jevišovkou přes údolí řeky Jihlavy. Nachází se na rozhraní katastrů Ivančic a Moravských Bránic v okrese Brno-venkov. Původní viadukt byl prvním celoželezným mostem v Rakousku-Uhersku, dokončen byl v roce 1870. Současný most (tzv. Nový ivančický viadukt) byl zprovozněn v roce 1978.\n\nPři stavbě železnice z Vídně do Brna musela trať Rakouské společnosti státní dráhy překonat i široké a poměrně hluboké údolí řeky Jihlavy, které bylo překlenuto viaduktem. Jednalo se o jednokolejný ocelový příhradový železniční most s horní mostovkou dlouhý 373,5 m, niveleta koleje byla ve výšce 42,7 m nad hladinou řeky. Pět pilířů se skládalo z čtyř litinových trub s betonovou výplní, jež byly ukotveny ve zděných soklech. Náklady na stavbu viaduktu, která probíhala v letech 1868–1870, dosáhly částky přibližně 755 tisíc zlatých, spotřebováno bylo 1238 t železa a 296 t litiny. Ke zprovoznění tratě Střelice – Hrušovany nad Jevišovkou došlo 15. září 1870.\n\nV roce 1892 musely být původní pilíře nahrazeny, neboť docházelo k poruchám litinových trub. Pilíře byly nově postaveny jako železná příhradová konstrukce, přestavba byla provedena za minimálních výluk během 6 měsíců.\n\nMezi používaná jména patřil Jihlavský, Kounický nebo Bránický viadukt, název Ivančický viadukt je používán od roku 1925. Mostu se říkalo také „Eiffelův most“, bylo tak zřejmě usuzováno podle nápadné podobnosti mezi viaduktem a Eiffelovou věží, žádný pramen však projekt ani stavbu mostu s Gustavem Eiffelem nespojuje. Hlavním projektantem byl inženýr Karl von Ruppert, stavbu provedla francouzská železárenská firma Cail et comp.\n\nProvoz na starém viaduktu byl ukončen 9. listopadu 1978, tentýž rok byl také zařazen mezi technické památky. Od roku 1979 se o něj staralo Technické muzeum v Brně, začal však rychle chátrat. V roce 1987 se vrátil pod správu drah, protože muzeum nemělo prostředky na jeho údržbu. Kvůli nestabilnímu podloží také pozvolně klesala hrušovanská podpěra a v roce 1991 byl stav mostu již havarijní a musel být urychleně řešen. Původnímu plánu celý most demontovat zabránilo ministerstvo kultury, takže odstraněna byla pouze část prvního pole mostovky (blíže k Moravskému Krumlovu). Kvůli nedostatku financí předaly České dráhy v roce 1998 ocelovou konstrukci (zděné patky a opěry zůstaly v majetku ČD a v dalších letech přešly do vlastnictví SŽDC) do majetku Ivančic, ale ani toto město nemělo peníze na jeho údržbu a zabezpečení (došlo zde i ke smrtelnému úrazu a vážným zraněním nepovolaných osob). V září 1998 byla velká část mostu ministerstvem kultury vyjmuta ze seznamu památek, načež ji město prodalo za 630 tisíc korun firmě Schwarzmüler & Sohn CZ, která většinu viaduktu ve dnech 3.–6. září 1999 demontovala.\n\nZachováno bylo pouze jedno krajní pole mostovky (nejbližší k Moravským Bránicím) s pilířem a podpěrou, které zůstalo kulturní památkou. Od roku 2000 probíhalo statické zajištění, otryskání a nanášení ochranného nátěru na ocelové prvky zbylé části mostu, kvůli nedostatku finančních prostředků však tyto práce nebyly nikdy dokončeny, takže se opravy dočkalo pouze 32,5 m z dochované mostovky.\n\nProtože starý most již svou nosností nestačil a projevovaly se u něj některé závady, bylo v polovině 60. let 20. století rozhodnuto postavit nový viadukt. Jeho návrh se spojitým ocelovým nosníkem komorového průřezu byl dokončen brněnským střediskem Státního ústavu dopravního plánování v roce 1965, konečná studie byla vypracována v roce 1968 a o rok později došlo ke schválení projektového úkolu ministerstvem dopravy. Stavbu, která byla započata v roce 1972, realizovalo Železniční stavitelství Brno, ocelovou konstrukci vyrobily Vítkovické ocelárny, mostárna ve Frýdku-Místku. Provoz na novém mostě byl zahájen 9. listopadu 1978, tentýž den ráno byl ukončen provoz po starém viaduktu, poté následovala několikahodinová výluka kvůli přepojování trati. Hlavní ocelový nosník jednokolejného mostu má délku 387 m, niveleta koleje je ve výšce 44,5 m nad hladinou řeky. Pět pilířů bylo realizováno formou plnostěnné ocelové rámové konstrukce. Nový most, pro který je používán název Nový ivančický viadukt, byl postaven souběžně se starým, vzdálen byl 15 m po proudu řeky.\n\n"}
{"id": "47198", "url": "https://cs.wikipedia.org/wiki?curid=47198", "title": "Rudná", "text": "Rudná\n\nNázev Rudná má více obcí: \n\nSlovo Rudná se objevuje také v názvech obcí:\n\n… nebo částí obcí:\n\n"}
{"id": "47200", "url": "https://cs.wikipedia.org/wiki?curid=47200", "title": "Hoštka", "text": "Hoštka\n\nHoštka (německy \"Gastorf\") je město v okrese Litoměřice nedaleko Štětí. Město má celkem čtyři části (Malešov, Kochovice, Hoštka a Velešice). Městem protéká potok Obrtka, který se vlévá do Labe. Podle úředních informací trvale žije na území města obyvatel.\n\nMěsto Hoštka a jeho čtyři části leží v úrodné krajině Polabí na prahu Českého středohoří. Není známo, kdy byla sídla Hoštka a její části - Kochovice, Malešov a Velešice založena, ale první písemné zprávy o osídlení jsou z roku 1266, údajně bylo založeno Přemyslem Otakarem II.. Nejstarší privilegia pocházejí ze 14 století, město mělo i právo hrdelní. Roku 1426 v Hoštce před bitvou u Ústí nad Labem přenocovali husité. Ve středověku byla významným sídlem a na svou dobu i s velkým počtem obyvatel. Byl zde čilý obchodní ruch, přes území obce vedla významná Lužická cesta. Celá staletí žili na tomto území Češi i Němci. Tragedie druhé světové války a následné vysídlení způsobilo prudký pokles počtu obyvatel.Po roce 1945 se do obce přistěhovali lidé z různých míst, rozdílných kultur a národností. Tyto události měly dlouhodobý vliv na rozvoj obce.\n\nOd roku 2001 je Hoštka členem dobrovolného svazku obcí Region Venkov, sdružujícím obce Drahobuz, Hoštka, Vrbice a Vrutice. 10. října 2006 byl obci vrácen status města.\n\n\n\nMěstem prochází silnice II/261 Liběchov - Děčín a železniční trať Lysá nad Labem - Ústí nad Labem (č. 072), na které je zřízena železniční stanice Hoštka. Zastavují zde jen osobní vlaky.\n\n"}
{"id": "47204", "url": "https://cs.wikipedia.org/wiki?curid=47204", "title": "Roztoky", "text": "Roztoky\n\nNázev Roztoky, který vyjadřuje polohu na soutoku vodních toků, nese více sídelních útvarů:\nukrajinsky Розтоки, rusky Ростоки: \n\nJiné významy: \n"}
{"id": "47205", "url": "https://cs.wikipedia.org/wiki?curid=47205", "title": "Magnusův jev", "text": "Magnusův jev\n\nMagnusův jev nebo též Magnusův efekt je vznik boční síly při obtékání rotujícího tělesa plynem nebo kapalinou. Poprvé jej podrobně popsal Heinrich Gustav Magnus v roce 1852. První zmínka o tomto jevu ale pochází už z roku 1672 od Isaaca Newtona.\n\nMagnusův efekt se projeví stejně bez ohledu na vztah vůči referenčnímu stojatému okolí: Ať už jde o případ, kdy se rotující těleso pohybuje stojatým viskózním médiem, či kdy viskózní médium obtéká kolem stojatého rotujícího tělesa, výsledná boční síla působení bude v obou případech stejná. Na referenčním okolí tedy nezáleží, obecně jde o vzájemné silové působení jen dvou členů, viskózního média a rotujícího tělesa, a to při vzájemném pohybovém střetu nenulovou rychlostí.\n\nMagnusův jev neboli Magnusova síla je jev, při kterém těleso (válec, koule) letící v tekutině rotuje a vytváří kolem sebe vír, přičemž působí na těleso síla téměř kolmá ke směru proudění okolního vzduchu.\nCelkově je toto podobné cirkulaci kolem lopatek, která vzniká při mechanické rotaci.\n\nMagnusův jev bývá často považován za důkaz Bernoulliho principu, což ale není správné, jelikož viskozita vzduchu (zanedbatelná při Bernoulliho principu) je důležitá pro pochopení rozkladu sil.\n\nV mnoha míčových sportech je Magnusův jev zodpovědný za zakřivení dráhy rotujícího míče. Má také efekt na odstřelené rakety a je používán v rotoru lodí a v Flettnerových letadlech.\n\nKdyž se těleso (jako koule nebo válec) otáčí ve viskózní kapalině, vytváří kolem sebe mezní vrstvu, která vyvolává snadnější šíření kruhového pohybu kapaliny. Jestliže se těleso v kapalině pohybuje rychlostí V, rychlost tenké vrstvy tekutiny přiléhající k tělesu je na pohybující se přední straně o něco menší nežli rychlost \"v\" a na pohybující se straně zadní je o něco větší. To proto, že rychlost, vzhledem k mezní vrstvě obklopující otáčející se těleso, se odečítá od rychlosti na přední straně a přičítá se rychlosti na zadní straně. Pokud je rotující těleso považováno za neefektivní vzduchové čerpadlo bude mít vzduch vyšší tlak na přední straně.\n\nJiž v roce 1672 byl tento jev popsán Isaacem Newtonem, když pozoroval pohyby tenisových míčků na Cambridžské škole. Roku 1742 Benjamin Robins, britský dělostřelecký inženýr, vysvětluje odchylky v trajektorii mušketové střely pomocí Magnusova jevu. Oficiálně byl tento jev popsán německým fyzikem Heinrichem Magnusem v roce 1852.\n\nNásledující rovnice ukazuje vztlakovou sílu vyvolanou na míč, který se otáčí kolmo ke směru jeho translačního pohybu.\n\nformula_1\n\n\nKoeficient zdvihu může být určen z grafů pomocí Reynoldsova čísla a odstředivými poměry. Pro hladký míč s rotačním poměrem 0,5 až 4,5 je typický koeficient zdvihu mezi 0,2 až 0,6.\n\nJev je významný zvláště ve vnější balistice. K jeho výzkumu přivedla Magnuse otázka, proč po výstřelu dělostřelecké granáty uhýbají i za bezvětří.\n\nNa tomto jevu je založeno i fungování Flettnerova rotoru.\n\nJev se projevuje u mnoha sportů, kde ovlivňuje dráhu míče (kopaná, tenis, golf, stolní tenis, házená aj.). Golfový míček má pro zesílení jevu na svém povrchu množství prohlubní. Míč vlivem tohoto jevu neletí rovně a díky tzv. falši lze například v kopané při rohovém kopu vsítit gól přímo ze značky pro rohový kop.\n\nMagnusův jev popisuje běžně pozorované odchylky od typických trajektorií například letícího míče. Pozorovat jej můžeme ve fotbale, kriketu, baseballu, golfu či tenise.\nVe stolním tenise lze Magnusův jev pozorovat snadno vzhledem k nízké hmotnosti a hustotě míčku. Rakety na stolní tenis jsou obvykle vyrobeny z pryže, kde vzniká maximální přilnavost k míčku a tím pálka může míčku udat rotaci.\nV airsoftu systém známý jako Hop-Up slouží k vytvoření zadní rotace na vypáleného BB, podobně jako v golfu.\n\nExistují hypotézy o působení Magnusova jevu na astronomické objekty (planety a galaxie), vykazující rotační a lineární pohyb v prostředí jako sluneční vítr.\n\n"}
{"id": "47209", "url": "https://cs.wikipedia.org/wiki?curid=47209", "title": "Palác Heidžó", "text": "Palác Heidžó\n\n__BEZOBSAHU__\nPalác Heidžó (: 平城宮, \"Heidžókjú\" nebo Heizeikjú) ve městě Nara v prefektuře Nara byl japonským císařským sídlem během období Nara (710-784 n.l.). Zbytky paláce byly v roce 1998, spolu s několika dalšími památkami v Naře, zapsány na Seznam světového dědictví UNESCO pod společným označením \"Památky na starobylou Naru\".\n\nPoté co bylo hlavní město přeloženo z Fudžiwara-kjó do Heidžó-kjó (tj.„Hlavní město Heidžó“, také zvané Nanto (南都, \"Jižní hlavní město\") a později známé jako Nara) v roce 707, vedly se dlouhé diskuze o tom, kde by měl stát nový Císařský palác. Až v roce 745 bylo vybráno vhodné místo.\n\nMěsto i palác byly plánovány po vzoru Chang-an (dnešní Si-an), hlavního města Číny během dynastie Tchang, tedy tehdejšího protějšku Nary. Město Chang'an bylo, stejně jako mnoho starobylých východoasijských měst, postaveno podle složitého systému představ a zákonů geomantie. To předurčilo rozvržení sítě ulic stejně jako potřebu umístit ochranné svatyně a chrámy na určitých místech města.\n\nV souladu s tímto systémem byl Císařský palác postaven na severním konci ulice Suzaku, hlavní tepny města vedoucí ze severu na jih přes střed města. Ulice končila u Suzaku-mon (\"brána Suzaku\") a palácové budovy byly postaveny kolem této brány. Mezi nejdůležitější části paláce patřily Daigoku-den, kde se vyřizovaly vládní záležitosti, Čódó-in, kde se konaly formální ceremonie, Dairi, císařova rezidence a úřady administrativy. Základy a stopy po těchto budovách jsou i dnes jasně viditelné.\n\nKdyž bylo hlavní město přesunuto do Heian-kjó (dnes Kjóto), Císařský palác v Naře byl jednoduše opuštěn. V následujících stoletích počasí a „zub času“ pomalu nahlodávaly opuštěné budovy, až na konci 12. století (období Kamakura) zbyly pouze základy a podzemní část. Pouze části, které ležely pod zemí byly znovuobjeveny moderními archeology. Místo je stále oficiálně majetkem císaře, a proto zde nemohou být postaveny žádné nové stavby bez povolení císařského dvora. V roce 1955 začal archeologický průzkum a snahy o zrestaurování části paláce. V roce 1998 byla veřejnosti zpřístupněna obnovená brána Suzaku-mon a zahrada Tó-in.\n\nRoku 1959 \"Narská národní kulturní organizace\" rozhodla, že se na místě bývalého paláce nebude stavět. Výjimky byly vydány pouze pro archeologický průzkum, restaurační práce a výstavbu železniční trati, která zasahuje na okraj palácových pozemků.\n\n\n"}
{"id": "47210", "url": "https://cs.wikipedia.org/wiki?curid=47210", "title": "Ťaťa", "text": "Ťaťa\n\nŤaťa (; japonsky 爺爺岳 \"Čačadake\") je sopka na ostrově Kunašir v Kurilských ostrovech, Rusko. Konkrétně leží v severovýchodním cípu ostrova. Vrchol sopky sahá do nadmořské výšky 1819 m. Poslední známá erupce byla zaznamenána v roce 1981. Tvarově se Ťaťa podobá Vesuvu a jedná se také o stratovulkán.\n\nŤaťa je tvarově jednou z nejzajímavějších a nejpůsobivějších sopek Kuril, příčinou toho je estetický tvar, který se skládá z jednoho základního po stranách erozí rozbrázděného kuželu a symetrického kuželu vyrůstajícího z pozůstatku staré kaldery (spíš velký kráter). Stará kaldera má rozměry 2,10 × 2,40 km.\n\nNově vyhlížející kužel ve staré kaldeře je povětšinou tvořen čedičovými až čedičo-andezitovými horninami, které byly vytvořeny strombolským typem erupcí. Nový kužel se vypíná 400 metrů nad dno staré kaldery (atria), nový hlavní jícen má velikost 400 × 250 metrů, a ten má dva menší jícny oddělené přepážkou.\n\nČerstvá láva vytéká z kráteru a na jihovýchodě přetéká přes okraj starého kuželu (sommy), takže dosahuje až k úpatí starého kužele, který se utvářel ve starším pleistocénu a mladším holocénu.\n\nLáva vytéká také z bočních jícnů na úbočích sopečného kužele, na severu dosahují lávové proudy téměř Ochotského moře a na jihu k Tichému oceánu. Erupce v roce 1973 byla největší erupcí od první historicky známé erupce v roce 1812.\n"}
{"id": "47211", "url": "https://cs.wikipedia.org/wiki?curid=47211", "title": "Lázně Bělohrad", "text": "Lázně Bělohrad\n\nLázně Bělohrad (německy \"Bad Bielohrad\", latinsky \"Albea\") je nevelké podkrkonošské lázeňské město ležící v okrese Jičín, zhruba 16 km východně od Jičína. Jejich katastrální území má rozlohu 421,30 ha. Žije zde obyvatel. Městem protéká potok Javorka, procházejí jím silnice II/284 a II/501 a také železniční trať 040 Chlumec nad Cidlinou - Trutnov.\n\nBělohrad vznikl z osady Nová Ves, která se poprvé připomíná roku 1267. Byla v ní vystavěna kamenná tvrz, zvaná Koštofrank, podle bílých zdí nazývána také Bílým hradem, z čehož vznikl pozdější název Bělohrad. Původní latinský název tvrze \"Castellum francum\" byl zkomolen a uváděl se například roku 1534 jako \"tvrz a dvůr Kosstoffrank v Nowé Wsi\", tedy Koštofrank. Nápis na náhrobku rytíře Hořenského z Hořenovsi na městském hřbitově z roku 1557 uvádí místní určení \"w Bielehradie\". Názvy Bielehrad, statek Bielehradský se vyskytují také v písemnostech Valdštejnů a pozdějších. V latinských pramenech je název \"Albea\". Tvar \"Bělohrad\" a oba předchozí zaznamenal teprve roku 1835 topograf Johann Gottfried Sommer a dovolává se odvození od Bílého zámku (\"Weisses Schloss\"), nikoliv tvrze. Bělohrad byl v 90. letech 19. století přejmenován na Lázně Bělohrad.\n\nNa počátku 17. století vlastnil některé části tohoto panství Kryštof Harant z Polžic a Bezdružic. Roku 1626 získal bělohradské panství Albrecht z Valdštejna a roku 1643 přešlo panství na Viléma Laboye z Desseneuru v Nizozemsku. Za jeho vlády, kdy pronásledoval nekatolické obyvatelstvo, uprchlo mnoho lidí do exilu a panství bylo osídleno německými kolonisty. Roku 1669 přešlo bělohradské panství do majetku rodiny Valdštejnů a za jejich vlády byl vystavěn kostel Všech svatých, provedena přestavba kamenné tvrze na barokní zámek podle návrhu Jana Blažeje Santiniho. Roku 1722 \"(2. května)\" povýšil císař Karel VI. Bělohrad na městečko, které tímto získalo i svůj vlastní znak. V polovině 19. století významným vlastníkem některých částí byl Max Dormitzer, který je považován za zakladatele dnešních lázní v Bělohradě. Velkého rozmachu lázeňství došlo až za vlády hraběnky Anny z Assenburgu, baronky z Kleistu, která panství koupila od Dormitzerů a bývá rovněž označována za zakladatelku lázní. Založila areál Anenských lázní a při nich na ploše 60 ha lázeňský park Bažantnice. V roce 1901 byl navrtán Annamariánský pramen arzeno-železité kyselky. Dnešní léčebný ústav byl postaven roku 1936 a slouží k léčbě nemocí pohybového ústrojí.\n\n\n\n\nLázně Bělohrad jsou pověřené výkonem část správy pro obce: Choteč, Lázně Bělohrad, Mlázovice, Šárovcova Lhota a Svatojanský Újezd.\n\n\n\n"}
{"id": "47213", "url": "https://cs.wikipedia.org/wiki?curid=47213", "title": "Alejo Carpentier", "text": "Alejo Carpentier\n\nAlejo Carpentier y Valmont (26. prosince 1904, Lausanne, Švýcarsko – 24. dubna 1980, Paříž, Francie) byl kubánský romanopisec a muzikolog, který významně ovlivnil jihoamerickou literaturu. Jeho styl „zázračně reálného“ je často spojován s magickým realismem.\n\nAlejo Carpentier se narodil 26. prosince 1904 v Lausanne. Sám sebe považoval za Kubánce, ačkoli jeho rodiče byli Francouz a Ruska, kteří se potkali ve Švýcarsku.\nPůvodně studoval architekturu, později se věnoval hudbě a muzikologii.\nJako levicový novinář utekl Carpentier před diktátorským režimem Gerarda Machada a později i Fulgencia Batisty. V letech 1928-1939 žil v Paříži, kde se setkal se surrealisty, přidružil se k avantgardním literárním proudům, působil jako dopisovatel latinskoamerických časopisů, spolupracoval s rozhlasem a psal libreta k baletům.\nPo návratu do Havany byl jmenován spoluředitelem rozhlasu, avšak již v roce 1945 z Kuby opět odešel a žil v exilu ve Venezuele. Do vlasti se vrátil až v roce 1959 za vlády Fidela Castra. Z návštěvy na Haiti napsal svou nejznámější novelu \"Království z toho světa\". Jedna z vlastností jeho tvorby je fascinace kultem voodoo.\n\n\n"}
{"id": "47215", "url": "https://cs.wikipedia.org/wiki?curid=47215", "title": "Hotspot", "text": "Hotspot\n\nSlovo hotspot má několik významů: \n"}
{"id": "47219", "url": "https://cs.wikipedia.org/wiki?curid=47219", "title": "30 případů majora Zemana", "text": "30 případů majora Zemana\n\n30 případů majora Zemana je televizní seriál natočený v letech 1974–1979 Ústřední redakcí armády, bezpečnosti a brannosti Československé televize. Režisérem byl Jiří Sequens, děj se odehrává mezi léty 1945 a 1973. Hlavní postavou je příslušník SNB Jan Zeman, kterého hraje Vladimír Brabec. Ten se vyskytuje v každém díle a postupně se v seriálu vypracuje z civilisty až na náčelníka pražské kriminálky. Autorem knižní předlohy některých dílů a hlavním dramaturgem byl Jiří Procházka, který byl i autorem některých scénářů.\n\nSeriál vznikal v době hluboké normalizace k 30. výročí vzniku SNB. Na natáčení seriálu se také podílelo pomocí Tiskového odboru i Federální ministerstvo vnitra. Jako v mnohých jiných dílech z této doby v něm byla řada skutečností uváděna do smyšlených souvislostí, nebo některá fakta zcela měněna. Většina dílů seriálu je sice natočena na základě skutečných událostí s řadou nepozměněných faktů, ale jejich celkové, ideové vyznění je poplatné době a účelu vzniku seriálu. To je důvod, proč je seriál označován jako propagandistický.\n\nPředlohy některých dílů vyšly i v knižní podobě.\n\nPoprvé po roce 1989 se seriál na území dnešního Česka vysílal až v letech 1999–2000 (na Slovensku už v roce 1998 na soukromé televizi Markíza), což vyvolalo vlnu diskuzí a kontroverzní reakce. Česká televize, která seriál vysílala, ho doplnila dokumentem, v němž byly jednotlivé díly konfrontovány s historickou realitou a krátkým přehledem dobových událostí; vzniklý komponovaný pořad měl název \"Třicet návratů\".\n\nV dalších a epizodních rolích se objevila většina tehdy známých herců, např. Emil Horváth, Jiří Lír, Ilja Prachař, Jiří Holý, Jaromír Crha, Josef Bláha, Radúz Chmelík, Stanislav Fišer, Miloš Vávra, Alena Vránová, Milada Vnuková, Štefan Kvietik, Jan Skopeček, Jaroslav Moučka, Regina Rázlová, Carmen Mayerová, Květa Fialová, Josef Vinklář, Oldřich Vízner, Jiří Krampol, František Filipovský, Vladimír Menšík, Josef Abrhám, Jiří Lábus a mnozí další.\n\nNěkteří z představitelů epizodních rolí hráli ve více případech různé postavy (např. Luděk Munzar německého psychiatra ve \"Vyznavačích ohně\" a faráře v \"Křížové cestě\" nebo Josef Kemr malíře-padělatele v \"Mědirytině\" a vlásenkáře v \"Kleštích\"). Jaroslav Rozsíval hrál v dílu \"Smrt u jezera\" Zemanova otce, stejně jako hajného Bosáka v dílu \"Vrah se skrývá v poli\", v obou případech se stejnou rekvizitou: německou útočnou puškou.\n\n\n\n\n\n"}
{"id": "47225", "url": "https://cs.wikipedia.org/wiki?curid=47225", "title": "Alaid", "text": "Alaid\n\nAlaid ( , ) je činná sopka na Atlasovově ostrovu v Kurilském souostroví (Rusko), řadící se mezi stratovulkány. Ve skutečnosti sopka tvoří celý Atlasovův ostrov, proto se ostrovu také někdy říká Alaid. Vrchol sopky dosahuje výšky 2339 metrů nad mořem.\n\nAlaid je nejvyšší a nejsevernější z kurilských sopek a je také nejvyšší horou Kuril. Nachází se 30 km severozápadně od ostrova Paramušir a 70 km jihozápadně od poloostrova Kamčatky. Při pohledu od severu je vulkán tvořen symetrickým kuželem, ale jeho 1,5 km široký vrcholový kráter je směrem k jihu porušen. Sopka se zvedá ze dna Ochotského moře, které zde dosahuje hloubky kolem 3 000 metrů. Nižší partie čedičového až čedičo–andezitového úbočí hory jsou posety pyroklastickými kužely, přičemž obzvláště početný je jejich výskyt na severozápadní a jihovýchodní straně. Část těchto kuželů se vytvořila u pobřeží při erupci v letech 1933 až 1934.\n\nK silným erupcím z hlavního jícnu došlo v 18. století. Erupce na Alaidu v roce 1790 a 1981 patřily k nejsilnějším na Kurilách vůbec (uvolnilo se při nich 0,55 krychlového kilometru tefry). Historické záznamy uvádějí velké erupce 27. června 1854, od 7. do 9. července 1860, v roce 1894, od listopadu 1933 do srpna 1934, 29. března 1982, v květnu 1986 a 3. prosince 1996. Při silné erupci trvající od 18. června do 11. září 1972 uvolnila sopka 45 milionů krychlových metrů lávy a také 0,1 krychlového kilometru tefry.\n\nAktivita sopky Alaid představuje potenciální ohrožení leteckých tras nad Kamčatkou a Severními Kurilami, protože vyvrhuje sopečný materiál do výše 10 až 15 kilometrů, přičemž erupce zpravidla trvají i několik měsíců.\n\n"}
{"id": "47233", "url": "https://cs.wikipedia.org/wiki?curid=47233", "title": "Dvojhlavý sval pažní", "text": "Dvojhlavý sval pažní\n\nDvojhlavý sval pažní (\"m. biceps brachii\") je kosterním svalem ležícím na přední straně nadloktí, je ohybačem loketního kloubu a natahovačem kloubu ramenního. Je tedy antagonistou trojhlavého svalu, který je natahovačem loketního kloubu.\n\nDvojhlavý sval u člověka má, jak napovídá jeho název, dvě hlavy:\n\n\nDlouhá hlava u člověka a jednotné svalové bříško u domácích savců odstupují na lopatce poblíž ramenního kloubu (na výběžku zvaném tuberculum supraglenoidale), překračují pouzdro ramenního kloubu a upíná se na vřetenní kosti (drsnatina tuberositas radii).\n\nKrátká hlava odstupuje na lopatce mediálně od dlouhé hlavy na kostenném výběžku processus coracoideus, je vyvinuta u člověka.\n\nPři přechodu šlachy svalu přes pouzdro ramenního kloubu se vytváří synoviální útvar usnadňující pohyb svalu, bursa intertubercularis, u člověka (a šelem) odstupová šlacha prochází přímo pouzdrem, které pro ni vytváří pochvu.\n\nU domácích savců je dvojhlavý sval jednotný, odstupuje jako dlouhá hlava u člověka, krátká hlava není vyvinuta. U přežvýkavců a zvláště u koně je pomocí vazivového pruhu (lacertus fibrosus) spojen s natahovačem zápěstí a podílí se tak na umožnění neúnavného stání koně.\n\nNa ptačím křídle se nachází sval, který odpovídá dvojhlavému svalu savců, působí jako ohybač loketního kloubu.\n\nDvojhlavý sval ptáků má tři části:\n\n\n\n"}
{"id": "47237", "url": "https://cs.wikipedia.org/wiki?curid=47237", "title": "Vesuv", "text": "Vesuv\n\nVesuv (italsky Monte Vesuvio) je činný stratovulkán na Apeninském poloostrově v Itálii. Vypíná se 1 281 metrů nad Neapolským zálivem, přibližně 9 kilometrů od třetího nejlidnatějšího města Itálie, Neapole. Patří mezi nejznámější sopky světa. Proslavila se výbuchem roku 79, kdy došlo ke zničení řady římských měst, mezi něž patří například Pompeje. Je to taktéž jediná sopka na území kontinentální Evropy, u které v posledních sto let došlo k erupci. Vzhledem k nedalekému milionovému městu je zapsáno do tzv. Decade Volcanoes - seznamu 16 nejnebezpečnějších sopek světa.\n\nVlastní sopečný kužel Vesuvu spočívá uvnitř hory Monte Somma, což je de facto kaldera předchozí struktury, větší než současný Vesuv. Tato struktura, jejíž zbytky se nachází necelé 2 km severně v podobě vysokého hřebenu, mohla kdysi dosahovat výšky až 2 000 m. Byla zničena před 17 000 až 18 500 lety během velmi silné erupce. V ní se později začal formovat současný hlavní vulkanický kužel. Tomuto druhu sopky, kdy nová vyroste v kráteru předešlé, se říká tzv. somma.\n\nVesuv leží na zlomové trhlině u rozhraní dvou litosférických desek. Africká se pohybuje severovýchodním směrem (rychlostí 21,5 mm za rok) a podsouvá se pod euroasijskou. Druh tohoto střetu desek se nazývá subdukce a kvůli němu se v této části Středozemního moře vyskytuje sopečná a zemětřesná činnost. Sopky se zde soustředí do tzv. Kampánského vulkanického oblouku, mezi něž patří Campi Flegrei, Monte Epomeo či Marsili. V oblasti Vesuvu se sopečná činnost projevuje nejméně 400 tisíc let. Základ vulkánu tvoří hora Monte Somma, jejíž základ leží asi kilometr pod úrovní moře. Vesuv je situován na druhohorních a třetihorních sedimentárních vrstvách: triasové dolomity, jurské pískovce a vrstvy slínu, které mají tloušťku 1,5 až 1,7 km. Mezi těmito vrstvami jsou ignimbritové vrstvy, což je důsledek vulkanismu sousedního Campi Flegrei. Během zkoumání úlomků z předešlých erupcí se zjistilo, že triasové dolomity vykazují známky metamorfózy (důsledek přítomnosti magmatu). To znamená, že magmatická komora se nachází hluboko pod těmito vrstvami. Její objem se odhaduje na 50 km³ a průměr na 3 km, což bylo později potvrzeno geofyzikálním průzkumem. Vznik komplexu Somma-Vesuv je vysvětlen mnoha teoriemi. Podle té nejvíce uznávané se historie sopky dělí do čtyř období: \n\n\nExistuje velmi málo údajů o tvaru sopky před rokem 79, nicméně fresky z Pompejí a Herculanea naznačují, že na rozdíl od dnešní sommy se hora sestávala z jednoho kuželu. Díky písemným záznamům od Plinia mladšího víme, že se současný kužel dostal podobu právě díky této erupci.\n\nJako většina andezitových stratovulkánu je i tento vulkán tvořen vrstvami sopečného popela, tefrou spolu s lávovými proudy. Sklon svahů a výška Vesuvu je kvůli erupcím variabilní. V současnosti dosahuje nadmořské výšky 1 281 metrů nad mořem, přičemž Monte Somma 1 132 m. Obě tělesa od sebe dělí tři velká údolí: Valle del Gigante (údolí obrů), Atrio del Cavallo (nádvoří koní) na západě a Valle dell'Inferno (pekelné údolí) na východě.\n\nVrchol Vesuvu je holý, kdežto jeho svahy v nižších partií pokrývá typická středomořská vegetace (borové lesy a dub cesmínovitý). Monte Somma si drží více vlhkosti, proto se zde dá nalézt kaštan, dub, olše, javor, dub cesmínovitý a pro Středomoří nepříliš typická bříza. Na úpatí se díky úrodnosti sopečných hornin pěstuje vinná réva. Poměrně rychlá kolonizace starých lávových proudů flórou je zapříčiněná přítomností lišejníku druhu Stereocaulon vesuvianum, který připravuje základní půdu pro další rostliny. Celkem bylo na Vesuvu identifikováno 906 druhů.\n\nV okolí se dají nalézt kuny skalní, zajíci, králíci divocí, lišky a na italské poměry i relativně vzácný plch zahradní. Dále více než 100 druhů ptáků, plazy (včetně užovek a gekonů) a nesčetné množství hmyzu.\n\n \n\nHora byla původně vytvořena před 25 tisíci lety, ačkoliv se zde vulkanismus projevoval již před 400 tisíci lety. Těleso se dále zvětšovalo prostřednictvím řady lávových proudů a menších erupcí výbušné povahy. Bouřlivý výbuch o síle VEI 6 před 17 000 až 18 500 lety, původní vulkán zničil. Zbyla z něj jen kaldera, jejíž severní okraj se dodnes dochoval jako hora Monte Somma. Do roku 79 následovalo několik erupcí: síla VEI 6 (8 000-7 900 a 1660 př. n. l.), síla VEI 5 (15 500-16 000 let) a několik menších před 11 400 lety a 6 000-4 500 lety. Následně sopka vstoupila do fáze slabších, zato častějších erupcí. Poslední se zřejmě odehrála 217 let př. n. l. Díky vzorkům jádrových vrtů do grónského ledovce se přišlo na relativně vysokou kyselost, způsobená sirovodíkem vyvrženým do atmosféry. Dalších několik set let byl Vesuv poměrně klidný. Římští spisovatelé popisují zahradami a vinicemi pokryté svahy. Místní však na to nebrali zřetel, jelikož Vesuv není tak masivní jako Etna (údajný domov boha Vulkána). \n\n5. února roku 62 udeřilo v okolní oblasti zemětřesení a způsobilo mezi místními chaos, přičemž některé škody nebyly opraveny ani o 17 let později. Mohlo ovšem jít o tektonické zemětřesení, místo vulkanického. Další otřesy proběhly roku 64. V ten moment byl v jednom z neapolských divadel přítomen i římský císař. Krátce po evakuaci se stavba zřítila. Postupem času si Římané na otřesy zvykají, což dokazují o texty od Plinia mladšího. Na začátku srpna 79 vyschly v okolí sopky fontány a studny. Od 20. srpna se začínají objevovat zemětřesení. \n\nHlavní erupce pliniovského typu a síle VEI 5 započala 24. srpna roku 79. Mrak popela dosáhl výšky 32 km a postupně zamířil jihovýchodním směrem, přímo na Pompeje. Na římské město se snášel masivní spad pemzy. Okolí vulkánu se kvůli mraku popela ponořilo do tmy. Poté se změnil druh erupce na peléjskou, která západním a severozápadním směrem vyslala na města Herculaneum a Oplontis mohutné pyroklastické proudy. Plinius mladší zmínil několik zemětřesení, z nichž jedno mělo značnou intenzitu. Nepřetržitá erupce ustala po třech dnech. Pompeje byly pohřbeny pod vrstvou popela a pemzy silné 6 m. Dále bylo zničeno Herculaneum, Oplontis či Stabiae a dohromady zahynulo několik desítek tisíc lidí. Objeveno bylo jen 1 800 těl (1 150 v Pompejí, 350 v Herculaneu a 300 pod kamennými klenbami), což je jen zlomek z celkového odhadovaného počtu. 2/3 obětí bylo zabito pyroklastickými proudy, zbytek kolabujícími střechami, zatěžované spadem pemzy. \n\n24. srpen je současnými historiky primárně připisován k slavné erupci. Nicméně archeologické vykopávky v Pompejích naznačují, že římské město bylo ve skutečnosti pohřbeno až o několik měsíců později. Oběti mají na sobě například teplejší oblečení než by očekávalo pro konec srpna. V obchodech se nalezlo ovoce a zelenina, typické pro říjen, zatímco srpnové produkty se prodávaly již v sušené či konzervované podobě. Mince jedné ženy možná byla vyražena až v 2. polovině září. Konci října zas odpovídá zapečetění sklenice kvašeného vína. \n\nKrátké erupce byly od roku 79 následovány častějšími relativně delšími explozivními a efuzivními erupcemi začínajícími v roce 1631 a končícími prozatím rokem 1944. Erupce z roku 1631 byla nejsilnější od roku 79. Charakterizovaly ji zničující pyroklastické výrony, které způsobily škody široko daleko. V okolí sopky jsou časté úniky sopečných plynů.\n\nExistuje evakuační plán, týkající se 25 nejohroženějších měst a 7 tzv. červených zón, jenž počítá s evakuací cca 700 tisíc lidí.\n\nZ nejbližšího městečka Ercolano vede k Vesuvu 11 km dlouhá silnice. Zhruba 1 km od sopky je parkoviště pro automobily, z něhož lze pěšky dojít ke kráteru za 20 minut. K sopce byla vybudována sedačková lanovka, která byla ale zničena výbuchem v roce 1944.\n\nPod Vesuvem leží nejen velkoměsto Neapol, ale je pod ním mnoho dalších měst a vesnic. V potenciálně ohrožené oblasti zahrnující několik desítek kilometrů žije několik miliónů lidí.\n\n\n"}
{"id": "47239", "url": "https://cs.wikipedia.org/wiki?curid=47239", "title": "Kostra horní končetiny člověka", "text": "Kostra horní končetiny člověka\n\nKostra horní končetiny člověka se v mnohém liší od kostry horní končetiny jiných savců. Je to dáno tím, že lidé se pohybují po dolních končetinách, horní končetina tudíž nemusí nést váhu těla.\n\nU lidí se vyvinula ruka, jedinečná a všestranná chápavá končetina, schopna i složitých pohybů.\n\nKosti horní končetiny se dají rozdělit na několik skupin.\n\nPletenec horní končetiny (\"cingulum membri superioris\") je u člověka tvořen dvěma kostmi:\n\nPletenec připojuje končetinu k trupu. Klíční kost je kloubně spojena s hrudní kostí a s lopatkou, lopatka je k trupu připojena svaly.\n\nLopatka\nLopatku tvoří:\n\nPažní kost (\"humerus\") je kloubně spojena s lopatkou v ramenním kloubu a s kostí vřetenní a loketní v loketním kloubu. Tato typická dlouhá kost má epifýzu a diafýzu.\n\n\n2 cm od horní hlavice je chirurgický krček – odděluje hlavici od apofýzy\nna hrbolech se opírají svaly a vazy\n\n\nNad kloubní hrboly (epicodylus, lateralis – směr ven)\n\nKosti předloktí (\"skeleton antebrachii\", \"ossa antebrachii \"). U člověka je předloktí tvořeno dvěma kostmi:\n\nVřetenní kost je na palcové straně, loketní kost je na malíkové straně.\n\nKosti ruky (\"skeleton manus\"):\n\n"}
{"id": "47241", "url": "https://cs.wikipedia.org/wiki?curid=47241", "title": "Hafnium", "text": "Hafnium\n\nHafnium (chemická značka Hf, \"Hafnium\") je šedý až stříbřitě bílý, kovový prvek, chemicky velmi podobný zirkoniu. Hlavní uplatnění nalézá jako složka některých speciálních slitin.\n\nHafnium je šedý až stříbřitě bílý, středně tvrdý, poměrně vzácný těžký kov. Při teplotách pod 0,35 K je supravodičem 1. typu.\n\nVyznačuje se mimořádnou chemickou stálostí – je zcela netečný k působení vody a odolává působení většiny běžných minerálních kyselin i roztoků alkalických hydroxidů. Na jeho rozpouštění je nejúčinnější kyselina fluorovodíková (HF) nebo její směsi s jinými minerálními kyselinami.\n\nChemicky je velmi silně podobné zirkoniu, doprovází jej prakticky ve všech minerálech a horninách a proto je příprava velmi čistého hafnia náročný problém.\n\nVe sloučeninách se vyskytuje především v mocenství Hf, ale jsou známy i sloučeniny Hf a Hf.\n\nHafnium bylo objeveno roku 1923 v dánském hlavním městě Kodani, podle jehož latinského jména bylo také pojmenováno. Objeviteli byli chemici Dirk Coster a George de Hevesy.\n\nHafnium je v zemské kůře řídkým prvkem, jeho obsah se odhaduje na přibližně 4,5 mg/kg (4,5 ppm). V mořské vodě je jeho koncentrace natolik nízká, že ji nelze přesně určit ani nejcitlivějšími analytickými technikami. Udává se proto, že jeho obsah je nižší než 0,000 008 mg/l. Ve vesmíru připadá jeden atom hafnia na 200 miliard atomů vodíku.\n\nHafnium se v přírodě vyskytuje pouze ve formě sloučenin. V minerálech vždy doprovází zirkonium v množství 1–5 % a minerály obsahující samostatně hafnium nejsou známy. Z významnějších minerálů zirkonia lze jmenovat \"baddeleyit, zirkon, zirkelit,\" a \"uhligit\".\n\nMezi hlavní oblasti těžby minerálů a hornin s výrazným zastoupením zirkonia patří Austrálie, Brazílie, Indie, Rusko, a USA.\n\nPrůmyslová výroba hafnia spočívá především v jeho separaci od zirkonia, protože při Krollově procesu, který je dnes základním postupem pro rozklad a separaci zirkoniových rud, je výsledným produktem směs Zr + Hf.\n\nJejich vzájemná separace se provádí buď frakční destilací chloridů nebo na ionexových kolonách.\n\nVzhledem k omezené dostupnosti hrozí v nejbližších letech kritický nedostatek zdrojů prvku pro technologické využití.\n\nVzhledem ke svému nízkému výskytu a nákladné výrobě nemá hafnium příliš velké praktické uplatnění. Jeho hlavním zdrojem je proces čištění kovového zirkonia pro účely jaderné energetiky.\n\nVysoký bod tání a odolnost hafnia jej určují jako jeden z materiálů pro výrobu klasických žárovkových vláken, v nichž je vlákno rozžhaveno průchodem elektrického proudu na takovou teplotu, že je zdrojem viditelného světla (elektromagnetického záření v oblasti vlnových délek 360–900 nm).\n\nZ hafnia se vyrábějí elektrody pro plazmové řezání kovů a sváření.\n\nSpolečně se zirkoniem, niobem, tantalem a titanem je složkou speciálních slitin s velkou odolností proti korozi a vysokým teplotám.\n\nPři výrobě polovodičů a integrovaných obvodů nalézá uplatnění oxid hafničitý (HfO).\n\n"}
{"id": "47244", "url": "https://cs.wikipedia.org/wiki?curid=47244", "title": "Kostra hrudní končetiny", "text": "Kostra hrudní končetiny\n\nKostra hrudní končetiny u savců záleží na jejich způsobu života. V průběhu evoluce došlo k rozličným přizpůsobením v tvaru a funkci hrudní končetiny u různých skupin savců, často dochází k redukci prstů, příkladem přizpůsobení jsou i ploutve kytovců nebo křídla letounů.\n\nZákladní dělení kostí se ale nemění, kostra hrudní končetiny je tvořena pletencem (\"cingulum membri thoracici\") a kostmi volné končetiny.\n\nJeho funkcí je připojení hrudní končetiny k trupu.\n\nU ptakořitných je tvořen třemi kostmi:\n\n\nU vyšších savců je krkavčí kost zachována jenom jako výrůstek lopatky, \"processus coracoideus\".\n\nU hmyzožravců a primátů je pletenec tvořen dvěma kostmi:\n\n\nU ostatních savců je klíční kost zakrnělá, zachovává se jako chrupavčitá tyčinka (např. pes, králík), nebo jako vazivový pruh zvaný \"intersectio clavicularis\".\n\nHrudní končetina je tedy k trupu připojena jen svaly upínajícími se na lopatku.\n\n\n\nU některých savců dochází k redukci loketní kosti a jejímu srůstání s kostí vřetenní, čímž se omezuje možnost jejich vzájemného pohybu a znemožnění otáčení předloktí (pronace a supinace). K největší redukci loketní kosti došlo u koně a přežvýkavců.\n\n\nStavba ruky se liší u jednotlivých skupin savců. Dochází ke srůstu zápěstních kostí a tím ke zmenšení jejich počtu (původně 8 kostí, šelmy mají 7 kostí, přežvýkavci 6), u mnoha skupin savců dochází k redukci počtu prstů (prase má 4 prsty, přežvýkavci mají plně vyvinuté 2 a kůň pouze jeden, třetí prst.\n\nU letounů naopak došlo k extrémnímu prodloužení kostí záprstí a prstů, které tvoří oporu pro létací blánu.\n\n"}
{"id": "47248", "url": "https://cs.wikipedia.org/wiki?curid=47248", "title": "Schindlerův seznam", "text": "Schindlerův seznam\n\nSchindlerův seznam (v anglickém originále Schindler's List) je americký dramatický film o Oskaru Schindlerovi, německém obchodníkovi, který zachránil více než tisíc polských Židů díky jeho továrně během holokaustu. Film byl natočen režisérem Stevenem Spielbergerem v roce 1993 na motivy knihy \"Schindlerova archa\" australského spisovatele Thomase Keneallyho, která se po vydání v roce 1982 stala bestsellerem. Hlavními postavami jsou Liam Neeson jako Schindler, Ralph Fiennes jako důstojník SS Amon Göth a Ben Kingsley jako Schindlerův židovský účetní Itzhak Stern.\n\nNa základě rozhovorů s „Schindlerovými židy“ a na základě pečlivého studia historických dokumentů rekonstruuje Thomas Keneally události, které vedly k zachránění více než tisíce Židů v koncentračních táborech. Oskar Schindler byla rozporuplná osoba, ale autor ji nijak neidealizuje. Na pozadí vyprávění o jeho životě vykresluje obrovské zvůle holokaustu. Autor rekonstruuje události velice podrobně a v přesných souvislostech. Film je doprovázen hudbou Johna Williamse.\n\nDěj se odehrává koncem roku 1939, kdy do Krakova přijíždí Oskar Schindler, člen NSDAP a neúspěšný průmyslník, který má zálusk na získání rychlého bohatství v podobě továrny na smaltované nádobí. Uzavírá dohodu s židovskými předáky na poskytnutí finanční pomoci na odkup továrny. Ta je právě na okraji nově vzniklého krakovského ghetta. Ve své továrně zaměstnává Židy z ghetta a s jejich hledáním mu pomáhá bývalý účetní židovského původu Isaac Stern, který se snaží v továrně zaměstnat co možná největší počet lidí. Továrna prosperuje a Schindler začíná vydělávat bohatství. Novým správcem ghetta se stává Amon Goeth, který má odpor nejen vůči Židům, ale i vůči životu jako takovému. Ke konci války se správa Třetí říše rozhodla přesunout všechny krakovské Židy do Osvětimi. Schindler tomu chce za každou cenu zabránit a zachránit co největší počet lidí. Domlouvá se proto s Goethem, že od něj Židy koupí. Spolu s Isaacem Sternem sepisuje seznam Židů (Schindlerův seznam) na němž se objeví více než 1200 jmen. Židé jsou posléze transportováni do Schindlerovy továrny na výrobu granátů v Brněnci (Protektorát Čechy a Morava). Při přesunu se omylem jeden vlak vypraví do Osvětimi. Když se to Schindler dozví, neprodleně tam odjíždí, riskuje vlastní život a úplatkem vykupuje ženy a děti, které tam byly odvezeny. Paradoxem jeho nové továrny je to, že žádné funkční granáty sama nikdy nevyrobí. Aby továrnu nezavřeli a Židy neposlali do koncentračního tábora, nakupuje granáty jinde a vydává je za své. Je jisté, že tak to nemůže fungovat do nekonečna. Přichází den, kdy Schindlerův účetní, Stern, sděluje Schindlerovi, že došly peníze. Shodou okolností je to den konce války, kapitulace Německa. Němečtí vojáci, kteří mají příkaz všechny Židy zastřelit, tak nakonec neučiní a opustí továrnu. Schindler jako člen NSDAP musí uprchnout, jinak by byl souzen jako válečný zločinec. „Schindlerovi židé“ mu sepisují dobrozdání, ve kterém popisují to, jak je zachránil a všichni se pod dopis podepíší. Na památku mu dávají také zlatý prsten, který odlejí ze zlatých zubů jednoho Žida, na nějž vyryjí úryvek z talmudu: \"„Ten, kdo zachrání člověka, zachrání svět.“\" Sanhedrin 4:5. Po velmi dojemné scéně, kdy si Schindler uvědomuje, že mohl zachránit víc lidí, kdyby prodal svoje auto, odjíždí. Druhý den přijíždí osvobozenecká Rudá armáda, která Židy „osvobodí“. Konec příběhu je situován do dnešního Jeruzaléma, kde je pohřben Oscar Schindler. K hrobu přicházejí přeživší Schindlerovi Židé i jejich potomci a jako symbol úcty pokládají na jeho hrob oblázky.\n\nKniha Thomase Keneallyho, sepsaná podle výpovědí pamětníků (především z řad „Schindlerových Židů“), byla inspirací pro natočení filmu slavným režisérem židovského původu Stevenem Spielbergem, jenž za tento film dostal prvního režijního Oscara své kariéry. Splnil tím „povinnost“ vůči ostatním Židům a sám za tržby filmu nevzal do vlastní kapsy ani dolar.\n\nPřestože Spielbergův film si nehraje na dokument, byl kritizován některými historiky (zvláště v Polsku a České republice), že především jeho druhá polovina překrucuje historická fakta (např. záchranná mise v Osvětimi, nesmyslné tvrzení, že v brněnecké továrně se žádný válečný materiál nevyrobil, přecitlivělá scéna loučení s vězni atd.), což ovšem uměleckou kvalitu a výsledný dojem z filmu nikterak nesnižuje.\n\n\n\nHudbu pro film zkomponoval John Williams. Skladatel byl filmem ohromen a vycítil, že to je pro něj příliš velká výzva. Spielbergovi řekl: \"\"Potřebujete lepšího komponistu než jsem já pro tento film.\"\" a on na to odpověděl: \"\"Já vím. Ale všichni jsou mrtví!\"\" Úvodní písničku hrál Williams na piáno a podle Spielbergova návrhu ji pak hrál Itzhak Perlman na houslích. Ve scéně, kdy je ghetto zlikvidováno Nacisty, zpívá dětský sbor lidovou písničku \"Ojfn pripečik\". Tato písnička byla často Spielbergovou babičkou Becky zpívaná její vnoučatům.\n\n75 filmovacích dnů štáb štáb strávil v Kazimierzi, kde bylo v původních exteriérech upraveno krakovské ghetto.\n\nAčkoliv byl film natočen zejména v černobílém formátu, mohli jsme rozlišit červenou barvu u holčičky v kabátu. Později ve filmu je dívka viděna mezi mrtvými, kterou jsme poznali podle červeného kabátu, který měla stále na sobě. I když to bylo neúmyslné, tento znak je náhodou velmi podobný Romě Ligocké, která byla v Krakovském ghettu známá svým červeným kabátem. Ligocka, na rozdíl jejích smyšlenému protějšku, přežila holokaust. Po premiéře filmu napsala a publikovala svůj vlastní příběh, \"Dívka v červeném kabátě: Vzpomínky\". Nicméně scéna byla vytvořena na památku Zeliga Burghuta, muže který přežil Plaszow (a jiné tábory). Když byl před natáčením filmu dotazován Spielbergem, Burghut vypravoval o děvčátku, ne starší čtyř let nosící růžový kabát, která byla zastřelena nacistickým důstojníkem přímo před jeho očima. V interview řekl: \"\"Toto je něco, co s vámi zůstane navždy.\"\"\n\nPodle Andyho Patrizia z IGN, měla dívka v červeném kabátě signalizovat, že se Schindler změnil. Andre Caron se zajímal, zda byla scéna natočena aby znázorňovala nevinnost, naději nebo červenou krev židovského národa, obětovaný v hrůze holokaustu. Spielberg sám vysvětlil tuto scénu takto:\nZačátek uvádí rodinu, která dodržuje šabat. Když barva ze začátku filmu bledne, objevuje se kouř, který symbolizuje hořící těla v Auschwitzu. Na konci pohledu na svíčky získává oheň znovu vřelost, kdy Schindler dovoluje svým dělníkům dodržovat šabat. Pro Spielberga to přestavovalo „spravedlivý třpyt barvy a jiskru naděje“.\n\nV jednom okamžiku vidí lidé jedoucí v transportech do koncentračních táborů u trati chlapce, který je varoval výmluvným gestem (rukou si jakoby podřízl krk). Co on mohl vědět o židovské otázce, asi zůstane záhadou, nicméně postava chlapce je autentická a byla použita na základě výpovědi jednoho z přeživších (Abrahama Bombay), prezentované ve francouzském dokumentárním filmu Shoah z poloviny 80. let (zhruba v 76. minutě jeho 1. části).\n\nPři zavlečení vlaku se židovskými ženami do Osvětimi proběhne scéna, kdy s hrůzou očekávají, že ze sprch bude puštěn plyn. Nakonec ale začne téci voda. Identickou scénu ztvárnil již v roce 1985 Juraj Herz ve filmu Zastihla mě noc přičemž šlo o jeho vlastní zkušenost z koncentračního tábora Ravensbrück.\n\n"}
{"id": "47249", "url": "https://cs.wikipedia.org/wiki?curid=47249", "title": "Emotikon", "text": "Emotikon\n\nEmotikon (též emotikona) je text připomínající tvarem a seskupením znaků výraz tváře, který vyjadřuje pisatelovu náladu, postoj či emoce. Obvykle je složený z interpunkčních a speciálních znaků, písmen nebo číslic. Jde o speciální formu ASCII artu, jejíž význam se musí interpretovat obvykle při otočení o 90° doprava (někteří uživatelé však používají i opačnou orientaci). První emotikony codice_1 a codice_2 napsal již v roce 1982 Scott Fahlman\n\nPoužívají se především v médiích jako jsou e-maily, internetové chaty a SMS, začínají se objevovat i v pravidelných periodikách, převážně pro mládež. V oficiální komunikaci se příliš nevyskytují. Ale například Pavel Herout je používá ve svých knihách o programování již od poloviny 90. let.\n\nV souvislosti s rozvojem dalších komunikačních platforem jsou v různých programech často zastupovány pomocí emodži zobrazujících obličej nebo ideogram přímo jako jeden znak. Zejména v japonsku se také používají kaomodži, pro jejichž čtení není třeba naklánět hlavu.\n\nSmysl v používání emotikonů je zkrácení jednoznačného zápisu, emotivní doplnění či podtržení významu. Podobnost s emotikony bychom ale mohli spatřovat i například s dochovanými rukopisy v archivních fondech. Vyskytují se i písemné prameny, jejichž znaménka pro poznámkový aparát byla zdobena kresbami, tak, jako například v zápisech z gruntovní knihy z přelomu 17. a 18. století jednotlivými písaři vrchnosti. Původním smyslem bylo dokrášlit jednotvárné odkazování úředních knih. O „typografickém umění“ s tištěnými emotikony pojednává článek z novin \"Puck\" z roku 1881 vydaný Josephem Kepplerem.\n\nZákladní emotikony se obvykle skládají z očí (či brýlí), nosu (ten ovšem bývá někdy vynechán) a úst.\nProtože je internet a textová telekomunikace poměrně nový druh dorozumívání, člověk je stále podvědomě zvyklý vidět tvář, nebo alespoň slyšet hlas svého protějšku. Největší problém těchto médií pak vzniká, když se nedá pochopit smysl nějakého výrazu (který může skrývat dvojsmysl), protože je nemožné zjistit emocionální stav komunikujícího. Ze sociologicko-psychologického hlediska byl tedy vznik emotikonů předvídatelný.\n\n\n"}
{"id": "47250", "url": "https://cs.wikipedia.org/wiki?curid=47250", "title": "Smajlík", "text": "Smajlík\n\nSmajlík (; z – smát se) je stylizovaný obrázek lidské tváře, nejčastěji v podobě žlutého kruhu se dvěma tečkami představujícími oči a obloučkem představujícím ústa. V širším významu se jako \"smajlík\" označuje libovolný emotikon nebo emoji. Smajlíci jsou používáni k vyjadřování pocitů či ke zpestření při elektronické komunikaci.\n\nSmajlík vytvořil v roce 1963 výtvarník Harvey Ball jako součást kampaně pro pojišťovací společnost. Cílem měla být podpora morálky zaměstnanců. První textové použití smajlíků ve tvaru :-) „pro vtipy“ a :-( „pro věci, které vůbec nejsou vtipné“ navrhl Scott Fahlman 19. září 1982 v e-mailu pro radu informatiků na Univerzitě Carnegieho–Mellonových.\n\nNicméně datum jeho prvního užití není zcela známo, jindy se uvádí již kolem roku 1910, kdy používal Winston Churchill znaky X jako znaky polibků, v dopisech své ženě. Značka podobná smajlíku je k nalezení i v korespondenci žďárského opata Bernarda Henneta († 1770), kde patrně označuje schválený dokument či místo pro pečeť. Obdobná kresba byla nalezena i na starověké chetitské keramice dochované na území dnešního Turecka.\n\nV moderní elektronické komunikaci se nejčastěji setkáme s následujícími variantami smajlíků:\n\nEmotikon je smajlík složený z více znaků, které společně připomínají obličej. Lze je řadit jako podskupinu ASCII artu, grafického stylu, ve kterém jsou obrázky tvořeny složením textových znaků. Příkladem emotikonu může být codice_1 nebo codice_2 zmíněné výše.\n\nOproti tomu v případě emoji se jedná o jediný znak, vykreslený tak, aby připomínal obličej. Příkladem emoji může být codice_3 nebo codice_4.\n\nNěkteré chytré mobilní telefony, či tablety, případně některé komunikační aplikace, také kromě emoji umožňují svým uživatelům použít k vyjádření pocitů či zpestření přímo stylizované obrázky. Takové obrázky, často nazývané samolepky nebo nálepky, jsou často zvětšenými verzemi emoji a mohou být tematicky zaměřené. Např. kočičí samolepky by takto obsahovaly běžné smajlíky vyjádřené kočičími obličeji. V aplikacích se běžně vyskytují bok po boku s emoji. Některé aplikace místo předdefinovaných sad samolepek umožňují uživatelům nahrát libovolný smajlík nebo jiný obrázek z úložišť obrázků, případně nahrát i pohyblivý GIF.\n\n"}
{"id": "47254", "url": "https://cs.wikipedia.org/wiki?curid=47254", "title": "Polystyren", "text": "Polystyren\n\nPolystyren (PS) vzniká jako produkt polymerace styrenu. Do skupiny polystyrenových hmot patří standardní (krystalový, čirý) polystyren, houževnatý PS, zpěňovatelný PS (EPS), vytlačovaný pěnový PS (XPS) a kopolymery.\n\nZe standardního polystyrénu se vyrábějí např. čiré výrobky, které vzhledem připomínají plexisklo - příkladem mohou být různé obaly, zkumavky používané ve zdravotnictví a v laboratořích, Petriho misky, spektrofotometrické kyvety atd. Nevýhodou polystyrenu je jeho křehkost a malá tepelná odolnost (při teplotě kolem 70 °C se výrobky z polystyrenu deformují). Polystyren pohlcuje UV záření kratší než asi 320 nm.\n\nPolystyren je pevný, snadno lámavý a levný plast. Používá se k výrobě modelů, vyložených tašek, nebo obalů. Je to syntetický aromatický polymer, utvářený monomerem styrenem, petrochemickou kapalinou. Polystyren je pěna nebo pevná látka. Je málo odolný proti kyslíku, vodním parám a má relativně nízký bod měknutí. Polystyren je čtvrtý nejužívanější termoplast po PE, PPO a PVC. Celosvětově se v roce 2016 vyrobilo 12,4 mil.tun tuhých PS a 6,8 mil.tun pěnového PS.\nPolystyren se vyrábí čirý, ale může být obarven barvivy. Jeho použití známe z praxe jako součást obalů (cédéčka a DVDéčka, přepravky, víka, láhve, podnosy, štamprlata, kelímky, nože.)\nZa tepla tvarovatelný polymer, polystyren je pevnou látkou za pokojové teploty, ale začne měknout jakmile ho začnete ohřívat nad 100 stupňů Celsia. Znovu ztuhne, jak ho začnete chladit. Jeho biodegradace je spíše pomalá, veřejnosti je znám jako pěnový tepelně izolační polymerní materiál označovaný jako EPS. Takový výklad významu slova „polystyren“ je ovšem nedostatečný a neúplný. Polystyren je jedním z nejrozšířenějších tepelně zpracovatelných plastů, tzv. termoplastů. Objemem zpracování ho předstihují jen polyethylen, polypropylen a polyvinylchlorid (PVC).\n\nPoprvé byl izolován kapalný styren monomer z pryskyřice borovice Eduardem Simonem již v roce 1839. Uložený vzorek náhodně zpolymerizoval, ale praktické aplikace se PS dočkal až v roce 1931, kdy jeho průmyslovou výrobu zahájil německý chemický koncern IG Farben.\n\nStyren monomer byl objeven v roce 1839 Eduardem Simonem, berlínským lékárníkem. Izoloval ho ze storaxu, pryskyřice tureckého stromu Liquidambar orientalis. Destiloval olejovitou kapalinu, monomer, který pojmenoval styrol. O několik dní později, jak styrol tuhnul hlavně díky vzdušnému kyslíku a měnil se v „puding“, napadlo ho zdvojit oxid této sloučeniny (styroloxid).\nOd roku 1845 Jamajčan a chemik John Buddle Blyth a Němec, chemik August Wilhelm von Hofmann si všimli, že stejně se látka chová i za nepřítomnosti vzduchu. To, s čím experimentovali, pojmenovali metastyrol. Bylo to chemicky identické se styroloxidem, jak ukázala později chemická analýza.\nVýrobu metylstyrolu/oxidstyrolu jako polymerační proces popisuje v roce 1866 Marcelin Berthelot.\nPozději bylo objeveno, že zahříváním styrenu začíná polymerace, která končí zrozením makromolekuly. (Tak jak se domníval i německý chemik Hermann Staudinger). Tak byla tato látka pojmenována polystyren, tak jak ji pojmenováváme dodnes.\n\nSpolečnost IG Farben začala vyrábět styren a polystyren v továrně na Ludwigshafenu v roce 1931. Doufala, že v mnohém nahradí tehdy používaný zinek. Vynalezli veliký vyhřívaný průduch, který odděloval výsledný polystyren teplým vzduchem a krájel ho na malé kousky.\n\nOd roku 1941 je vyráběna polystyrenová pěna vytlačováním.\nPřed rokem 1949 chemik a inženýr Fritz Stastný (1908–1985) začal vyrábět polystyrenové kuličky suspenzní polymerací styrenu s využitím nadouvadla typu alifatických uhlovodíků, jako je pentan. Perličky jsou surovinou, která po předpěnění, zrání a lisování vytváří pěnové PS výrobky. Stastny a BASF požádali o udělení patentu a ten byl udělen v roce 1949. Jak vzniká pěnový polystyren, mohli na vlastní oči vidět návštěvníci Kunstoff Messe 1952 v Dusseldorfu. Produkt, který vznikal byl pojmenován styropor. \nPěnový polystyren obsahuje 98% vzduchu a 2% polymeru.\n\nPolystyren je poměrně tvrdý, ale křehký plast, který dobře odolává kyselinám a zásadám. Při stárnutí křehne a vytvářejí se v něm trhliny. Neodolává organickým rozpouštědlům, zejména benzénu, aldehydům a ketonům. Je citlivý vůči UV záření a málo odolný vůči teplotě (jen asi do 80 stupňů Celsia). Šuta uvádí, že se z něj uvolňuje nezreagovaný monomer styren, který je toxický a karcinogenní. Množství nezreagovaného styrenu se pohybuje v ppm jednotkách. Mezinárodní agentura pro výzkum rakoviny klasifikuje styren do skupiny 2B - podezřelý karcinogen pro člověka. Evropská chemická agentura (ECHA) nezařadila styren mezi látky vzbuzující značné obavy (příloha XIV - REACH), tedy pro přednostní autorizaci. Evropští výrobci polystyrenu deklarují své produkty jako vyhovující pro styk s potravinami, s pitnou vodou a pro dětské hračky. Karcinogenita styrenu nebyla prokázána a styren není na žádném seznamu karcinogenních látek. Jde o velmi hořlavý materiál.\n\nStandardní polystyren je tvrdý, citlivý na náraz a jeho vlastnosti se časem a povětrnostními vlivy rychle zhoršují (křehne, vytváří mnoho trhlin). Odolnost vůči teplotě je velmi nízká - použitelný je do 80 °C. Měknutí nastává při teplotě 90 °C, sklovitý přechod při 95 °C.\n\nPro aplikace pěnového polystyrenu ve stavebnictví se používal zpomalovač hoření hexabromcyklododekan (HBCDD). Přidává se jako zpomalovač hoření především do izolačního expandovaného a extrudovaného polystyrenu (EPS a XPS)) používaného ve stavebnictví. Pro své persistentní vlastnosti (nerozkládá se) byl zařazen mezi persistentní organické látky (POP) dle Stockholmské úmluvy OSN a celosvětově zakázána jeho aplikace od roku 2019. Český výrobce EPS suroviny - společnost Synthos Kralupy neaplikuje HBCDD od května 2015, zpracovatelé - výrobci pěnového PS aplikují od 1. října 2015 pouze typy EPS bez HBCDD. [3] Riziko vzniku rakoviny nebylo u EPS s HBCDD prokázáno. [3-6]Nehrozí žádné zdravotní nebezpečí ani u zateplených budov s EPS s HBCDD. [5]\n\nRiziko vzniku rakoviny a narušení hormonální rovnováhy v těle nese ve dvou případech – když pracujete s polystyrenem, který HBCD obsahuje, a vdechujete mikročástice, a když se takový polystyren likviduje neodborným způsobem a hexabromcyklododekan se dostane do půdy a potravinového řetězce.\n\n\nZ polystyrenu se vyrábí např. obaly nebo jednorázové nádobí (talíře, kelímky, misky, příbory aj.) Vzhledem k jeho dobré barvitelnosti je k dispozici v řadě odstínů. Pěnový PS se využívá jako misky pod maso a zeleninu, pro balení hotových jídel a jako přepravky pro mořské plody.\n\nV podobě kuliček se polystyren používá při výrobě sedacích pytlů jako výplň. Výhodou materiálu je, že díky neschopnosti vázat na sebe vlhkost se v nich nedrží roztoči [7]. Další využití je při výrobě interiérových obkladů v podobě stropních desek nebo dekorací.\n\nVe stavitelství se používá polystyren zejména v deskách o plošném rozměru 0,5 x 1,0 metru. Tloušťky jsou různé - dle potřeby (cca od jednoho do několika centimetrů). Osvědčil se takto například v tepelných izolacích domů (fasád) nejčastěji EPS 70 F, nebo EPS 100 F - \"kontaktní zateplovací systém\". Číslo značí pevnost v tlaku v kPa (kilopascal) - 50, 70, 100, 150, 200 až 250.\nMezi hlavní výhody patří dobrá zpracovatelnost a snadná aplikace.\n\nOznačení písmeny:\n\nDrcený polystyren se může přidávat do betonů podlah (polystyrenbeton) - snížení hmotnosti, zlepšení tepelně-izolačních vlastností.\n\nZpravidla desky 1250 x 600 mm, nejčastěji s polodrážkou nebo kolmou hranou, pro použití na sokl se zdrsněným povrchem pro lepší přilnutí lepidla (Styrodur).\nNenasákavý, různé barevné provedení. Vyrábí se extruzí (vytlačováním) taveniny krystalového polystyrenu za současného sycení vzpěňovadlem, které po uvolnění tlaku umožní na konci vytlačovací hubice napěnění materiálu. Extrudovaný polystyren (XPS) je podobný deskám, vyrobeným ze zpěňovatelného polystyrenu (EPS). Technologie výroby desek je ale odlišná. Oba druhy výrobků mají ale základ v polystyrenu. [3]\n\nKvůli hořlavosti EPS a XPS se do nch přidávaly bromované zpomalovače hoření, zejména hexabromcyklododekan (HBCDD). Od roku 2015 se tento retardér nepoužívá, byl nahrazen polymerem bromovaným retardérem.\nKompaktní polystyreny lze snadno i násobně recyklovat. Obdobně lze postupovat s EPS bez HBCDD [6]. Starší typy s HBCDD je nutno energeticky využít, přičemž se retardér hoření rozloží na neškodné produkty. [8]\n\nPolystyrenová vlákna (mezinárodní zkratka PS) jsou výrobky z polystyrenu.\n\nJako způsob výroby se v odborné literatuře zmiňuje zvlákňování z taveniny, výlučně ve formě monofilu. Vlákna se používají jako materiál na zvukovou a elektrickou izolaci. Fyzikální vlastnosti vláken nejsou veřejně známé, objem jejich výroby se ve statistikách o polystyrenu neuvádí.\n\nVe 2. dekádě 21. století jsou publikovány obsáhlé zprávy o výzkumu a možném praktickém použití elektrostaticky vyrobených polystyrenových nanovláken na membrány ke speciálním filtrům, obvazový medicinský materiál s výtečnou ochranou proti infekcím aj.\n\nwww.epscr.cz \"Izolační praxe č.13\"\n\n\n"}
{"id": "47256", "url": "https://cs.wikipedia.org/wiki?curid=47256", "title": "Kigezi", "text": "Kigezi\n\nKigezi je region na jihozápadě Ugandy zahrnující distrikty Kabale, Kanungu, Kisoro a Rukungiri, které jsou součástí formální Západní oblasti. Na východě hraničí s ugandským královstvím Ankole, na západě s Demokratickou republikou Kongo, na jihu pak se Rwandou. Je to krásná země sopečných pohoří, majestátních pahorkatin a údolí, jezer a dalších přírodních divů velkolepé krásy. Charakteristická jsou pro tento region terasovitá pole. Dříve byl region přezdíván jako „Švýcarsko východní Afriky“. Centrem regionu, který od roku 1974 netvoří územněsprávní celek, je město Kabale.\n\nJako v celé Ugandě je i zde úředním jazykem angličtina. Jinak se zde hovoří vesměs bantuskými jazyky. Region obývají kmeny Bakiga, Bafumbira, Bahororo, Baňarwanda a Batwa. Hovoří se zde jazyky rukiga, ruhororo a kiňarwanda.\n\nDo roku 1974 byl region distriktem náležejícím do formální Západní oblasti. Distrikt Kigezi se členil na 5 okresů: Bufumbira, Kinkizi, Ndorwa, Rukiga a Ruzhumbura. Roku 1974 byl distrikt Kigezi zrušen a rozdělen mezi několik distriktů. V letech 1976 – 1989 byla Západní oblast zrušena a kigezské distrikty začleněny do tehdejší Jižní provincie. Od roku 1989 jsou zdejší distrikty opět součástí obnovené Západní oblasti. V červenci 2001 pak byl z distriktu Rukungiri vyčleněn nový distrikt Kanungu. V návrzích ugandských federalistů na přeměnu Ugandy ve federaci, figuruje Kigezi jako jeden z nových spolkových států.\n\n"}
{"id": "47259", "url": "https://cs.wikipedia.org/wiki?curid=47259", "title": "Apatrida", "text": "Apatrida\n\nApatrida nebo také apolita je osoba, která není státním příslušníkem žádného státu, nepožívá proto ochrany žádného státu. Apatridismus (apolitismus) tedy znamená mezinárodněprávní bezdomovectví. Po celém světě jde asi o 10 milionů osob, které nemají žádnou státní příslušnost.\n\nVzniká v důsledku nesourodosti vnitrostátních úprav o nabývání státního občanství. Např. narodí-li se dítě rodičům státním občanům země, podle jejíchž zákonů dítě nedědí státní občanství po rodičích (kde lze státní občanství nabýt pouze narozením na jejím území), na území jiného státu, a to takového, jenž uznává zásadu nabývání státního občanství pouze po rodičích – vlastních státních občanech, nikoliv na základě narození na daném území. Dítě tak nezíská státní občanství ani po rodičích, ani státní příslušnost státu, na jehož území se narodilo. Druhým případem vzniku bezdomovectví je ztráta státního občanství, aniž by současně nabyl jiné.\n\nV roce 1954 byla dohodnuta \"Úmluva o postavení osob bez státního občanství\", podle ní má apatrida postavení jako uprchlík, kromě sdružovacího práva a práva na zaměstnání.\n\nV roce 1961 byla přijata \"Úmluva o omezení případů bezdomovectví\", čehož se má podle jejích ustanovení dosáhnout přiznáním státního občanství všem osobám, které se narodí na území státu a staly by se jinak bezdomovci (platí pro státy, kde se uplatňuje zásada nabývání státního občanství po rodičích tzv. \"ius sanguinis\"). Dále udělí smluvní státy státní občanství i osobě, která se nenarodila na území státu a která by jinak byla bezdomovcem, pokud jeden z rodičů měl v době narození dítěte občanství tohoto státu (v případě států, které používají pro nabývání státního občanství zásadu \"ius soli\" – podle místa narození dítěte).\n\nStátní občanství je právní vztah mezi státem a jeho občanem, který zahrnuje řadu vzájemných práv a povinností. Jedná se například o právo občana vstupovat na území svého státu a žít v něm, nebo naopak jeho povinnost vykonávat ve svém domovském státě vojenskou službu. Na státní občanství je také přímo vázána řada základních lidských práv, jako třeba právo volební, které stát obvykle garantuje pouze svým občanům. Tato práva jsou pro osoby bez státního občanství nedosažitelná, a problematický je pro ně často také přístup k dalším základním právům.\n\nDětem bez státního občanství bývá odepřeno právo navštěvovat státní školy, tyto jsou potom odkázány na studium na školách soukromých a často nemají žádnou možnost dosáhnout vysokoškolského vzdělání (např. v Thajsku). Nedostatečné vzdělání potom negativně ovlivňuje další profesní život jednotlivců bez státního občanství. Nemohou vykonávat některá povolání právě kvůli nedostatečné kvalifikaci, jiná jsou pro ně potom nedosažitelná jednoduše proto, že jsou vyhrazena pouze občanům daného státu. Ztížený je také přístup k systému sociálního zabezpečení a často i k lékařské péči. Lidé bez státního občanství jsou tak uvězněni v chudobě bez jakékoli možnosti ze z nepříznivé životní situace vymanit.\n"}
{"id": "47260", "url": "https://cs.wikipedia.org/wiki?curid=47260", "title": "Doubravka Přemyslovna", "text": "Doubravka Přemyslovna\n\nDoubravka, též Dobrava († 977) byla dcerou českého knížete Boleslava I. z rodu Přemyslovců a od roku 965 manželkou knížete Měška I., zakladatele polského státu. Byla také sestrou českého knížete Boleslava II., Mlady a Strachkvase.\n\nDoubravka, po německu Guta či Bona, což znamená \"dobrá\", se narodila zřejmě někdy mezi lety 933 a 936. Byla svěřena do výchovy řádových sester, patrně v klášteře v bavorském Řezně (Regensburgu), kde později studovali i její bratr Strachkvas a sestra Mlada.\n\nStarší historiografie tvrdí, že Doubravka byla poprvé provdaná za míšeňského markraběte Günthera von Merseburg, se kterým měla mít syna Ekkeharda I. V roce 1895 tuto hypotézu vyslovil historik Oswald Balzer. Saský letopisec Thietmar Merseburský, který zaznamenal i události českých dějin, totiž nazval Guncelina, bratra Ekkeharda I. (syna Günthera z Merseburgu), bratrem Boleslava Chrabrého, v případě pravdivosti této hypotézy syna Doubravky z druhého manželství.\n\nJisté je, že se Doubravka roku 965 vdala za polského knížete Měška. Měškovi porodila zcela jistě jednoho syna, pozdějšího polského krále Boleslava Chrabrého, a možná i druhého syna – českého knížete Vladivoje – a dceru, švédskou a dánskou královnu Sigrid.\n\nDoubravka značně přispěla k tomu, že Měšek I. přijal křest. Letopisec Thietmar Merseburský o Doubravce píše:\n\nKněžna Doubravka se podílela nejen na křtu svého manžela, ale i na christianizaci jeho země. Přivedla si s sebou do Polska skupinu kněží a mnichů, mezi nimiž se možná nacházel i budoucí první polský biskup Jordan. Připisuje se jí založení kostelů sv. Trojice a sv. Víta v Hnězdně a Panny Marie na Ostrowie Tumskim v Poznani.\n\nManželství Doubravky a Měška utvrdilo česko-polské porozumění, které vydrželo až do kněžniny smrti. Když v roce 973 po smrti Oty I. Velikého došlo na uznání nového panovníka, Doubravčin manžel Měšek i bratr Boleslav II. podpořili stejného kandidáta na následnictví Oty − bavorského vévodu Jindřicha II. Svárlivého.\n\nDoubravka zemřela v roce 977. Józef Ignacy Kraszewski ve své knize z roku 1888 napsal, že byl odkryt její hrob v hnězdenské katedrále pod prostým křížem. Obecně se však místo posledního odpočinku kněžny Doubravky považuje za neznámé.\n\nPo smrti Doubravky vztahy mezi Čechami a Polskem značně ochladly.\n\n\n"}
{"id": "47262", "url": "https://cs.wikipedia.org/wiki?curid=47262", "title": "Doubravka", "text": "Doubravka\n\nDoubravka může znamenat:\n\n\n\nČeské Budějovice\n\n\n\n\n"}
{"id": "47265", "url": "https://cs.wikipedia.org/wiki?curid=47265", "title": "Lorenzův atraktor", "text": "Lorenzův atraktor\n\nLorenzův atraktor, zavedený Edwardem Lorenzem v roce 1963, je nelineární trojdimenzionální deterministický dynamický systém odvozený ze zjednodušených rovnic vynucené konvekce v atmosféře. Pro jistou množinu parametrů systém vykazuje chaotické chování a zobrazuje to, co se dnes nazývá podivný atraktor; to bylo dokázáno W. Tuckerem v roce 2001. Podivný atraktor v tomto případě je fraktál s Hausdorffovou dimenzí mezi 2 a 3. Grassberger (1983) odhadl Hausdorffovu dimenzi na formula_1 a korelační dimenzi na formula_2.\n\nSystém vzniká v laserech, dynamech, a specifických vodních kolech.\n\nkde formula_6 je Prandtlovo číslo a formula_7 je Rayleighovo číslo (redukované). formula_8, ale obvykle formula_9,\nformula_10 a formula_7 se mění. Systém vykazuje chaotické chování pro formula_12, ale zobrazuje zamotané periodické orbity pro další hodnoty formula_7. Například pro formula_14 vzniká formula_15 prstencové klubko.\n\n\n"}
{"id": "47268", "url": "https://cs.wikipedia.org/wiki?curid=47268", "title": "Mandolína", "text": "Mandolína\n\nMandolína je strunný hudební nástroj vzhledem připomínající kytaru. Vyvinula se podle některých názorů ve středověku z loutny, podle jiných z mandory nebo kvinterny. Dnešní podobu mandolíny získaly v sedmnáctém století v Neapoli. Používaly se jako sólové i doprovodné nástroje, často též (podobně jako dříve mandory) jako horní sbor loutnových a později kytarových orchestrů.\n\nMandolina je laděna stejně jako housle (G-D-A-E). (Některé skupiny středověké hudby používají mandolíny v kvinternovém ladění, zvukový efekt je, vzhledem k blízkému příbuzenství nástrojů, velmi podobný.) Struny jsou zdvojené. Má výrazný pronikavý zvuk a hraje doprovody - údery na druhou dobu, seknutí. Používají se také ozdoby jako tremolo nebo vybrnkání sóla. V současné době je hra na mandolínu stále rozšířenější, obzvláště v bluegrassu, jinak spíše zřídka ve folku nebo rocku.\n\nV dnešní době se používá celá řada typů mandolíny. Jedna z nejrozšířenějších je mandolína využívaná hráči country - je často elektroakustická a je opatřena snímačem. Nemá kulatý ozvučný otvor uprostřed, ale dva úzké na stranách ozvučné desky - podobně, jako housle. Tento typ mandolíny dodává mnoho světových výrobců - nejznámější je asi Fender (který ovšem většinu nástrojů dnes vyrábí v Číně). Klasické mandolíny bývají dvou základních typů: a) s rovnou zadní deskou b) se zadní deskou vypouklou, vyrobenou z dýh střídavě světlé a tmavé barvy - tento typ bývá označován, jako tzv. \"portugalská mandolína\" , nebo \"portugalka\".\nPoměrně kvalitní klasické mandolíny vyráběl mnoho desítek let i český závod CREMONA. Jejich výroba byla však nedávno zastavena, protože záplava čínského zboží představuje cenově neporazitelnou konkurenci. Novou českou mandolínu si tedy už zřejmě nikdy nekoupíte, leda od soukromého výrobce.\n\nMandolína je praktický hudební nástroj. Její malé rozměry jsou výhodou na cestách i při samotném hraní. Člověk hrající na mandolínu nezabírá o nic více místa, než člověk bez mandolíny. Malé děti na ní rády zkouší hrát, je jim rozměrově bližší, než kytara. Rovněž akordové hmaty jsou o něco jednodušší, než kytarové. Může však představovat problém pro lidi s velkými a silnými prsty, těm se může stát hra na uzoučký hmatník poněkud obtížnou.\n\n\n"}
{"id": "47270", "url": "https://cs.wikipedia.org/wiki?curid=47270", "title": "Linear predictive coding", "text": "Linear predictive coding\n\nLinear Predictive Coding (LPC) je kódovací algoritmus ztrátové komprese pro zajištění representace spektrální obálky digitalizovaného hlasového signálu v komprimované formě. Je to jeden z nejefektivnějších způsobů analýzy a zpětné konstrukce hlasového signálu použitelného pro low-bit-rate kodeky.\nNa straně vysílání musí proběhnout analýza hlasového signálu a jeho komprese a na straně příjmu obnova původního hlasového signálu s pokud možno co nejmenší deformací.\nLPC při provádění analýzy vychází z předpokladu, že hlas je generován zdrojem (hlasivkami), kde na hlasivkové štěrbině závisí průběh a intenzita generovaných vokálů a na krku a ústech, které tvoří jakýsi tubus, který pak způsobuje různé rezonance což dává hlasu jeho charakteristické zabarvení pro každého člověka.\nLPC při analýze hlasu nejprve prostřednictvím filtrů (inversní filtrace) oddělí tyto rezonanční kmitočty a pak provede analýzu zbytku hlasu. Protože lidská řeč sestává z opakujících se zvukových elementů, je možné z nich sestavit jakousi databázi. Zbytek hlasu je pak asociován se záznamy v této databázi. Na stranu volaného se pak přenesou odkazy do této databáze + informace o charakteristice hlasu. Jejich zpětnou syntézou vznikne vysoce věrná podoba původního hlasu.\n\nCelkový model lidského hlasového traktu můžeme zapsat jako čistý IIR filtr:\nPredikovaný signál formula_5 je dán lineární kombinací několika předchozích vzorků (odtud název):\nChyba predikce je rozdíl skutečné a predikované hodnoty:\nK výpočtu LPC koeficientů můžeme použít autokorelační koeficienty formula_8:\nAutokorelační koeficienty můžeme odhadnou na rámci délce N vzorků korelační metodou (signál vně rámce je považován na známý ale nulový), což vede ke stejným koeficientům formula_10. Získáme korelační koeficienty formula_11, o nichž platí vztah formula_12.\nNa základě těchto korelačních koeficientů můžeme přímo spočítat LPC koeficienty řešením soustavy rovnic:\nV případě maticového zápisu této soustavy rovnic ji můžeme řešit algoritmem Levinson-Durbin (matice je symetrická a Töplitzova):\nAlgoritmus postupně zvyšuje řád prediktoru formula_17 od 1 do P:\nVýsledkem jsou koeficienty formula_4 filtru formula_27.\n\n"}
{"id": "47272", "url": "https://cs.wikipedia.org/wiki?curid=47272", "title": "Laterální plavební kanál Mělník – Vraňany", "text": "Laterální plavební kanál Mělník – Vraňany\n\nLaterální plavební kanál Mělník – Vraňany je průplav mezi Vraňany a Mělníkem v okrese Mělník ve Středočeském kraji v České republice. Jeho účelem je umožnit velkým říčním lodím plout po klidné hladině a vyhnout se nebezpečnému proudu v posledních peřejích na Vltavě před soutokem s Labem. Kanál je 10,1 km dlouhý.\n\nKanál se stavěl v letech 1902-1905 a kromě samotného prokopání a vyzdění kanálu byl současně postaven Vraňanský jez s vorovou propustí, u které kanál začíná. Přes kanál bylo počátkem 20. století vybudováno osm mostů a především dvoukomorové zdymadlo u Hořína, které překonává více než osmimetrový rozdíl hladin. Zdymadlo Hořín je technická památka.\n\nZdymadlo Hořín kanál rozděluje na horní a dolní část. Horní část kanálu má šířku 18 až 36 m, délku přes 6 km a hloubku 2,4 až 3 m. Po jeho délce jsou rozmístěna čtyři obratiště. Na začátku kanálu jsou 20 m široká vrata pro jeho uzavření v případě velké vody. Provoz v kanálu je jednosměrný a je řízen světelnou signalizací s výhybnou v Lužci nad Vltavou. Dolní plavební kanál v úseku Hořín - Mělník má šířku 18 až 40 m a minimální hloubku 2,5 m.\n\nTento laterální plavební kanál spolu s plavebními komorami umožnil splavnit Vltavu u jejího ústí do Labe. Horní část je příležitostně využívána pro závody ve veslování na dlouhé trati. Kanál je využíván při vodní turistice k návratu z Mělníka do Vraňan.\n\nNa Vraňanském jezu byla v letech 2004 - 2006 vybudována malá vodní elektrárna s vodorovně umístěnou Kaplanovou turbínou a špičkovým instalovaným výkonem 2,75 MW. Část technologie pro přenos VN (TR suchý 3500kVA, 23/6kV) byla dodána společností Power-Energo,s.r.o. \n"}
{"id": "47277", "url": "https://cs.wikipedia.org/wiki?curid=47277", "title": "Perm", "text": "Perm\n\nPerm je závěrečnou geologickou periodou prvohor (paleozoikum) a je součástí eónu fanerozoika. Počátek permského útvaru se klade 298 milionů let (Ma) zpět do minulosti a jeho spodní hranice je vymezena ve stratotypu u Aidaralašského potoka v Jižním Uralu v severním Kazachstánu – 50 km od města Akťubinsk, kde je hranice vymezena výskytem konodonta \"Streptognathodus „wabaunsensis“\" či \"Streptognathodus isolatus\". Konec permu a začátek triasu je určen ve stratotypu v Mej-šan, okresu Čchang-sing (Changxing), provincii Če-ťiang, Čína – , kde nastupuje konodont druhu \"Hindeodus parvus\" v evoluční linii \"Hindeodus latidentatus\" – \"Hindeodus parvus\" – \"Isarcicella isarcica\" ve vrstvě 27c. Konec permu je kladen 252 milionů let (Ma) zpět.\n\nÚtvar perm dostal název podle města Perm v Rusku. Pojmenoval ho tak britský geolog sir Roderick Murchison ve čtyřicátých letech 19. století, když studoval horniny z tamní oblasti. \n\nDělení permu se stále vyvíjí, nicméně se obecně dělí na starší spodní perm (autun a saxon) a mladší svrchní perm (thuring). Dnes se přihlíží k novým nálezům, a perm se proto dělí na tři oddělení cisural (assel, sakmar, arktinsk, kungur), guadalup (road, word, capiten), loping (wuchiapig, changsing). Ve starší literatuře se kontinentální sedimenty spodního permu označují jako červená jalovina, svrchního permu jako zechstein. V alpsko-karpatské oblasti jsou detritické sedimenty nazývány verrucano. V severní Americe byl pro kontinentální spodní perm vyčleněn stupeň dunkard, pro mořský wolfcamp a leonard. Permské horniny jsou většinou pevninské červené a mělké mořské usazeniny.\n\nOproti karbonu se rozložení kontinentů příliš nemění. Na jižním pólu se nacházela Antarktida, na severním Kamčatka. Přiblížení Gondwany k severoatlantickému kontinentu umožnilo migraci zástupců fauny i flóry. Na jejím severním okraji se v pásmu od Tibetu přes Írán do Turecka táhly riftové systémy v podobě mikrokontinentů. Klima se stává stále sušším (až pouštního rázu), o čemž svědčí červená barva sedimentů a četná ložiska evaporitů. Začínají ustupovat gondwanské ledovce a na konci permu jsou ledovce pouze na australském kontinentu. V oblasti dochází k mořské transgresi a nastupuje mírné klima, velmi příznivé pro uhlotvornou vegetaci. Stejně příhodné podmínky nastaly i v severovýchodní Asii. Glossopterisová flóra proniká daleko na sever (na sibiřský štít) společně se zástupci obojživelníků a plazů.\n\nDoznívá variské vrásnění ve slabých projevech sálské fázi v oblasti Evropy a na Urale. V severní Americe patří horotvorné pohyby v appalačské geosynklinále alleghanské orogenezi. Ve svrchním permu začíná i období vulkanického klidu, které přetrvává až do konce mezozoika. Vyvrásněním uralské geosynklinály dochází ke spojení evropského a sibiřského kontinentu.\n\nPokračuje vývoj velkých foraminifer (mají i horninotvorný význam). Vymírají tabulátní a čtyřčetní koráli stejně jako stromatopory. Nastává konec dominantního postavení brachipodů v bentické fauně (\"Productacae\", \"Neospirifer\", \"Dielasma\"). Početné útesy tvoří mechovky. Stratigraficky významní zůstávají goniatiti (\"Properrinites\", \"Medlicotta\", \"Araxoceras\"), většina však během permu vymírá. Hojní jsou mlži, a to i sladkovodní, objevují se první praví amoniti. Koncem permu vymírají trilobiti, mizí i některé skupiny hmyzu (Palaeodictyoptera), jejich místo zaujímají jiné – brouci, motýli. Velmi hojní byli ostnokožci, hlavně lilijice a poupěnci. Perm je obdobím všeobecného rozvoje obratlovců. V moři převládají žraloci a zástupci rodu \"Palaeonisida\", kteří měli šupiny kosočtverečného tvaru pokryté silnou vrstvou pevné hmoty zvané ganoin. Kostry těchto ryb patří mezi nejčastější paleontologické nálezy obratlovců (v ČR v boskovické brázdě a podkrkonošské pánvi). Ke konci permu téměř vymírají krytolebci (první nálezy jejich koster v ČR pocházejí z roku 1872 od Černé Hory. Bohaté naleziště objevil Josef Augusta v roce 1924 v okolí Bačova u Letovic). Známý je také severoamerický rod \"Diplocaulus\" s charakteristickou \"bumerangovitou\" hlavou. Pod názvem \"Saurichnites\" jsou dochovány stopy krytolebců v bahně permských močálů. Nejdůležitější skupinou se však stávají plazi. Většina patří dvěma řádům – Captorhinomorpha a Pelycosauria. První představuje nejprimitivnější plazy (býložravé i masožravé). Postupně se rozděluje na dvě větve, z nichž jedna vede přes savcovité plazy k savcům a člověku, druhá k dosud žijícím ještěrkám, želvám a ptákům. Ve svrchním permu Afriky se objevuje řád Eosuchia, nevelcí, avšak pohybliví a draví ještěři, předchůdci dodnes žijící haterie (\"Sphenodon\", Nový Zéland). Z řádu Pelycosauria se postupně vydělují tři větve. První z nich reprezentuje rod \"Varanosaurus\", jehož zástupci žili převážně ve vodě a živili se rybami. Druhou zastupují býložravci rodu \"Edaphosaurus\" s charakteristickými trnovitými výběžky obratlů. Masožravý rod \"Dimetrodon\" ze spodního permu Severní Ameriky (rovněž s \"hřbetní plachtou\") je typickým zástupcem větve třetí.\n\nŘád Pelycosauria během permu mizí v severní Americe, zatímco v Africe a Asii se z něho vyvíjí řád Therapsida. Jeho zástupci měli tělo pokryté srstí a byli teplokrevní. Byli menšího vzrůstu, měli však již řádu progresívních znaků, kterými se blížili savcům (diferenciace chrupu, menší počet kostí lebky, redukce délky a počtu žeber, končetiny dobře přizpůsobené chůzi apod.). Typickým představitelem byl například býložravý \"Dicynodon\" či dravý \"Cynognathus\". \n\nVe spodním permu má stále karbonských ráz s převahou výtrusných a kapraďosemenných rostlin. Naopak ve svrchním permu již dominují nahosemenné rostliny, které jsou předzvěstí nové etapy ve vývoji rostlin – mezofytika. Výtrusné rostliny náleží plavuním, přesličkám (\"Sigillaria\", \"Calamites\"), zejména v kontinentálních sedimentech jsou hojné kapradě a kapraďosemenné rostliny (\"Callipteris\"). Na kontinentu Gondwana pokračuje vývoj glossopterisové flóry prakticky beze změn. K významným rodům angarské flóry na Sibiři patří \"Angaropteridium\", v Číně je dominující rod \"Gigantopteris\". Z jehličnanů jsou významné rody \"Lebachia\", \"Ernestiodendron\" ve spodním permu, ve svrchním \"Ullmania\" a \"Voltzia\". Rychlá silicifikace v suchém aridním klimatu často vedla ke vzniku prokřemenělých stromů (araukaritů).\n\nV průběhu permu docházelo opět k menším vymíráním \"na pozadí\", se ztrátou biodiverzity v rozmezí jednotek procent. Větší událostí bylo vymírání na konci geologického věku guadalup (asi před 259,8 milionu let) a zejména pak na samotném konci permu před asi 251,9 milionu let. Jedná se o svým rozsahem největší známé vymírání v dějinách života na Zemi (alespoň v průběhu fanerozoika).\n\nVětší část je tvořena tzv. angarskou pevninou, nacházející se severně od mobilní oblasti Tethydy. V limnických pánvích pokračovala sedimentace z karbonu. Vrstvy jsou uhlonosné díky mírnému vlhkému klimatu. Významné jsou kuzněcká, tajmyrská a tunguzská pánev. Zásoby uhlí v tunguzské pánvi se odhadují na miliardy tun. Mobilní oblast Tethys se táhla od Egejského moře přes Krym, Kavkaz, Írán a Himálaje do Indonésie, kde se rozdělovala na severní větev vedoucí přes Japonsko na Sibiř a jižní, pokračující přes Nový Zéland a Antarktidu do jihoamerických And. V oblasti měl perm mořský vývoj s hojnými karbonáty (typická oblast je ostrov Timor).\n\nDoznívá alleghanská orogeneze v appalačské oblasti. V mezihorských pánvích sedimentují červené písčité vrstvy. Střední a jižní část kontinentu pokrývají mělké mořské pánve, zasahující z Mexického zálivu. Typickou oblastí je Texas s mocností uloženin až 2000 metrů. Ve spodním permu převažují faunisticky bohaté vápencové facie, ve svrchním útesy, lagunární facie s evapority. Červeně zbarvené sedimenty se objevují s mořskou regresí na konci permu. V oblasti Kordiller patří permu významná ložiska fosfátů (vysrážených za pomocí mikroorganismů z hlubokomořských vod).\nPřevažují kontinentální sedimenty s glossopterisovou flórou. Začínající oteplení zatlačuje ledovce a vytváří příznivé klima pro uhlonosné formace. Významné pánve jsou Karroo, konžská a brazilská. Na podložních ledovcových sedimentech spočívají limnické břidličné facie následované uhlonosnými vrstvami.\n\nIntermontánní pánve jsou zanášeny netříděnými klastiky s typicky červeným zbarvením. Spodní perm je doprovázen intenzívní vulkanickou činností. V Anglii se kontinentální limnické červené sedimenty nazývají pro podobu s devonem New Red Sandstone. Ve svrchním permu vniká mezi střední Anglii a Irsko pánev s mělkovodními klastickými a karbonátickými uloženinami. Na severu Německa a Polska sedimentují střídavě kontinentální a mořské vrstvy klastik (červená jalovina – Rotliegendes) s polohami evaporitů. V zechsteinu proniklo od SZ moře, přičemž v mělkých pánvích vznikla hospodářsky významná ložiska evaporitů (sádrovec, sůl kamenná, hořečnato-draselné soli) až 1000 metrů mocná. Sedimenty zechsteinu tvoří 4 cykly:\n\nVe Francii byl dle autunské pánve nazván stupeň autun – pestré vrstvy s polohami šedých sedimentů (se zbytky kapraďosemenných rostlin, jehličnanů, ryb). V sárské pánvi reprezentují spodní perm skupina kuselská a lebašská. Konec spodního permu je provázen výlevy ryolitových láv s akumulacemi tufů. \n\nNejúplnější sled je znám v Karnských Alpách – spodnopermské vápence, klastika, po hiátu (sálská fáze) brekcie, grödenské vrstvy, belerofontové vápence. Pestré klastické sedimenty v oblasti hory Monte della Verruca daly pojmenování těmto vrstvám verukáno.\n\nKontinentální klastika červené barvy představují molasovou formaci. Sledy jsou velmi chudé na organické zbytky. Rozsáhlá vulkanická činnost zahrnuje přechod od kyselých (ryolity, dacity gemerika a veporika) po bazické členy (bazalty hronika).\n\nVyvrásnění uralské geosynklinály přesunulo sedimentační prostor do předuralské pánve, spojující moře Tethys s dnešní arktickou oblastí. Klastika mají mocnost až 5000 metrů. Tvoří se ložiska soli kamenné a draselných solí. Jedná se o klasickou oblast permu, kde byl poprvé vyčleněn jako samostatný geologický útvar (název podle města Perm).\n\nV pánvích většinou sedimentace navazuje na karbonskou. Polopouštní klima se střídalo s vlhčími obdobími, kdy se ukládaly šedé sedimenty a slojky uhlí). Prostor většiny pánví se postupně zmenšoval a nastává údobí peneplenizace Českého masívu.\n\n\n"}
{"id": "47280", "url": "https://cs.wikipedia.org/wiki?curid=47280", "title": "Medresa", "text": "Medresa\n\nMedresa (: ) je islámská náboženská škola vyššího typu, nejčastěji založená při mešitě. Školou nižšího typu je potom maktab (mekteb, مكتب‎‎).\n\nMedresy se nacházejí hlavně v zemích, kde je rozšířen islám. Největší vliv mají ve východní části islámského světa, tedy v Íránu, Pákistánu a Afghánistánu, rozšířené jsou ale i v Saúdské Arábii, Indii, Filipínách, Singapuru a dříve i na území Albánii a Bosny a Hercegoviny (dnes je jich šest). Zatímco v prvních uvedených zemích, kde má islám velký vliv, je fungování medres samozřejmé jako víceméně běžné vzdělání, v oblastech rozvinutého světa, kde je islám dominantně zastoupen, hrají víceméně význam církevních škol.\n\nŠkoly jsou organizované islámskými obcemi, většinou tam, kde není dostatečně zajištěno vzdělání státem. Studium ženám není umožněno na všech medresách; a tam, kde tomu tak je, mají oddělené třídy.\n\nCelá řada současných islámských zemí převzala systém vzdělání nikoliv ze západních křesťanských států, ale z Osmanské říše. Medresy existovaly již za dob Seldžuckých Turků; během Osmanské nadvlády nad východním Středomořím a blízkým východem byly zřizovány masivně zhruba přelomu od 15. a 16. století., tedy za vlády sultána Mehmeda II. Osmané převzali předchozí školy a zdokonalovali je, např. tím, že je rozdělili podle různých stupňů. Tyto medresy nefinancoval přímo stát, ale systém tzv. nadací, známých jako vakf.. Nadace nesloužily pouze k financování škol, ale také i nemocnic, mešit a dalších staveb pro veřejné účely.\n\nMedresy vznikaly většinou při mešitách; na nově dobytých osmanských územích byl vždy nejprve zřízen muslimský svatostánek a potom až škola.\n\nV medresách se kromě náboženské věrouky, která hrála hlavní roli, vyučovalo také právo, literatura a další znalosti, které se považovaly v dobách středověké Osmanské říše považovány za významné. Na vyšší úrovni se pak studenti věnovali např. i medicíně, astronomii, matematice, fyzice, nebo logice a při školách tak vznikaly i nemocnice, knihovny a další pracovny. Ve větších osmanských městech (zhruba v dnešní Anatolii, hlavně pak na pobřeží) byly budovány rozsáhlé komplexy. Školy musely fungovat zcela v souladu s právem šaría. Vzdělání bylo většinou pětileté; studenti byli označování jako fakihové.\n\nV čele osmanských medres stál jako nejvyšší představitel tzv. muderis ( mudarris), který požíval vysoké vážnosti a jednalo se vždy o velmi vzdělanou osobnost. Jeho pomocníkem pak byl muid (suplent), který vykonával přesně tu práci, kterou mu muderis zadal. Muderisové byli zprvu jmenováni do čela medres na neomezenou dobu, později (od přelomu 16.–17. století) se však již jejich období časově omezovala, neboť množství škol rostlo, stejně jako počet vzdělaných lidí. Mezi jednotlivými kandidáty se vybíralo tak, že museli skládat zkoušky.\n\nMuderisové z významných škol v centru říše získávali kromě toho také i mnohé funkce a účastnili se různých slavností. Někteří z nich se dokonce dostali i k řízení jednotlivých vakufů. V okrajových oblastech působili často muderisové z významných a rozvinutích měst centra říše.\n\nMedresy byly s nástupem moderního sekularizovaného vzdělání likvidovány jako symbol zastaralého režimu s nezvdělaným obyvatelstvem. Například v Jugoslávii byly odstraněny po druhé světové válce v souvislosti s nástupem komunistického režimu, podobně byly likvidovány i ve střední Asii, která byla toho času součástí Sovětského svazu. Ostatní země potom začaly kopírovat západní model školství, což znamenalo omezení či snížení vlivu medres.\n\nPo teroristických útocích v roce 2001 a vyhlášení války proti terorismu prezidentem USA Georgem Bushem začaly být medresy, hlavně ty pákistánské, médii často považovány za centra radikálního islámu, ze kterých se rekrutují teroristé. Fakticky bylo již prokázáno spojení mezi některými medrasami a teroristickými organizacemi, a proto jsou v Pákistánu přísně kontrolovány.\n"}
{"id": "47283", "url": "https://cs.wikipedia.org/wiki?curid=47283", "title": "Zdymadlo Střekov", "text": "Zdymadlo Střekov\n\nZdymadlo Střekov, též známé jako Masarykova zdymadla či Zdymadla T. G. Masaryka, je zdymadlo na Labi v Ústí nad Labem, bezprostředně pod hradem Střekovem v místní části Střekov na pravém břehu a jižním výběžkem místní části Ústí nad Labem-centrum na levém břehu. Bylo vybudováno v letech 1924 až 1936. Účelem bylo především splavnit Labe v oblasti střekovských peřejí, které byly často nesjízdné. V době vzniku patřilo k největším zdymadlům v republice a k nejmodernějším v Evropě. Jedná se o předposlední stupeň na Labi, jenž stojí v cestě labské vodě na její cestě do Severního moře (poslední je labský stupeň v Geesthacht).\n\nPlavbě slouží dvě plavební komory, malá o rozměrech 2 × 82,5 m × 13 m a velká o rozměrech 170 m × 24 m. Jejich jmenovitá poloha je v říčním kilometru 767,48.\n\nVe vodní elektrárně, která je součástí zdymadla, jsou instalovány tři vertikální Kaplanovy turbíny o celkovém výkonu 19,5 MW. Tato elektrárna je zajímavá tím, že je využívána trvale – nejen v energetických špičkách, jak je obvyklé u převážné většiny podobných vodních děl. Kvůli nedokončeným pobřežním komunikacím dovoluje provozní řád vzdutí na 141,8 m n. m. a ze stejného důvodu byl snížen spád na 7 metrů a výkon na 3×5 MW. S celkovým výkonem 15 MW se jedná o největší průtočnou elektrárnu v povodí Labe.\n\nStřekovskou nádrží je vytvořeno jezero dlouhé 19,8 km o celkovém objemu 16,1 mil. m³. Kromě zajištění splavnosti snižuje nebezpečí vylití Labe z břehů v úseku Lovosice – Zálezly a umožňuje také odběry povrchové vody pro hospodářské účely.\n\nZajímavostí vodního díla je rybí přechod. V dělicím pilíři mezi jezem a elektrárnou byl zřízen rybí přechod komůrkového typu. Léta praxe ukázala, že s jeho pomocí migrují jen některé druhy středně velkých ryb. V současné době je přestavován s většími parametry tak, aby touto propustí mohly plout i velké ryby jako je např. losos. Na tuto investici přispívá ze svých fondů PHARE.\n\nZdymadlo je chráněná technická památka.\n\n"}
{"id": "47292", "url": "https://cs.wikipedia.org/wiki?curid=47292", "title": "Světový pohár ve skocích na lyžích", "text": "Světový pohár ve skocích na lyžích\n\nSvětový pohár ve skocích na lyžích pořádá Mezinárodní lyžařská federace (FIS) pro muže od sezóny 1979/1980. Jeho prvním vítězem byl Rakušan Hupert Neuper. Jediným Čechem, který seriál zatím vyhrál, byl v sezóně 2005/2006 Jakub Janda. Ženský světový pohár se koná od sezóny 2011/2012, první vítězkou byla Američanka Sarah Hendricksonová.\n\nSvětový pohár ve skocích na lyžích upravují zvláštní pravidla vyhlašovaná FIS.\n\nZávody SP smí absolvovat skokani, které nominuje jejich národní svaz a kteří již získali body v Grand Prix či SP nebo alespoň jednou bodovali v závodech Kontinentálního poháru v aktuální či loňské sezóně.\n\nPočet startujících z jedné země je omezen (podle pravidel na sezónu 2006–2007 na šest skokanů z jedné země s bonusy za postavení v pořadí SP, SP zemí, světovém žebříčku či Kontinentálním poháru). Pořádající země může postavit navíc 6 skokanů, tak zvanou \"národní skupinu\", což dává příležitost získávat zkušenosti mladým závodníkům.\n\nDo závodu smí obvykle nastoupit padesát závodníků (v letech na lyžích čtyřicet). První desítka v aktuálním pořadí SP má postup do závodu zaručen, ostatní skokani musejí absolvovat jeden kvalifikační skok a z nich postupuje 35 nejlépe bodovaných skokanů. Sportovec, který při svém pokusu upadne, avšak dosáhne alespoň 95% maximální délky skoku závodníka, který musel projít kvalifikací, se také může zúčastnit závodu.\n\nDo druhého kola závodu postupuje třicet nejlépe obodovaných skokanů z prvního kola. Opět platí, že skokan, jenž dopad neustál, ale dosáhne alespoň 95% délky letu vítěze prvního kola, postupuje v závodu dále.\n\nSpecifický průběh mají čtyři závody SP tvořící Turné čtyř můstků. O druhé kolo se bojuje K.O. systémem (1. v tabulce proti poslednímu postupujícímu z kvalifikace, 2. proti 49. atd.). Postupují pouze vítězové a pět poražených s nejlepším bodovým ohodnocením.\n\nSkokani dostávají body za dosažené umístění v jednotlivých závodech Světového poháru. Vítězem Světového poháru je závodník, který má na konci sezóny v součtu nejvíce bodů. Body jsou v jednotlivých závodech rozdělovány podle následující tabulky:\n\nPokud dosáhnou dva skokané stejného výsledku, obdrží i stejné body za příslušné umístění a následující příčka je vynechána.\n\nKaždé národní mužstvo tvoří čtyři skokané. Trenéři určí pořadí, v jakém budou jejich svěřenci nastupovat. Týmy nastupují dle pořadí v aktuálním žebříčku Světového poháru národů (od země s nejhorším skóre po nejlepší). Jakmile se vystřídají první skokani ze všech soutěžících států, následují druzí atd. Body skokanů z jednoho týmu se sčítají, do druhého kola postupuje osm nejúspěšnějších zemí (od osmé příčky po vedoucí tým). V druhém kole každý skokan absolvuje ještě jeden skok.\n\nV týmových závodech získávají družstva body podle následující tabulky:\n\nPrvní skokanský světový pohár začal v sezóně 1979–1980 těsně před Turné čtyř můstků závodem v italské Cortině d’Ampezzo. Závod vyhrál Toni Innauer z Rakouska, celý ročník ale získal po 25 závodech jeho krajan Hubert Neuper. Finálovým podnikem seriálu byl dvojzávod na středním a velkém můstku na slovenském Štrbském Plesu.\n\nNa české území se Světový pohár skokanů poprvé zastavil v průběhu druhého ročníku v lednu 1981, kdy se jeho pole po Turné čtyř můstků vydalo do Harrachova a Liberce. Obě střediska pak hostila závody Světového poháru střídavě se Štrbským Plesem, Harrachov také často se svým mamutím můstkem a podnikem v letech na lyžích, v čemž se střídal s nemnoha dalšími funkčními mamutími můstky (hlavně Planicí, Oberstdorfem, Vikersundem či Kulmem). I díky tomu patří Harrachov mezi sedm nejpravidelnějších pořadatelů závodů Světového poháru, do roku 2005 (včetně) zde organizovali pohárový závod šestnáctkrát, o rok později byl závod kvůli nepřízni počasí zrušen.\n\nZe všech pořadatelů pouze závody zařazené do Turné čtyř můstků nikdy nechyběly v kalendáři Světového poháru, dalšími tradičními hostiteli jsou hlavně můstky v Lahti, Planici, Engelbergu nebo proslulý Holmenkollen v Oslu. Ze zámořských zemí hostily Světový pohár zatím Japonsko (hlavně v Sapporu), Kanada (Thunder Bay) a Spojené státy (Lake Placid). Do Severní Ameriky se skokani obvykle vydávali na začátku nebo na konci sezóny, japonský závod býval zařazen přímo do prostředku sezóny. Zatím poslední závod v Severní Americe ale byl do Světového poháru zařazen v roce 2004.\n\nSeriál obvykle zahrnuje od 25 do 30 závodů (často dva na jednom můstku ve dvou dnech), začíná na konci listopadu a končí v březnu následujícího roku.\n\n\n\n\nČeši\n\n\nČeši\n\n\nV tabulce jsou uvedeni medailisté (do roku 2008) v závodech Světového poháru. Hlavním kritériem je počet vyhraných závodů. V případě rovnosti rozhoduje počet druhých míst, poté počet třetích míst.\n\n\n\n\n\n\n"}
{"id": "47295", "url": "https://cs.wikipedia.org/wiki?curid=47295", "title": "Hajabusa (sonda)", "text": "Hajabusa (sonda)\n\nHajabusa ( v původním významu, pro název sondy se používá přepis v hiraganě はやぶさ (探査機) hajabusa (tansaki) – sonda), (česky \"Sokol stěhovavý\"), předstartovní označení MUSES-C (Mu Space Engineering Satellite), byla japonská planetární sonda organizace JAXA, především určená k technologickým prověrkám komponent budoucích kosmických sond. Vedlejším cílem tohoto experimentu byl průzkum planetky (25143) Itokawa z bezprostřední blízkosti, přistání na jejím povrchu, odběr vzorků prachu a jeho doprava na Zemi.\n\nPostavila ji firma NEC Toshiba Space Systems, Ltd. (NTSpace), Jokohama (Japonsko). Provozuje ji Institute of Space and Astronautical Science (ISAS, od září 2003 součást organizace JAXA), Sagamihara (Japonsko).\n\nTříose stabilizovaná sonda tvaru čtyřbokého hranolu vybavená dvěma trojdílnými, po obou stranách tělesa sondy rovnoběžně umístěnými panely fotovoltaických baterií. Z hlediska technického se bude zkoumat:\n\n\nSonda nese iontový motor, používající jako pracovní látku xenon, ionizovaný mikrovlnným zářením a urychlovaný elektrostatickým polem. Pro potřeby autonomní navigace sonda nese:\n\n\nKromě toho sonda bude vypouštět speciální naváděcí cíle TM [=Target Marker] tvaru disku o průměru 10 cm s vysoce odrazivým povrchem. Na discích jsou vyleptána jména 877 490 osob. Pro průzkum planetky z oběžné dráhy kolem ní nese následující vědecké přístroje:\n\n\nPro průzkum okolí místa přistání nese malého skákajícího robota MINERVA. Odběrné zařízení vystřelením malého projektilu o hmotnosti několika gramů rychlostí 300 m/s do povrchu asteroidu zvíří drobný povrchový materiál (prach), který je následně shromážděn kuželovitou násoskou. Odběr vzorků se měl postupně uskutečnit na několika místech asteroidu při opakovaných přistáních. Pro dopravu vzorku na Zemi je sonda vybavena návratovým pouzdrem o hmotnosti 20 kg s padákovým systémem. Na horní podstavě sondy je umístěna pevná parabolická anténa pro spojení se Zemí.\n\nPředpokládané trvání expedice je 4,5 roku.\n\nSonda byla vypuštěna z kosmodromu Kagošima dne 9. května 2003 ve 4.29:25 UTC na meziplanetární dráhu, která byla průběžně měněna tahem palubního iontového motoru.\n\n19. května 2004 uskutečnila sonda gravitační manévr při průletu kolem Země ve výši 3725 km. V průběhu průletu kolem Země byly pořízeny ke kalibračním účelům snímky Měsíce a Země kamerou ONT-T.\n\nV druhé polovině srpna 2005 byl palubní iontový motor vypojen a s využitím korekčního motoru na chemická paliva začala sonda uskutečňovat setkávací manévr s planetkou Itokawa.\n\n12. září 2005 zakotvila ve vzdálenosti 20 km od cíle. Nácviky sestupu k povrchu planetky se uskutečnily ve dnech 4. listopadu, 9. listopadu a 12. listopadu 2005.\n\nPrvní pokus o přistání a odběr vzorků sonda provedla 19. listopadu. Přistání po dvou poskocích bylo sice úspěšné a sonda setrvala na povrchu planetky necelých 30 minut, než opět odstartovala, ale z technických důvodů se odběr vzorků neuskutečnil.\n\n26. listopadu došlo k opakovanému pokusu, završenému přistáním na povrchu planetky v 22:07 UTC na dobu necelé minuty. Pokus o odběr vzorku prachu byl zřejmě neúspěšný. Vzhledem k úniku paliva z pohonného systému byla sonda uvedena do nouzového režimu a došlo ke ztrátě spojení.\n\n30. listopadu bylo oznámeno, že byla obnovena komunikace se sondou, ovšem nefunguje její orientační systém.\n\n6. prosince se sonda nacházela ve vzdálenosti 550 km od planetky Itokawa a pomalu se od ní vzdalovala. V tomto období se podařilo zachytit vysílání palubního radiomajáku a následovala celá řada testů a pokusů činnost sondy obnovit. S využitím Xenonu z pohonného iontového systému bylo dosaženo kontroly orientace sondy v prostoru.\n\n8. prosince došlo k náhlé ztrátě orientace sondy v prostoru a k opětovné ztrátě spojení se sondou. Dle názoru řídícího centra v důsledku náhlého odpaření malého množství paliva. Bylo předpovězeno, že v důsledku změny mechanických momentů dojde po několika měsících k ustálení chaotického pohybu sondy v prostoru a pravděpodobně bude možno opět obnovit spojení.\nBylo vyčísleno, že pravděpodobnost obnovení spojení bude 60% v prosinci roku 2006 a 70% na jaře roku 2007.\n\n23. ledna 2006 byl opět zachycen radiomaják sondy a v následujících dnech byla sonda opět stabilizována a došlo k opětovnému navázání spojení.\n\n6. března se sonda nacházela ve vzdálenosti 13 000 km před planetkou Itokava a vzdalovala se od ní rychlostí 3 m/s.\n\n1. června bylo oznámeno, že byla obnovena činnost 2 ze 4 iontových motorů a sonda se pokusí uskutečnit návrat zpět na Zemi.\n\n25. dubna 2007 byly zapojeny iontové motory a sonda, nacházející se ve vzdálenosti 81 mil. km od naší planety, zahájila návrat k Zemi.\n\n29. srpna byla obnovena činnost 3. iontového motoru – C (společně s již funkčními motory B a D).\n\n29. října došlo k ukončení první fáze návratového manévru.\n\n4. února 2009 došlo k opětovnému spuštění motorů a zahájení druhé fáze návratového manévru.\n\n4. listopadu byl automaticky vypojen iontový motor D z důvodu jeho degradace.\n\n19. listopadu agentura JAXA oznámila, že kombinací iontového generátoru motoru B a neutralizeru motoru A se podařilo vytvořit funkční pohonnou jednotku s dostatečným výkonem. Z celkové změny rychlosti 2200 m/s nutné pro návrat na zemi již byla provedena změna o 2000 m/s a zbývalo uskutečnit manévry o rozsahu 200 m/s\n\n5. března 2010 se sonda nacházela na dráze, která ji zaručovala průlet okolo Země ve vzdálenosti Měsíce. Byly vypojeny pohonné motory aby mohla být změřena přesná dráha sondy pro uskutečnění korekcí (TCM) nutných k přistání pouzdra sondy na Zemi.\n\n27. března se sonda nacházela na dráze, která ji zaručovala průlet ve vzdálenosti 20 000 km od Zemského centra. Tímto byla ukončena fáze přiblížení sondy od planetky Itokawa k Zemi.\n\n6. dubna byla ukončena korekce dráhy TCM-0 pro nasměrování letu sondy do těsnějšího okolí Země.\n\n4. května byla ukončena další korekce dráhy TCM-1 pro nasměrování letu sondy do těsnějšího okolí Země. Nacházela se ve vzdálenosti okolo 17 mil. km od Země.\n\n5. června byla ukončena korekce dráhy TCM-3. Ta upravila dráhu tak, aby přistávací modul po oddělení od sondy dopadl do oblasti základny Woomera v Austrálii. Sonda se nacházela ve vzdálenosti okolo 3,6 mil. km od Země.\n9. června poslední korekce dráhy TCM-4 trvající 2,5 hodiny, která jemně doladila místo přistání v Austrálii\n\n13. června v 10:51 se návratové pouzdro oddělilo od zbytku mateřské sondy. Ve 13:51 vstoupilo oddělené návratové pouzdro a sonda do atmosféry Země. Sonda, bez tepelných štítů, plánovaně zanikla v prudkém žáru nad Austrálií. Pouzdro přistálo na padáku v jižní Austrálii ve vojenské oblasti Woomera.\n\n14. června bylo návratové pouzdro po nočním přistání nafoceno z vyhledávacího vrtulníku.\n\nKrom otestování pro JAXA nových technologií bylo zjištěno, že i přes potíže s odběrovým zařízením sondy přistávací pouzdro skutečně přineslo na Zemi kolem 1500 mikroskopických (<10μm) zrnek z asteroidu Itokawa.\n\nO misi sondy Hajabusa byl v Japonsku mj. natočen film.\n\n\n"}
{"id": "47296", "url": "https://cs.wikipedia.org/wiki?curid=47296", "title": "Rolba", "text": "Rolba\n\nNázev Rolba je používán ve více významech:\n\nJméno Rolba mají i další podniky (např. bary).\n"}
{"id": "47302", "url": "https://cs.wikipedia.org/wiki?curid=47302", "title": "Apelativum", "text": "Apelativum\n\nApelativum je obecné jméno, tedy takové jméno, které není vlastním jménem (propriem), například \"kůň, radost, kámen\" (v protikladu ke jménům jako \"Tomáš\" nebo \"Fantomas\"). Apelativizace proprií, krátce jen apelativizace (méně často též deproprializace, v onomastice též deonymizace), je proces vývoje jazyka, vlastně zvláštní případ metonymie, jimž se původní vlastní jméno stává obecným a zpravidla rozšiřuje svůj význam. Vlastní jméno osoby, jejíž jméno bylo apelativizováno, se nazývá eponym.\n\nNejčastěji tímto způsobem vznikají obecná slova z názvů výrobců. Například:\n\n\n\n\n\nVelké množství běžně užívaných apelativ je odvozeno od názvů firem nebo jejich zboží. V takovém případě dochází k zobecnění původního unikátního názvu (obchodní značky), a původně unikátní název je v původní či modifikované podobě používán i na konkurenčí výrobky (\"lux\", \"žiletky\" apod.). V některých případech je to poučenějším spotřebitelům všeobecně známé (např. \"lux\"). V jiných případech (\"džíny\", \"rifle\", \"talián\" aj.) už naopak většinová veřejnost původní význam vůbec nezná.\n\nO tom, zda je apelativizace obchodní značky výhodou, nebo nevýhodou, se vedou spory. Mnohdy závisí na konkrétních okolnostech, které musí vzít tvůrce značky v úvahu.\n\nBěžnější je opačný vývoj, kdy obecné jméno se stane vlastním jménem firmy, výrobku, osoby, geografického útvaru (toponyma) apod. – např. Např. hlubina → důl Hlubina, rusky мир (\"mir\", česky mír; svět) → Мир (Mir, vesmírná stanice), firma \"Snaha\", město \"Červený Kostelec\", pan \"Tlustý\". Takový jev se nazývá proprializace (onymizace).\n\nTéměř všechna vlastní jména vznikla původně ze jmen obecných nebo jejich zkratek. Pojmenování onymizovanými apelativy byla typická pro země bývalého východního bloku (např. kolej \"Hvězda, Větrník,\" ropovod \"Družba\", noviny \"Práce, Rudé právo, Jiskra,\" družstvo \"Svornost\").\n\nNauka o vlastních jménech a jejich původu se nazývá onomastika.\n\nNěkdy podobným způsobem vznikají nová slova i ze jmen osob – například některé -ismy (např. \"šovinismus\", \"marxismus-leninismus\" aj.), \"Potěmkinova vesnice\", \"je to takový malý Hitler\", \"jet na Pražáka\" (vlastně jako Pražák, tj. bezohledně); v těchto případech jde však o složitější situace než je pouhá apelativizace. K jisté apelativizace dochází, vzhledem k tomu, že se ale slovo mění formálně (odvozováním) nebo jde o určitou frazeologickou jednotku (ustálenou vazbu), nejde o apelativizaci v pravém slova smyslu a tyto výrazy se ani nepíší s malým písmenem. Označení posledního dne v roce, \"s/Silvestra\", nejde o apelativizaci vůbec, nýbrž o metonymii (jméno světce se přenáší na název dne, ale nevznikají nové jiné dny s označením \"silvestr\"). Podobnou metonymií je např. spojení \"čtu Čapka\", \"půjčil jsem si dvě Němcové\", \"všichni ti Hitchcockové\" ( = Hitchcock a mu podobní).\n\n\n"}
{"id": "47304", "url": "https://cs.wikipedia.org/wiki?curid=47304", "title": "Tramvajová doprava v Mostě a v Litvínově", "text": "Tramvajová doprava v Mostě a v Litvínově\n\nV severočeských městech Most a Litvínov se nachází společná tramvajová síť s rozchodem kolejí 1435 mm a délkou přibližně 18,6 km, kterou provozuje Dopravní podnik měst Mostu a Litvínova.\n\nNa konci 19. století se město Most, hornické centrum celé oblasti, prudce rozvíjelo. Přibývaly nové závody, kam museli dojíždět lidé. Situace se nakonec stala neúnosnou, a tak v roce 1893 byla navržena trať parní tramvaje. Druh pohonu však byl změněn na elektrický, stavět se začalo v roce 1899. 7. srpna 1901 byla první trať (dlouhá 12,9 km), vedoucí od nádraží přes Kopisty, Růžodol a Horní Litvínov do Janova zprovozněna, meziměstský úsek vedl východněji než dnešní trasa. Celá trať byla jednokolejná s tehdy obvyklým a oblíbeným rozchodem 1 000 mm.\n\nKoncem roku 1917 byla síť prodloužena o úsek na Čepirožskou výšinu. Do druhé světové války se ale již více nerozšiřovala, pouze v roce 1938 bylo, opět na Čepirožské výšině, provedeno menší prodloužení. V souvislosti s výstavbou petrochemických závodů v Záluží, které měly za války strategický význam, byla k nim zavedena trať, která částečně využívala vlečky k dolu Minerva. Ke konci války, v roce 1945, byly chemické závody v Mostě a jeho okolí vybombardovány, rovněž došlo i ke zničení meziměstské tramvajové tratě; kvůli tomu se síť dočasně rozpadla na litvínovskou a mosteckou část.\n\nPo válce bylo nutné tratě opravit, to bylo provedeno již během pár měsíců po skončení bojů. V rámci dvouletky byly dokonce zdvoukolejněny a přeloženy některé úseky, jako např. trať k nádraží. Kolem roku 1950 bylo v Mostě v provozu 5 tramvajových linek, objevily se i nové tramvaje typu 6MT pořízené z Teplic. Dalším důležitým úkolem byla modernizace meziměstské tratě, rozhodlo se tak o výstavbě moderní rychlodrážní a normálněrozchodné trati. Její první úsek byl v Litvínově uveden do provozu 1. dubna 1957. \n\nV souvislosti s tím musely být vyřazeny staré tramvajové vozy dřevěné konstrukce s lyrovými sběrači, které byly nahrazeny tramvajemi typu Tatra T1, Tatra T2 a později Tatra T3. Modernizace tramvají zároveň k roku 1959 ukončila provoz trolejbusové sítě, která se tím stala nadbytečnou. \n\nV roce 1961 byla rychlodráha prodloužena do Velebudic (k současné vozovně), zároveň tak byl k 24. březnu definitivně ukončen provoz tramvají úzkorozchodných. V 70. letech se tramvajová síť, stejně jako celé město Most, musela připravit na přestěhování. Díky předchozím úpravám se však nejednalo o tak náročný proces. Přemístění města bylo dokončeno do roku 1978, trať byla přemístěna do koridoru na úpatí Hněvína a úsek přes starý Most byl opuštěn. Téhož roku byla rovněž postavena trať k novému mosteckému nádraží.\nStarý Most byl vyklizen a později zbourán, nahradilo ho tehdy moderní sídliště pro 65 000 obyvatel. Poslední rozšíření proběhlo roku 1981 jako krátké prodloužení na novou smyčku ve Velebudicích. V 80. a 90. letech v Mostě jezdily i tramvaje Tatra KT8D5 a Tatra T5B6, „kátéčka“ však byla roku 1997 odprodána do maďarského Miskolce. V prvních letech 21. století přibyly nízkopodlažní tramvaje zcela nové (Škoda 03T).\n\nVětšina vozového parku se skládá z modernizovaných tramvají Tatra T3, v provozu jsou také dva nízkopodlažní vozy Škoda 03T. Na konci roku 2012 byla dodána první nízkopodlažní tramvaj VarioLF plus. Nadbytečné vozy typu Tatra T3SUCS byly během roku 2013 odprodány do různých ukrajinských tramvajových provozů, zejména do Oděsy.\n\nTramvaje dnes jezdí na čtyřech linkách č. 1–4, s rozšiřováním sítě se prozatím nepočítá. V září 2016 vypsal DP výběrové řízení na pořízení 2 vozů o délce 20–24 metrů. Spolu dodávkami vozů VarioLF by tak počet nízkopodlažních vozidel mohl dosáhnout až 60 % vypravovaných vozů.\n\nV současné době jsou v Mostě a v Litvínově v provozu osobní tramvajové vozy těchto typů:\n\nJako historický je veden vůz Tatra T5B6 ev. č. 273, vyrobený pouze ve dvou prototypech. Oba jezdily v Mostě a Litvínově v pravidelném provozu v letech 1979 až 1990\n\nAč je místní síť poměrně malá, má dvě vozovny:\n\n\n\n"}
{"id": "47306", "url": "https://cs.wikipedia.org/wiki?curid=47306", "title": "Lux", "text": "Lux\n\nLux (latinsky \"světlo\") může znamenat:\n\n"}
{"id": "47308", "url": "https://cs.wikipedia.org/wiki?curid=47308", "title": "Spolková rada", "text": "Spolková rada\n\nSpolková rada, \"Bundesrat\", označuje:\n\n\n\ndále, v dějinách Německa, zastoupení německých států a říšský suverén:\n"}
{"id": "47309", "url": "https://cs.wikipedia.org/wiki?curid=47309", "title": "Guy Berryman", "text": "Guy Berryman\n\nGuy Rupert Berryman (* 12. dubna 1978) je baskytaristou britské hudební skupiny Coldplay.\n\nNarodil se ve městě Kirkcaldy, ve Skotsku, ale ve věku 12 let se přestěhoval do anglického Kentu. Na basovou kytaru začal hrát, když mu bylo 13.\n\nS Coldplay začal hrát na Londýnské univerzitě, předtím působil ve skupině \"Time Out\".\n\nMezi Berrymanovy hudební vzory patří například James Brown, The Beatles, Kool & The Gang nebo Pink Floyd.\n\n"}
{"id": "47317", "url": "https://cs.wikipedia.org/wiki?curid=47317", "title": "Stará škola (synagoga)", "text": "Stará škola (synagoga)\n\nSynagoga Stará škola (\"Altschul\") v Praze byla nejstarší synagogou na pražském Josefově. Její vznik se datuje do přelomu 11. a 12. století, nejstarší informace o ní existuje z roku 1142. V průběhu staletí byla několikrát přestavována, pobořena, vypálena a poškozena velkými požáry (např. z let 1541 a 1689). Stála na místě nynější Španělské synagogy až do roku 1867, kdy byla zbořena. Podle dochovaných písemných pramenů byla jedinou starší synagogou v Praze již pouze synagoga, která se nacházela na Újezdě v pražském podhradí. Tato synagoga byla zničena pravděpodobně v 11. století.\n\nStará škola sloužila v závěru své existence jako synagoga pro pražské německy mluvící reformní židy. Z důvodu špatného stavu Staré školy i neadekvátní rekonstrukce v novogotickém slohu bylo rozhodnuto o demolici synagogy a nahrazení novou budovou, která by lépe odpovídala potřebám moderní doby a jasněji zdůrazňovala reformní charakter synagogy.\n\nStará škola měla být údajně synagogou, kterou postavili a využívali Židé z byzantského kulturního prostředí, kteří se s místní židovskou komunitou nikdy zcela nesžili, čímž se vysvětlovala její poloha poněkud stranou od vlastního jádra bývalého pražského ghetta. Při velikonočním pogromu r. 1389 byla vypálena a pobořena. Roku 1516 vyhořela a 1536 byla opět opravena. Mezi lety 1604 – 1622 byla prováděna rekonstrukce, při které byla prodloužena. Při velkém požáru Prahy roku 1689 byla poškozena, ale již následujícího roku opět obnovena. V letech 1693 až 1704 však byla z rozkazu císaře uzavřena, poté otevřena, díky představenému Samuelu Taussigovi.\n\nV roce 1744 vypověděla císařovna Marie Terezie Židy z Prahy a Čech – toto nařízení bylo sice zrušeno o 2 roky později, ale mezi lety 1745 – 1748 byla Stará škola zpustošena. V roce 1750 pak obnovena na náklad primase židovského ghetta Israela Frankla Spira. V roce 1754 vyhořela a následně byla rekonstruována. Od roku 1837 se v synagoze sloužila reformovaná bohoslužba a uplatnila se i doprovodná synagogální hudba. Stalo se tak zejména zásluhou orientalisty a hebraisty Leopolda Zunze, kazatele Michaela Sachse a překladatele prof. Saula Isaaca Kaempfa. Ve čtyřicátých letech 19. století došlo k novogotické přestavbě interiéru. Tato přestavba však nebyla hodnocena jako nejšťastnější. Synagoga nedostačuje a proto je 1867 zbořena a na jejím místě od roku 1868 vyrůstá synagoga Španělská.\n\n\n"}
{"id": "47321", "url": "https://cs.wikipedia.org/wiki?curid=47321", "title": "Splitsko-dalmatská župa", "text": "Splitsko-dalmatská župa\n\nSplitsko-dalmatská župa (chorvatsky Splitsko-dalmatinska županija) je župa v chorvatské Dalmácii, v jižním cípu země. Jejím hlavním městem je Split.\n\nŽupa hraničí na severu s Šibenicko-kninskou župou, na východě s Federací BiH a na jihu s Dubrovnicko-neretvanskou župou. Území Splitsko-dalmatské župy je hornaté, přímořské, s mnohými ostrovy (Brač, Hvar, Vis). Neprotéká tudy žádná větší řeka. Nejdůležitější pro celou oblast je turistika, mnoho lidí z celé Evropy jezdí do místních kulturně bohatých měst i krajiny - díky vápencové krajině jsou zde pozoruhodné krasové útvary, obdivuhodný je především masív Biokovo chráněný v Chorvatsku jako přírodní park, což je obdoba naší CHKO. Velmi lákavé je také moře; během posledních desetiletí se z malých rybářských vesniček stala přímořská letoviska (např. Makarská riviéra). Obyvatelé jsou Chorvati, žije jich tu 463 000 na ploše o rozloze 4534 km².\n\n\n"}
{"id": "47323", "url": "https://cs.wikipedia.org/wiki?curid=47323", "title": "Transkripce (lingvistika)", "text": "Transkripce (lingvistika)\n\nTranskripce v lingvistice představuje:\n\nPoužívá se např. pro přepis výslovnosti cizích slov a jmen ve slovnících, zeměpisných názvů na mapách a v médiích či pro přepis výslovnosti v lingvistických textech. To, že je založena na výslovnosti, má za následek, že konkrétní schéma transkripce odráží nejen zdrojové a cílové písmo, ale i zdrojový a cílový jazyk. Důraz na výslovnost také odlišuje transkripci od transliterace, která se snaží zachovat pokud možno kompletní informaci o původním pravopisu v původním písmu.\n\nPro zápis zvukové stránky jazyka se ve fonetice a fonologii používají následující typy transkripce:\n\nFonetická transkripce se snaží o co nejpřesnější záznam výslovnosti, zapisuje se obvykle do hranatých závorek:\n\nFonetická transkripce se často používá například v dvojjazyčných slovnících.\n\nFonologická transkripce je přepis textu pomocí fonémů, který neodpovídá zcela přesně výslovnosti. Obvykle se zapisuje mezi lomítka. Pro zápis jednotlivého fonému se používá znak odpovídající alofonu, který je považován za základní způsob výslovnosti:\n\nMorfonologická transkripce zaznamenává stavbu slov na úrovni morfonémů. Obvykle se zapisuje mezi složené závorky. Příklad ukazuje způsob morfonologické transkripce kmenového morfému, v jehož rámci dochází ke střídání fonémů v tvarech \"knih-a – kniz-e – kniž-ní – kníž-ka\". V uvedeném příkladu dochází ke strídání hlásek v rámci dvou morfonémů:\n\nJe-li třeba odlišit grafický zápis používaný v daném jazyce podle příslušných pravidel pravopisu, je možné umístit text mezi ostré závorky:\n\nPro přepis zvukové stránky jazyka se používají znaky fonetické abecedy, nejčastěji mezinárodní fonetické abecedy (IPA) nebo americké (APN, APA) anebo – jak je obvyklé v českém prostředí – znaky národní abecedy, kterou daný jazyk (čeština) používá, doplněné podle potřeby o znaky jiné.\n\n\nVýjimečně se provádí transkripce i mezi dvěma abecedami, které obě využívají stejné písmo. Důvodem bývají technické obtíže se zadáváním, zobrazováním a tiskem znaků, které se v cílovém jazyce nevyskytují, výjimečně též velký rozdíl mezi výslovností určité skupiny znaků ve zdrojovém a v cílovém jazyku. Do prvně jmenované kategorie patří odstraňování či nahrazování cizokrajných diakritických znamének (např. \"è\" → \"e\", \"ñ\" → \"ň\"), ale také nahrazování znaků, které jsou specifické pro určitý jazyk a nepodobají se ostatním písmenům (např. islandské \"ð\" a \"þ\" lze nahradit \"dh\", resp. \"th\"). Do druhé kategorie patří např. příležitostné přepisování albánského \"Hoxha\" (jméno někdejšího albánského diktátora) do češtiny jako \"Hodža\".\n\nPřestože abecedy založené na cyrilici používá řada navzájem velmi vzdálených jazyků, většina transkripčních schémat vychází z výslovnosti v ruštině. Většina transkripčních schémat z cyrilice do latinky se shoduje v přepisu následujících znaků:\n\nTranskripce znaků, které nejsou běžně dostupné ve všech abecedách postavených na latince, bývá ovlivněna cílovým jazykem:\n\nUvedená pravidla se nejčastěji používají pro transkripci jmen známých osobností v médiích, méně žádoucí je takto nejednotné přepisování zeměpisných názvů na mapách. Lingvistické publikace obvykle nepoužívají transkripci, ale transliteraci, přičemž ve výše uvedených případech jsou velmi blízko českému přepisu (liší se však např. přepisem \"х\", které se přepisuje jedním znakem buď jako \"h\", nebo jako \"x\"). Blízko k českému přepisu má také doporučení OSN (vydané na základě návrhu někdejší sovětské vlády), jehož cílem je sjednotit přepis ruských vlastních jmen do latinky. Transkripce jmen (obyčejných) žijících osob se obvykle řídí přepisem, který mají uveden v cestovním pase. Ruští úředníci, kteří pasy vydávají, se při transkripci neřídí jednotnými pravidly, nejčastěji lze však pozorovat vliv anglického a francouzského pravopisu. Znaky, jejichž transkripce naopak závisí na zdrojovém jazyku, zahrnují následující\n\nZvláštní kapitolou je srbština, která umožňuje použití cyrilice i latinky a definuje vzájemně jednoznačné zobrazení\nmezi oběma abecedami.\n\nŘecká abeceda je úzce svázána s jediným jazykem, řečtinou. Vzhledem k dlouhé historii tohoto jazyka se ovšem liší zvyklosti pro transkripci starověkých písemných památek (včetně jmen hrdinů řeckých bájí) od transkripce novořečtiny (např. současných zeměpisných názvů). Řečtina má poměrně složitý pravopis, takže transkripce (s důrazem na výslovnost) se nutně bude lišit od transliterace (s důrazem na pravopis).\n\nVětšina transkripčních schémat z (novo)řečtiny do latinky se shoduje v přepisu následujících znaků:\n\nVýjimkou ovšem mohou být některé skupiny znaků, např. \"μπ\" se čte \"b\" na začátku slova a \"mb\" uprostřed, \"ντ\" se čte na začátku \"d\" a uprostřed \"nd\", \"γε\" se čte \"je\", \"γκ\" se čte \"g\", ale \"γκε\" se čte \"nkje\", \"γγ\" se čte \"ng\", ale \"γγε\" se čte \"nje\" atd. Díky změkčené výslovnosti \"γ\" před některými samohláskami tak narazíme nejen na přepis \"Agios Nikolaos\" (\"Αγιος Νικολαος\", \"Svatý Mikuláš\"), ale též \"Ajios Nikolaos\", \"Ayios Nikolaos\" apod. Skupina \"τζ\" se čte \"dz\", ale zřídkakdy se to projevuje při transkripci. Písmeno beta (\"β\") se někdy přepisuje jako \"b\", někdy (díky své současné výslovnosti) jako \"v\". Písmeno \"χ\" se obvykle přepisuje jako \"h\", ale v českém kontextu je (opět díky výslovnosti) běžnější přepis \"ch\".\n\nZvuk odpovídající českému \"i\" lze v řečtině zapsat pěti způsoby: \"ι, η, υ, ει, οι\". Některá schémata přepisují všechny tyto skupiny jako \"i\", některá ponechávají původní pravopis u \"ei\" a \"oi\", některá odlišují \"υ\" (jako \"y\" nebo \"u\") a úplná transliterace odlišuje (různými způsoby) i \"η\". Podobně je to s \"αι\", které se čte (a někdy též přepisuje) jako \"e\". Skupiny \"αυ\" a \"ευ\" se čtou \"af\", resp. \"ef\", což je také jedna z používaných transliterací. Alternativně se používá \"av, ev\" nebo \"au, eu\". Skupina \"ου\" se čte a někdy přepisuje \"u\", alternativní přepis je \"ou\".\n\nDiakritická znaménka, kterými se v řečtině volitelně vyznačuje přízvuk a některé další jevy, se obvykle do latinky nepřepisují (alespoň pokud jde o transkripci a ne transliteraci).\n\nArabské písmo se používá vedle arabštiny pro zápis několika indoevropských (např. perština, paštština, urdština) a turkických (např. ujgurština) jazyků. Za částečný mezinárodní standard pro transkripci arabštiny (zejména u zeměpisných názvů) lze považovat anglický a francouzský přepis, protože mu (často vzhledem ke své koloniální historii) dávají přednost arabsky mluvící země.\n\nV samotné arabštině najdeme řadu hlásek, které indoevropské jazyky neznají, takže při transkripci je potřeba najít jejich nejbližší ekvivalent; není pak výjimkou, že skupině znaků odpovídá jediný zdrojový znak, nebo že se některý zdrojový znak při přepisu úplně ztratí. Bezproblémové z tohoto hlediska jsou následující znaky:\n\nDalší znaky se vyslovují způsobem, který Evropan jen obtížně odliší od výslovnosti některých výše jmenovaných, a přepisují se proto obvykle stejným písmenem. Z transkripce arabštiny proto nelze zpětně získat původní pravopis:\n\nObvyklou skupinu znaků, jejichž přepis se liší v závislosti na cílovém jazyku, tvoří ج (do češtiny \"dž\", do angličtiny a francouzštiny \"j\", při přepisu z egyptské arabštiny kvůli odlišné výslovnosti \"g\"), خ (do češtiny \"ch\", do angličtiny a francouzštiny \"kh\"), ش (do češtiny \"š\", do angličtiny \"sh\", do francouzštiny \"ch\"), غ (do češtiny \"g\" nebo \"gh\", do angličtiny \"gh\", do francouzštiny \"rh\") a ق (do češtiny \"k\", do angličtiny a francouzštiny \"q\").\n\nArabština obvykle nezapisuje krátké samohlásky (i když na to má prostředky). Protože transkripce má aproximovat výslovnost, v přepisu by samohlásky chybět neměly. Na rozdíl od některých jiných písem proto arabštinu nedokáže přepsat člověk, který neumí arabsky, jen s použitím převodní tabulky. Spisovná arabština rozlišuje pouze tři samohlásky (\"a\", \"i\" a \"u\"), ale v transkripcích se často objevuje i \"e\", kterému má výslovnost některých arabských dialektů blíže. Tři dlouhé samohlásky se zapisují pomocí znaků, které v jiném kontextu představují souhlásky či polosamohlásky: ا (samohláska \"ā\", o souhlásce viz níže), ى (samohláska \"ī\", souhláska \"j\" (při přepisu do češtiny) neboli \"y\" (při přepisu do angličtiny)) a و (samohláska \"ū\", souhláska \"w\").\n\nPísmeno álif (ا) jako souhláska představuje ráz, který předchází samohlásce, jež je z pohledu latinky „na začátku slova“. V důsledku toho se nepřepisuje, i když to vypadá, jako by jeho ekvivalentem byla samohláska \"a\", \"i\" nebo \"u\". Také souhláska ع se vyslovuje jako Evropanem těžko zvládnutelný hrdelní zvuk a při přepisu se buď úplně vynechává, nebo se přepisuje různými apostrofy, v odborněji laděných kontextech se používá malé \"c\" jako horní index: \"al-Irāq\". Apostrofem se přepisuje nebo se vypouští také znak hamza, který se objevuje samostatně nebo nad a pod dlouhými samohláskami: ء ,ؤ ,إ ,ئ ,أ.\n\nV transkripci arabštiny lze objevit i další jevy, ke kterým je potřeba znalost jazyka: např. zdvojená písmena (v původním arabském textu zdvojená nejsou) či upravený člen před konkrétními souhláskami (název letoviska شرم الشىخ se vyslovuje a přepisuje \"Šarm aš-Šajch\", přestože v původním arabském pravopisu není \"aš\", ale \"al\").\n\nNearabské jazyky používající arabské písmo většinou nemají řadu specificky arabských hlásek, příslušná písmena se v nich ale stejně vyskytují např. v běžných muslimských jménech \"(Muhammad)\". Bývají v nich lépe vyznačeny krátké samohlásky. A samozřejmě mají své vlastní souhlásky, které arabština nemá a kvůli nimž bylo nutné původní arabské písmo rozšířit. Nejběžnější jsou následující: پ (\"p\"), چ (\"č\") a گ (\"g\").\n\nAni hebrejština obvykle nezaznamenává samohlásky. Na rozdíl od spisovné arabštiny se v hebrejštině můžeme setkat i se samohláskami \"e\" a \"o\". V hebrejštině navíc pro některé znaky existuje dvojí výslovnost, ražená a třená, kterou je při přepise třeba zohlednit.\n\nUpravené hebrejské písmo se také používá pro zápis jidiš a některé formy aramejštiny a mandejštiny.\n\nZnaky א a ע se vyslovují jako ráz, které se na začátku slova obvykle nepřepisují vůbec (přepsané slovo pak začíná samohláskou), uprostřed slova se rovněž vynechávají nebo zvýrazňují apostrofy.\n\nČínské písmo využívá repertoár desetitisíců znaků, takže při přepisu do jiného písma se téměř jistě část informace ztratí. Transkripce více než kde jinde závisí na zdrojovém jazyku, protože tentýž znak se jinak vyslovuje v (mandarínské) čínštině, jinak v kantonštině, jinak ve tchajwanštině a jinak třeba v japonštině.\n\nPokud jde o přepis ze samotné čínštiny, její fonetický systém je relativně jednoduchý. Každý znak odpovídá právě jedné slabice, která se skládá z počáteční souhlásky \"(iniciály)\" a z \"koncovky\", která je tvořena jednou nebo více samohláskami a v některých případech ještě koncovým [n], [ng] nebo [r]. Slabika dále může mít jeden ze čtyř tónů nebo být tónově neutrální. Existuje několik systémů přepisu čínštiny do latinky, které většinou respektují repertoár iniciál, koncovek a tónů, takže správně přepsaný text lze převádět z jednoho systému do druhého. Ve světě nejrozšířenější je systém pinyin (též hanyu pinyin), podporovaný vládami ČLR a Singapuru, dále tongyong pinyin doporučený na Tchaj-wanu, Wade-Gilesova transkripce a český přepis Oldřicha Švarného (s platností od 1. 1. 2009 byl na Tchaj-wanu uzákoněn jako jediný oficiální přepis také hanyu pinyin).\n\nTóny se většinou vyznačují jen v lingvisticky orientovaných publikacích a běžná média (např. při přepisu jmen čínských osobností) je ignorují. Vzhledem k tomu, že odborné publikace (i české) používají téměř výhradně mezinárodně uznávaný pinyin, zřídkakdy se setkáme s tóny vyznačenými v jiných transkripčních systémech.\n\nKromě otázky, jak zapisovat jednotlivé iniciály a koncovky a zda a jak vyznačit tóny, musí transkripce čínštiny stanovit i další pravidla pro dělení slov (čínština mezery mezi slovy nedělá), značení hranic slabik uvnitř slov tam, kde by mohlo dojít k chybnému čtení, a pravidla pro psaní velkých písmen. Jména, která byla do čínštiny foneticky přepsána z latinky, se obvykle přepisují z čínštiny do svého původního pravopisu a k čínské výslovnosti se nepřihlíží: např. \"Washington\" se tedy nepřepisuje do pinyinu jako \"Huáshèngdùn\", což by normálně odpovídalo čínským znakům, kterými se zapisuje.\n\nPro přepis z kantonštiny je de-facto standardem systém vyvinutý na Yaleské univerzitě, pro japonštinu se používá systém rómadži (skupinový název) podporovaný samotnými Japonci (i když pravidla českého pravopisu doporučují i zde odchylky pro citovaná slova uvnitř českého textu; pokud se nejedná o ustálený pravopis, je lépe používat přepis podle systému čekošiki rómadži a vyhýbat se přepisu, určeného pro anglicky mluvící hebonšiki rómadži nebo jiným přepisům, původně určeným pro jiné jazyky).\n\nNásledující tabulka obsahuje přepis nejběžnějších čínských znaků některými jmenovanými systémy.\n\n\n"}
{"id": "47332", "url": "https://cs.wikipedia.org/wiki?curid=47332", "title": "Rolba na úpravu ledové plochy", "text": "Rolba na úpravu ledové plochy\n\nRolba na úpravu ledové plochy je zařízení určené k úpravě ledové plochy zimních stadionů.\n\nOznačení vzniklo z konkrétní značky stroje (Rolba) jazykovým jevem zvaným apelativizace. Vznikla i odvozená slova rolbovat, rolbař, urolbovaný.\n\nStroj je umístěn na řiditelném podvozku. Motor je určen nejen k pohybu vozidla, ale i jeho pracovní části. Součástí rolby je i nádrž s vodou a sklápěcí kontejner na zbytky odstraněného ledu. Sklápěcí radlice je umístěna za rolbou, nikoliv před ní, jak je obvyklé například u buldozerů. Některé rolby jsou elektrické, jiné vybavené spalovacím motorem.\nPři práci povrch ledu nejprve seřízne (podobně jako silniční fréza živičný povrch) a poté uhladí (tzv. vyžehlí) pomocí několik milimetrů tenké vrstvy vody, kterou trysky rolby nanesou na seříznutý povrch.\n\nRolbu pro úpravu ledové plochy vynalezl v roce 1949 Frank Zamboni, Ital žijící v Kalifornii.\n\n\n"}
{"id": "47333", "url": "https://cs.wikipedia.org/wiki?curid=47333", "title": "Homosféra", "text": "Homosféra\n\nHomosféra je část atmosféry Země, v níž se s výškou složení mění jen minimálně. Zasahuje do výše cca 100 km. Přibližně 90 % vzduchu tvoří dusík a kyslík. Ve výšce 25 km nad povrchem Země je zvýšená koncentrace ozónu.\n\nNad homosférou se nalézá heterosféra.\n"}
{"id": "47334", "url": "https://cs.wikipedia.org/wiki?curid=47334", "title": "Heterosféra", "text": "Heterosféra\n\nHeterosféra je část atmosféry Země, v níž s výškou ubývá zastoupení dusíku a kyslíku a narůstá podíl vodíku a helia. Heterosféra začíná ve výšce zhruba 100 km a zasahuje až do výšky 500–700 km.\n\nPod heterosférou se nalézá homosféra.\n"}
{"id": "47335", "url": "https://cs.wikipedia.org/wiki?curid=47335", "title": "Karma (ohřívač)", "text": "Karma (ohřívač)\n\nKarma je v Česku zobecnělý název pro průtokový plynový ohřívač vody. Pojmenování vzniklo apelativizací jména firmy, která v Čechách toto zařízení vyráběla, a to odkazuje ke jménu zakladatele – Karel Macháček.\n\nVoda je v karmě ohřívána hořícím plynným palivem. Používá se v domácnostech nebo tam, kde není velká spotřeba teplé vody. Někdy jsou kombinované s plynovým kotlem pro ústřední topení. Běžné domácí karmy mají výkon řádově 10 kW, a stíhají tak ohřívat několik litrů vody na teplotu asi 70°C za minutu. \n\nPři poruše karmy a nedokonalém hoření a spalování uhlíku v malých špatně větraných místnostech, se spaliny dostávají do místnosti a způsobují otravu oxidem uhelnatým.\n\n"}
{"id": "47336", "url": "https://cs.wikipedia.org/wiki?curid=47336", "title": "Sněžná rolba", "text": "Sněžná rolba\n\nSněžná rolba je speciální pásové vozidlo, určené k pohybu ve svažitém zasněženém terénu a k úpravám lyžařských tratí (běžeckých i sjezdových)\nObecné označení vzniklo ze značky stroje Rolba jazykovým jevem zvaným apelativizace. Vznikla i odvozená slova rolbovat, rolbař, urolbovaný (sníh).\n\nSněžná rolba je, podobně jako sněžné dělo a lyžařský vlek, nezbytným vybavením lyžařského střediska. Povrch vytížené sjezdovky se upravuje dle potřeby, nejčastěji však každý den. V případě napadnutí čerstvého sněhu, i vícekrát za sebou. Rolby pro úpravu sjezdovek používají radlici a frézu. Fréza je v prostoru za pásy a pomocí rotujících válců se zuby, narušuje a rozmnělňuje sníh za rolbou, který je následně hlazen přítlačnou gumou tzv. finišerem.\n\nRolba k úpravě lyžařských běžeckých stop za sebou táhne speciální nástavec frézy s prořezávací lištou a dvěma specificky tvarovanými bloky, které vytvářejí stopu.\n\nRolba se používá též k dopravě po zasněžených územích – horách či severských a polárních oblastech. Před rozšířením rolby se k dopravě v zasněžených horách užívalo k podobným účelům převážně saní tažených ručně či koňmi. Rolba je schopná jízdy i po velmi strmých svazích v případě, že je vybavena přídavným navíjecím zařízením, lidově navijákem.\n\nZ historického hlediska se vývoj roleb, více či méně shoduje, s technologickým pokrokem většiny oblastí strojírenství.\n\nZatímco první rolby byly ve většině případů vybaveny benzínovým agregátem, dnešní stroje jsou vždy vybaveny přeplňovaným dieselovým agregátem, jehož velikost a výkon je volena dle podmínek, ve kterých je rolba nasazena. K přechodu na dieselové agregáty došlo přibližně na přelomu 70. a 80. let 20. století. Ke změně došlo zejména z výkonových a ekonomických důvodů. Dnes jsou rolby vybavovány nejmodernějšími dieselovými motory, který splňují ty nejpřísnější ekologické normy. Samotný pohon rolby je obstaráván hydraulickým pohonem, nikoliv mechanicky, jako například u automobilů. V dnešní době je standardním formátem pohonu dieselový agregát, který je připojen přímo na rozdělovací převodovku se třemi výstupy. 1. a 2. výstup pohánějí pojezdová čerpadla, která následně pohánějí hydromotor zakončený planetovou převodovkou, která umožňuje co nejlepší přenos výkonu na samotné pásy. Zároveň je možné nezávisle na sobě ovládat oba pásy najednou. 3. výstup pohání čerpadlo samostatného hydraulického okruhu, kterým se ovládají přídavná zařízení.\n\nV roce 2012 představila firma Pisten Bully model 600E+, který se od ostatních liší použitím elektromotorů namísto hydromotorů, ale pouze pro pohyb stroje, přídavná zařízení jsou stále poháněna systémem hydraulickým, zejména kvůli přesnosti, se kterou lze pomocí tohoto systému přídavná zařízení ovládat. Tento systém pohonu je známý taktéž jako diesel-elektrický pohon, běžně používaný v lokomotivách železniční dopravy.\n\nVýkon rolby je tedy rozdělen 2/3 pohon pojezdu a 1/3 přídavná zařízení (převážnou část výkonu této části však spotřebovává fréza, až 90 %). Přídavná zařízení také prošla značnými změnami a vývojem, především z důvodů zefektivnění hydraulických zařízení. Například první frézy vlastně vůbec nebyly frézy, jen válce, které s nevelkou efektivitou rovnaly terén za strojem. Oproti tomu dnes se používají frézy s nejmodernějšími technologiemi jako je například elektronicky řízené kopírování terénu a další. Radlici se dostalo také značného pokroku zejména v rozšíření z 4polohového sytému na systém 12polohový.\n\nRolby jsou dnes navíc vybaveny speciálním navíjecím zařízením, které napomáhá s pohybem v nejobtížnějším terénu. Naviják má plynule regulovatelnou sílu tahu (dnes až 4,5 tuny, tedy 45 kN). Délka lana se různí, nejčastěji však bývá lano dlouhé 1000 až 1400 metrů.\n\n"}
{"id": "47337", "url": "https://cs.wikipedia.org/wiki?curid=47337", "title": "Přívoz", "text": "Přívoz\n\nPřívoz je soustava zařízení umožňující překonání řeky nebo obdobné vodní plochy pomocí plavidla. Mořský přívoz (přes úžinu, záliv apod., někdy i přes vzduté ústí řeky), přesněji převozní loď, se nazývá trajekt.\n\nStaročeský výraz přievoz se vývojem změnil na přívoz. Nověji se prosadila též varianta převoz, zejména v odlišných významech (převoz vozidlem) ale pro převážení přes vodu převažuje starší varianta „přívoz“.\n\nPřevozní loď je plavidlo, které zajišťuje přepravu napříč vodní cesty a které je jako převozní loď klasifikováno oprávněným orgánem. (čl. 1.01 písm. h \"Řádu plavební bezpečnosti na vodních cestách České a Slovenské Federativní Republiky\", který je přílohou č. 1 k vyhlášce Federálního ministerstva dopravy č. 344/1991 Sb.)\n\nPřevozník (ve starší variantě též přívozník) je osoba ovládající převozní loď. Požadavky na jeho způsobilost stanoví v závislosti na významu toku a druhu převozní lodi vyhláška MD č. 224/1995 Sb., o způsobilosti osob k vedení a obsluze plavidel. \n\nNejjednodušší přívoz tvoří pouze prám, člun nebo loď. Zpravidla má přívoz na obou březích upravené přístaviště, tedy například plochu či hranu k přistávání lodi, můstek, kůly k uvázání lodi. Na jedné straně obvykle bývá budova pro převozníka. Dále bývají přístaviště přívozu vybavena informacemi pro cestující, případně i přístřeškem nebo dalším vybavením. Některé druhy přívozů jsou vybaveny navíc ještě stožáry a soustavou lan užitých k zajištění, případně i k pohonu lodi.\n\nV historii bývaly přívozy zřizovány velmi často ve městech i mimo ně, kde frekventovanější komunikace potřebovala překonat vodu příliš hlubokou na brod. S postupem civilizace je však na většině míst nahradily mosty. V Česku se podle někdejšího přívozu jmenují například obec Kamenný Přívoz na Sázavě a Přívoz na Odře, od r. 1924 součást Ostravy.\n\nPrávo přívozu bylo od středověku zpravidla předmětem privilegií, podobně jako správa mostů, s právem vybírat clo či mýtné. V některých případech bylo privilegium spojeno i s provozováním hostince, rybářskými právy a povinnostmi atd. V současném českém právu je k provozování jakékoliv vodní dopravy pro cizí potřeby podle § 33 zákona č. 114/1995 Sb., o vnitrozemské plavbě, nezbytná koncese k provozování vodní dopravy, která se vydává podle živnostenského zákona, přičemž plavební úřad vydává v koncesním řízení stanovisko.\n\n\n\nNejznámějším převozníkem je Charón, který podle řeckých mýtů převážel mrtvé do Říše mrtvých (podsvětí, Hádovy říše) přes bájnou řeku zapomnění (u řeckých autorů Acherón nebo Léthé, u latinských autorů Styx).\n\nV pohádkách se vyskytuje motiv převozníka, který si stěžuje, že musí pořád převážet tam a zpátky a nikdo ho nevystřídá. Svého prokletí se zbaví jen tak, že někomu dá do ruky veslo. Pak bude muset převážet ten druhý a on bude volný. Tento motiv se vyskytuje například v pohádce „Ďábel se třemi zlatými vlasy“ ze sbírky bratří Grimmů \"Pohádky pro děti a dům\", kde převáženým je král a radu pro převozníka přes něj vzkazuje sám ďábel. V Erbenově pohádce Tři zlaté vlasy děda Vševěda je převáženým Plaváček a radu pro převozníka poskytl děd Vševěd. V almanachu Máje v roce 1860 Erben doplnil tuto pohádku poznámkou o jejím všeslovanském rozšíření a místních variantách včetně německé varianty zachycené bratry Grimmy. Ve většině verzí je lakotný král či kupec potrestán tím, že se stane střídníkem přívozníkovým, v Erbenově verzi pro děti však Plaváček převozníka přechytračí.\n\nMotiv přívozu vystupuje v sérii logistických logických hlavolamů typu Vlk, koza a zelí, spojených s překonáváním řeky.\n\n\n"}
{"id": "47338", "url": "https://cs.wikipedia.org/wiki?curid=47338", "title": "Vodní doprava v Česku", "text": "Vodní doprava v Česku\n\nV Česku je vodní doprava provozována zejména na řekách Labe a Vltava. Vodní doprava zde má dlouhou tradici. Voroplavba pro přepravu dřeva a dalších nákladů po řekách je provozována minimálně od středověku.\n\n\n\nTuristické plavby na pramicích na Tiché a Divoké soutěsce (od roku 2009 převzala provozování obec Hřensko).\n\n\nPravidelné okružní jízdy po Chebu provozuje ČSAD Autobusy Karlovy Vary a. s. od června do září denně mimo pondělí.\n\nRovněž po vodní nádrží Skalka provozuje dopravu ČSAD Autobusy Karlovy Vary a. s. Linka je číslována jako autobusová linka (číslem 419000) a pluje v trase Skalka, přehrada – Podhoří, kemp – Cetnov, osada – Pomezí nad Ohří, U přístavu. Je v provozu zhruba od června do září denně mimo pondělí, denně jedou čtyři páry spojů v intervalu 2 až 3 hodiny, doba plavby jedním směrem je 25 minut. V mezičasech se v případě nejméně 5 zájemců konají okružní jízdy od přehrady k podhořskému kempu a zpět.\n\n\n\n\n\nExterní odkaz: Lodní doprava Břeclav\n\n\nExterní odkaz: 1. plavební\n\n\nExterní odkaz: Plavby Pálava\n\n\n\n\nPlavidlo, jehož provozovatel má trvalý pobyt nebo sídlo na území ČR a které podléhá evidenci, plavební úřad zaeviduje do plavebního rejstříku a přidělí mu poznávací znaky. Plavidlo, které je již evidováno v plavebním rejstříku v cizím státě, nelze v ČR zapsat.\n\nDo plavebního rejstříku se zapisují údaje:\n\nCejchování je určení nosnosti plavidla v závislosti na ponoru. Provádí je plavební úřad - u nově vyrobených plavidel na žádost výrobce, u plavidla v provozu na žádost vlastníka.\n\nPojištění odpovědnosti za škodu z provozu plavidla musí trvat po celou dobu evidence plavidla v plavebním rejstříku.\n\n"}
{"id": "47349", "url": "https://cs.wikipedia.org/wiki?curid=47349", "title": "Zbyněk Havlíček", "text": "Zbyněk Havlíček\n\nZbyněk Havlíček (22. května 1922 Jilemnice – 7. ledna 1969 Praha) byl básník, literární teoretik, psychoanalytik a překladatel.\n\nNarodil se roku 1922 v Jilemnici jako syn spisovatele Jaroslava Havlíčka, zemřel o 47 let později – 7. ledna 1969 v Praze. Po reálném gymnáziu v Praze (1933–1941) studoval v letech 1945–1950 na Filozofické fakultě UK psychologii, filozofii a estetiku.\n\nPracoval jako klinický psycholog, psychoterapeut a psychoanalytik v psychiatrických léčebnách v Dobřanech a Sadské, a vedle odborných studií překládal z\nfrancouzštiny.\n\nTěžiště jeho vlastní tvorby však spočívalo v poezii: byl autorem víc než 20 básnických sbírek.\nHavlíček byl prvořadou osobností spořilovských surrealistů. Havlíček také přispíval do sborníku Objekt, který vyšel pětkrát v letech 1953–1962. Stal se pokračovatelem surrealismu v oblasti imaginace, snu a touhy. Problematikou nevědomí a snu se zabýval odborně – v dizertační práci Skutečnost snu (1950). Ve svých literárních dílech Havlíček pracoval s řetězci metafor, ve kterých se konkrétní střetává s abstraktním, vysoké s nízkým, poetismy s jazykem odborným. Své básně psal v citovém vypětí, inspiroval se svými vzpomínkami či exotickými představami, nebránil se přirozené sexualitě v literatuře, a to jak v podobě lásky, něhy, tak jako drsné pudové nízkosti. Jeho dalšími oblíbenými tématy byl marasmus stalinské doby, v které žil, ničivý politický systém, teror duševně i mravně mrzačící člověka a současně apokalyptická vize jaderné katastrofy.\n\nZ francouzštiny Havlíček přeložil Dějiny surrealismu od Maurice Nadeaua. Sazba však byla v letech 1949 a 1971 dvakrát rozmetána (kniha prvně vyšla až v 90. letech v nakladatelství Votobia), stejně jako byl zakázán jeho překlad z tvorby Bretonovy (Arkán 17). V roce 1969 bylo zakázáno i k vydání připravené autorovo teoretické dílo Princip imaginace.\n\nPo Havlíčkově smrti uspořádal jeho spisy Vratislav Effenberger pod názvem Dílo Zbyňka Havlíčka. Většina jeho poezie však vyšla až roku 1994 pod názvem Otevřít po mé smrti v nakladatelství Český spisovatel.\n\nSvé první básně začíná Havlíček psát na přelomu 30. a 40. let. V té době se důvěrněji seznamuje s pozdějším význačným marxistickým filosofem Robertem Kalivodou, objevuje díla surrealismu a psychoanalýzy. V podmínkách okupace dává spolu s Kalivodou vzniknout skupině Spořilovských surrealistů a stává se jejím vůdčím duchem. V té době se seznamuje s dalšími autory z různých skupin hlásících se k surrealismu, setkává se rovněž s Nezvalem a na konci války s Karlem Teigem. Spolu s Teigem připravuje k publikování svůj překlad Nadeauových Dějin surrealismu. Spory o překlad s Teigem však skončí roztržkou. Ta Havlíčkovi později znemožní účast na skupinové aktivitě autorů seskupených kolem Teiga (1947–1951), kteří v průběhu roku 1951 sestaví cyklus deseti ineditních sborníků Znamení Zvěrokruhu. Po válce se seznámil s Jindřichem Heislerem a Toyen a hlavně s Vratislavem Effenbergerem, s nímž ho poutalo celoživotní přátelství.\n\nSbírky tohoto období jsou Zem zemřít (1945), Odvahu! I. (1946), Odvahu! II. (1946–1947), vznikl básnický text Karlotta plove prsa (1947). Formuloval také své „desatero“ odvahy (východisko jeho Prolegomen poesie napsaných v roce 1951), jemuž se snažil být věrný po celý zbytek života: „Nesmiřitelnost! Stavět vše mimo zákon! Erotizovat! Sadistickou krásu! Katastrofu vědomí! Rozpor jako podstatu bytí! Fantazii jako metodu poznání! Svobodu jako permanentní revoluci! Poesii jako dialektické delirium! Báseň jako absurdní ekvivalent absurdního světa!“ (1946).\n\nV roce 1947 navazuje kontakt s B. Dosužkovem, okolo něhož se v průběhu války a po ní znovu konstituovala česká psychoanalytická skupina.\n\nV té době byl Havlíček zklamán a znechucen atmosférou třetí republiky, cítí despekt ke kariérám, literaturám, katedrám, politickému konformismu, proto se vzdává účasti na veřejném životě a odjíždí na Šumavu, kde čtyři měsíce žije v úplné izolaci – tam působí nejprve jako dřevař, hlídač a posléze jako správce chaty Na Svarohu (1947). Poté se s Čestmírem Kafkou vydává na dvouměsíční cestu do Finska (léto 1947). Z těchto dobrovolných pobytů pocházejí velmi působivé básnické sbírky Robinson bez moře (1947), Samotáři financují hru (1947), Suomi (1947). Po návratu z Finska v říjnu 1947 zintenzivňuje studium psychoanalytické literatury, které zúročí v dizertační práci Skutečnost snu (1950). Seznamuje se s básníkem Karlem Hynkem (1948) a se Závišem Kalandrou (1949), jehož pravidelně navštěvuje; rozchází se s Kalivodou (po únoru 1948). V té době se věnuje výhradně studiu psychoanalýzy, dochází za Dosužkovem, schází se s Hynkem a Effenbergerem.\nPo ukončení studia nastoupil na místo klinického psychologa v Psychiatrické léčebně v Dobřanech (1951), kde se střetl „se schizofrenním světem“. Předtím vznikají cykly a básnické texty Stalinská epocha (1951), Kabinet Dra Caligariho (1951), Karlotta menstruuje (1951), Způsob šedesátý třetí (1951), Prolegomena poesie (1951), Tse-Tse (1951). Poté Havlíček na 7 let zanechal básnické činnosti.\n\nOd druhé poloviny 50. let se Havlíček stále víc soustředí na teoretické studie o vztazích umění a psychopatologie, přičemž dochází k znovunavázání kontaktů se surrealistickou skupinou. Publikuje článek „Barevné vidění, hudební slyšení a další synestézie“ (1958). Věnuje se v něm souvislostem synestézií, psychopatologie a uměleckého tvoření; synestézie interpretuje z hlediska hlubinně psychologického. Na konferenci o schizofrenii přednesl první část své studie „Básnický obraz a schizofrenní symptom I“ (1957), v níž pojednává o souvislostech moderního básnického projevu a projevů chronických schizofreniků – přitom se zabývá projektivními mechanismy a magickým zvládáním emocionální tenze slovem v umění a v patologii, problémem negace reality a její restituce v symptomu a v básnickém obraze, procesem autonomizace slova v moderním umění, vznikem neologismů a tvorbou symbolů, otázkou estetické působivosti, překvapivosti a imaginativnosti některých básnických metafor a schizofrenních symptomatických projevů, u nichž nachází nejen četné společné mechanismy, nýbrž i analogické hlubinně emocionální zdroje.\nNa první část, jež byla publikována ve sborníku zmíněné konference, navazuje druhá část „Básnický obraz a schizofrenní symptom II“ (1958), v níž rozvíjí a prohlubuje některé své myšlenky o společných i rozdílných rysech schizofrenního a básnického projevu. Na obě práce do jisté míry navazuje studie „Psychopatologie v díle Franze Kafky“ (1959), v níž Havlíček znovu hovoří o estetické funkci symptomu a symptomatickém charakteru básnické tvorby a přitom stanovuje jakousi patopsychologickou topografii Kafkova díla. Pozoruhodnou prací je jeho studie „Blud neviditelnosti“ (1961). V ní pojednává o tomto zřídka se vyskytujícím bludu jednak z hlediska rozboru literární fikce bludu neviditelnosti, jednak z hlediska klinicky psychopatologického.\n\nV letech 1956–1957 Havlíček navázal styky se surrealistickou skupinou kolem Effenbergera nazvanou Okruh pěti Objektů (1952–1962), později přejmenovanou na skupinu UDS (1963–1966) a posléze na Surrealistickou skupinu. Jeho návrat k problematice surrealismu byl předznamenán právě pracemi o umělecké tvorbě. Znovu začal psát poezii, vzniká sbírka Miluji, tedy jsem (1958). Účastní se ineditních strojopisných skupinových sborníků Objekt 3–5 (1958–1962) a příprav cyklu přednáškových a diskusních večerů o teoretických otázkách umění Pravidla hry (1958), jež měl proběhnout v sále psychiatrické kliniky na Albertově. Na Havlíčkovu ohlášenou přednášku „Prameny básnictví“ však nedošlo; podařilo se zorganizovat pouze Effenbergerovu přednášku „Poklad vidění, proměny výtvarné skladby“ (1958), poté byl cyklus z cenzurních důvodů zastaven.\n\nHavlíček je dál zastoupen v magnetofonové básnické Antologii 1962, kde přednáší svůj básnický text „Z malého testamentu“ (1962). V téže době formuloval svou básnickou metodu nazvanou „Metoda Monte Carlo“ (1963) – stejnojmennému textu předcházejí básnicko-analytické eseje „První báseň jsem napsal“ (1962) a „Princip imaginace“ (1962), v nichž pojednává o své básnické prehistorii a o svém intimním poměru k surrealismu. Básnické texty a cykly, které jsou více či méně ovlivněny metodou Monte Carlo, píše od začátku 60. let: Referát k mezinárodní situaci (1960), Plivnutí na prapor (1962), Izraelské plavky (1962), Útěky z katastrof (1962), Z malého testamentu (1962), Otevřít po mé smrti (1963–1964). Z ostatních cyklů jmenujme Tvůj klín nivelizační značka kam sahala má hlava při poslední povodni (1960), List z deníku (1961), pásmo Žiji život a píši báseň (1961).\n\nNa začátku 60. let Havlíček znovu obrátil svůj zájem k problematice snů. V návaznosti na kapitolu „Sen a Vědomí“ ze Skutečnosti snu propracovává teorii lucidních snů ve studii „Příspěvek k dynamice «lucidních» snů“ (1962), k psychoanalytické teorii snu se ještě jednou vrátil v referátu nazvaném „Psychoanalytický příspěvek k současným neurofyziologickým výzkumům spánku a snů“ (1967).\n\nV roce 1964 zahájil cvičnou analýzu u Otokara Kučery, docházel na teoretické semináře České psychoanalytické skupiny, jejímž se stal respektovaným členem.\n\nPočátkem roku 1964 Havlíček změnil své odborné působiště v psychiatrické léčebně v Dobřanech a nastupuje jako klinický psycholog a psychoterapeut do psychiatrického oddělení fakultní nemocnice v Sadské u Prahy, kde posléze rozvine psychoanalyticky orientovanou LSD-psychoterapii. Tak se spojilo jeho studium regresivních stavů a mentálních alterací s prohlubováním pohledu na umění, zvláště na umění moderní respektive na surrealismus.\n\nVznikne celá řada prací a dílčích příspěvků k problematice psychoanalytické LSD-psychoterapie, které přednáší na domácích i mezinárodních odborných konferencích. Píše příspěvek „K otázkám přenosu“ (1966), studii „Regresivní a progresivní prvky lidské psychiky“ (1967) a článek „Autenticita a význam regresivních prožitků v průběhu analytické LSD – psychoterapie“ (1967), na který navazují dvě nedatované kratší práce „Abreakce či interpretace“ a „Psychedelické rovná se primárně narcistické“. Píše kasuistiku „Příspěvek k psychoterapii frigidity“ (1967). Etabluje se jako psychoanalytik a stává uznávanou veličinou v našich odborných psychoanalytických kruzích.\n\nV roce 1966 píše Havlíček svou poslední velkou báseň Pekingský hematom, otištěnou po jeho smrti v revue Analogon 1/1969. Publikovány jsou některé jeho básně.\n\nNavázání spolupráce se skupinou surrealistů kolem Effenbergera v druhé polovině padesátých a ve zvýšené míře v šedesátých letech vedlo Havlíčka k teoretickému upřesňování jeho surrealistických stanovisek a náhledů na oblast básnické tvorby v psychoanalyticky orientovaných studiích o umění a surrealismu. Je otázkou, do jaké míry se mu v nich podařilo skloubit pohled a zkušenost psychoanalytika, surrealisty a básníka. Přes svůj psychoanalytický zájem a velké pracovní vytížení – v dopise z dubna 1964 mu Effenberger píše „Utíkáš mi do psychoanalýzy, básníku, ale tam já za Tebou nemohu“ – se Havlíček podílí na přípravách ankety Poloha klacku (1965–1966), při níž dochází k názorovým střetům uvnitř skupiny. Havlíček stojí za surrealistickými principy, podporuje označování skupinové aktivity jako surrealistické. V dubnu 1966 je spolu s dalšími surrealisty přítomen na „diskusi o surrealismu“, kterou pořádal časopis Plamen v Klubu československých spisovatelů. Podílí se rovněž na navázání spolupráce s pařížskou surrealistickou skupinou. V rámci výstavy Symboly obludností v říjnu 1966 pořádá spolu s P. Voskovcem večer surrealistické poezie, který provází jeho stejnojmenný esejisticko-teoretický text „Stroj na skutečnost“ (1966).\n\nÚčastní se také přípravy sborníku Surrealistické východisko (od roku 1966), při jehož koncipování znovu dochází uvnitř surrealistické skupiny (tehdy okruh UDS) k názorovým diferenciacím. Přispívá mimo jiné teoretickým textem „Poznání a tvorba“ (1966) a do společného prohlášení příspěvkem „Ke krisi vědomí a vědomí krise“ (1966). V časopise Orientace 3/1967, kde se představuje tehdejší surrealistický okruh UDS, uveřejňuje Havlíček samostatný text „K dynamice surrealistického východiska“ (1967). V něm reaguje na úvodní prohlášení „Poznámky k dialektice tvorby“ svých přátel z okruhu UDS, Dvorského, Effenbergera a Krále, a aniž by opouštěl surrealistická východiska, vyslovuje některé výhrady a teoretická zpřesnění k jejich tehdejšímu surrealistickému programu.\n\nV rámci přednáškového cyklu Lidové university Psychoanalýza a moderní umění přednáší Havlíček v Městské knihovně v Praze přednášku „Psychoanalysa a imaginativní umění“ (1968), která je snahou vyjádřit vzájemný poměr surrealismu, poezie a psychoanalýzy, pokusem o psychoanalytický pohled na oblast moderního umění, případně také úsilím vyznačit surrealistickou a básnickou korekci takového vidění. Studie byla otištěna v revue Analogon 1/1969.\n\nHavlíček se také účastnil příprav mezinárodní surrealistické výstavy Princip slasti (Brno, Praha a Bratislava, únor-květen 1968). V rámci pásma přednášek Surrealismus a Umění, pořádaných Socialistickou akademií v Městské knihovně v Praze, přednáší svůj „Historický nástin surrealismu“ (1968); Effenberger jej v posmrtném ineditním výboru z Havlíčkova díla (1979a) přejmenoval na „Dialektika poesie a revoluce“. Při příležitosti výstavy podepsal Havlíček společné prohlášení pražských a francouzských surrealistů Pražská platforma (otištěno francouzsky v L' Archibras 5/1968 a v Česku po zrušení edice Aura, v níž měla vyjít česká verze, až v Analogonu 3/1990).\n\nVedle vyjmenovaných ucelenějších příspěvků existuje větší množství krátkých fragmentárních textů, psaných spíš jako zhuštěné teoretické poznámky, věnovaných problematice surrealismu, případně souvislostem vědeckého a básnického výkladu světa: „Umění a nutnost“ (1958), „V konjunkci teorie a praxe…“ (1966), „Surrealismus a psychoanalysa“ (b.d.), „Surrealistická atmosféra“ (b.d.), „Věda a poesie“ (b.d.), „Dokumentární a kritické funkce tvorby“ (b.d.), „Je mým údělem zaznamenávati…“ (b.d.), „Chiméra vědeckosti“ (b.d.).\n\nV roce 1968 Havlíček onemocněl leukémií, které podlehl 7. ledna 1969 ve věku 47 let. Nestihl už tak sepsat chystanou kandidátskou práci nazvanou Princip imaginace, v níž chtěl dovršit svou dráhu vědce, klinického psychologa a psychoanalytika a pokusit se přitom spojit vědeckou a básnickou myšlenku, a nestihl ani uskutečnit své terapeutické plány založit v Praze vlastní psychoanalytickou praxi.\n\nPo Havlíčkově smrti Effenberger a Kalivoda připravovali k vydání pro nakladatelství Československý spisovatel soubor jeho poezie s titulem Miluji, tedy jsem a soubor teoretických studií Princip imaginace, ani jedno už se vzhledem k historickým okolnostem nepodařilo uskutečnit.\n\nVětšina básnického díla vyšla v 90. letech v souboru vydaném nakladatelstvím Československý spisovatel.\nNově vydává systematicky Havlíčka nakladatelství Torst: roku 2004 vyšel pozoruhodný soubor esejů a teoretických textů Skutečnost snu. Tamže vyšel roku 2003 tisícistránkový soubor korespondence Z. H. s Evou Prusíkovou. Měly by následovat ještě další dva svazky básnických textů.\n\nNěkteré Havlíčkovy básně (Kabinet dra Caligariho, Máňo!, První manifest, Prologomena...) zhudebnila jilemnická kapela Žiwa. \n\nV roce 2019, padesát let od jeho úmrtí byla pořádána v jilemnické Galerii v Kotelně série vzpomínkových večerů, při kterých byly např. čteny dopisy Zbyňka Havlíčka Evě Prusíkové či jeho básně. Taktéž proběhla přednáška o vztahu Zbyňka s jeho otcem, Jaroslavem Havlíčkem nazvaná \"Otec, syn a maloměsto.\n\n\n"}
{"id": "47360", "url": "https://cs.wikipedia.org/wiki?curid=47360", "title": "Střekov (hrad)", "text": "Střekov (hrad)\n\nStřekov () je zřícenina hradu v Ústí nad Labem. Stojí na trachytové skále nad pravým břehem řeky Labe ve čtvrti Střekov, asi 2,5 kilometru jihovýchodně od centra města. Od roku 1963 je chráněn jako kulturní památka.\n\nHrad nechal založit pravděpodobně král Jan Lucemburský, který jeho stavbou pověřil Pešíka z Veitmile, kterému hrad v roce 1319 udělil v léno. Ještě téhož roku hrad získali Vartenberkové, kterým patřil až do počátku patnáctého století. Během patnáctého století se na Střekově vystřídala řada majitelů, ke kterým patřili kromě jiných míšenští markrabí, Kladenští z Kladna nebo Fictumové. Na počátku šestnáctého století se majiteli stali Glacové ze Starého dvora, kteří nechali starý hrad přestavět v pozdně gotickém slohu a přizpůsobili jej tak dobovým požadavkům na komfortní bydlení.\n\nNejdelší dobu Střekov zůstal v majetku Lobkoviců, kteří jej vlastnili v letech 1563–1945 a znovu se stali jeho majiteli v roce 1992. Příslušníci jejich rodu na hradě nesídlili, ale až do třicetileté války jej udržovali obyvatelný. Během ní byl hrad několikrát dobyt a vypálen a chátrání se nepodařilo zabránit ani po válce. Jako pevnost hrad sloužil ještě během sedmileté války. Částečnou obnovu a úpravu hradního areálu přineslo až období romantismu, kdy se zřícenina stala častým cílem návštěv významných osobností i běžných turistů, pro které byla na hradě v roce 1830 zřízena restaurace a později zřícenina v osmdesátých letech devatenáctého století a v letech 1911–1912 rozsáhle upravována.\n\nStřekov nechal mezi lety 1316 a 1319 vybudovat král Jan Lucemburský k ochraně labské plavby. Nový hrad tak převzal funkce ústeckého hradu, který vzápětí zanikl. Panovník stavbou pověřil pražského měšťana Pešíka z Veitmile, kterému hrad 1. ledna 1319 udělil v léno. Pešík hrad vlastnil jen velmi krátce, protože už v září stejného roku král Střekov se clem na Labi a vsí Budkov udělil v manství Janovi z Vartenberka.\n\nV majetku Vartenberků hrad zůstal až do počátku patnáctého století. Jan z Vartenberka měl syny Jana a Beneše, z nichž střekovské panství se Svádovem a Libouchcem připadlo Benešovi, kterému majetek roku 1370 potvrdili Karel IV. a Václav IV. Z Benešových tří synů se nakonec jediným majitelem Střekova stal Václav Bílý z Vartenberka, který zemřel nejpozději v roce 1383 bez dědiců, a hrad proto připadl jako odúmrť panovníkovi. Václav IV. jej poté věnoval Janovi Děčínskému z Vartenberka, který byl poručníkem tří osiřelých synů děčínského Jana Gasta z Vartenberka. Z nich nejstarší Jan hrad se dvorem ve Svádově, labskými cly v Litoměřicích a Ústí nad Labem a desátky z vinic dne 12. května 1400 zastavil Ješkovi ze Vchynic na Syřevicích za 1400 kop grošů a Ješkovy statky v Syřevicích, Vrbičanech a Lukavci.\n\nJešek nezaplatil celou dohodnutou částku, a proto se měl už v roce 1401 vrátit na Syřevice, které odmítl zapsat Janovi z Vartenberka do desk zemských. Zároveň zůstal na Střekově a Jan z Vartenberka mezitím Syřevice vyměnil za Vartu s Benešem z Kostomlat, který mu ji odmítl předat, pokud nebudou vyřešeny spory o Syřevice. Jan z Vartenberka proto Střekov oblehl. Obléhání ukončili až Václav z Vartenberka na Blansku a Bohuněk z Blahotic, kteří 18. července 1401 dohodli, že Jan zaplatí Ješekovi 700 kop grošů a Ješek mu Střekov vydá. Jan neměl dostatek peněz, a proto Ješkovi a jeho manželce Dorotě podepsal tři dlužní úpisy na celkem 500 kop grošů. Ješek mu poté přenechal platy ze střekovského panství, ale samotný hrad nevydal. Ješek mezitím zemřel, ale vdova nadále odmítala hrad vydat. Jan znovu prodal Syřevice, tentokrát Janu Kumpanovi, ale Ješkovi dědicové mu statek nevydali. Jan proto Střekov znovu oblehl, ale hrad se mu dobýt nepodařilo a obléhání ho stálo dalších 500 kop grošů.\n\nSpory pokračovaly, ale hrad se roku 1403 dostal neznámým způsobem do držení míšeňského markraběte Viléma I., který jeho správou pověřil Dobuše a Otu z Bran. Markrabě se pokusil urovnat spor mezi Janem z Vartenberka a Dorotou, ale zřejmě neúspěšně. Jan pokračoval v bojích s Dobušem, kterého podporoval také Ota z Lukova, zástavní majitel Varty. Příměří mezi nimi se podařilo dohodnout až v závěru roku 1405, ale nepokoje trvaly i nadále. Situaci vyřešil až král Václav IV, kterému se podařilo Střekov ovládnout. V roce 1409 nebo 1410 jmenoval purkrabím Vlaška z Kladna, kterému hrad zapsal jako manství.\n\nBěhem husitských válek byl hrad považován za velmi pevný, a zřejmě vůbec nebyl obléhán. Vlašek stál na katolické straně a na počátku válek v roce 1421 na Střekově poskytl úkryt roudnickému proboštovi Janovi a později také jeptiškám z teplického kláštera. Když se v roce 1422 na litoměřicku pohybovala husitská vojska, Vlašek v obavě před obléháním požádal o pomoc míšeňského markraběte Viléma II. Míšeňská posádka potom na hradě zůstala nejméně do roku 1426.\n\nPo Vlaškově smrti hrad zdědil jeho bratr Jetřich, který zemřel v roce 1442 nebo krátce poté. Jeho synové Václav a Vlach hrad vlastnili společně a jejich následovníkem se se stal Jan Vlach z Kladna připomínaný na Střekově v letech 1468 a 1470. Ten se o střekovské panství rozdělil s Václavem Kladenským, kterému patřily Lovosice. Václav později Střekov zdědil a roku 1479 jej prodal bratrům Hanušovi a Lorencovi Glacům ze Starého dvora. Roku 1485 se bratři o svůj rozsáhlý majetek rozdělili a Střekov připadl Hanušovi, který významně rozšířil obytné prostory hradu v pozdněgotickém slohu. Architektonické detaily nesou znaky stavební hutě Kunce a Konráda Pflügera a stavitele Arnolda Vestfálského.\n\nHanuš Glac zůstal majitelem hradu až do roku 1506. Po něm následoval Opl z Fictumu, od kterého jej roku 1508 koupil nejvyšší kancléř Albrecht Libštejnský z Kolovrat. Zemřel o dva roky později a jeho majetek i s dluhy zdědili nevlastní synové Jan a Bernart z Valdštejna. Po Bernartově smrti Jan střekovské panství prodal Jaroslavovi ze Šelmberka, za něhož hrad spravoval purkrabí Václav z Nehvizdek. V roce 1532 Střekov s řadou vesnic získala jako úhradu dluhů Eliška z Fictumu. Krátce poté se majitelem panství stal Kašpar Dešenský ze Strojetic známý utiskováním poddaných, se kterými vedl řadu soudních sporů. Zástavní držení Střekova mu po požáru desk zemských potvrdil roku 1549 král Ferdinand I. Habsburský. Panství po něm zdědil syn Václav s dalšími bratry, kteří je v roce 1563 postoupili Václavovi z Lobkovic na Duchcově. \n\nVáclav zchátralý hrad se svolením krále Maxmiliána opravil a začal jednat s královskou komorou o převodu panství do dědičného vlastnictví. Jednání přerušila jeho smrt v roce 1574 a převod dojednal až jeho syn Adam Havel Popel z Lobkovic roku 1599. Samotný hrad byl při jednáních oceněn na 1000 kop míšeňských grošů. Lobkovicům potom patřil až do roku 1945. Po Adamově smrti v roce 1605 majetek zdědil syn Václav Vilém Popel z Lobkovic. Ještě za Václavova života se majitelem Střekova stal jeho syn František Josef Popel z Lobkovic, který částečně pustý hrad roku 1615 prodal Polyxeně z Lobkovic. \n\nBěhem třicetileté války se na hradě vystřídala císařská, saská a švédská vojska. Sasové hrad obsadili koncem října 1631, Švédové potom několikrát: v červenci 1634 a dubnu 1639 to byly oddíly generála Banéra, v listopadu 1645 vojsko Lennarta Torstensona a poté ještě koncem srpna roku 1648. Hrad během té doby velmi zchátral a většina budov přišla o střechy. Chátrání pokračovalo i po válce, a roku 1660 byl obyvatelný jediný pokoj, kromě kterého se využívalo jen pět sklepů. V osmnáctém století se zřítily budovy v nejvyšší části hradu, později také palác i s kaplí. Přesto byla zřícenina využita za sedmileté války, kdy ji v roce 1757 obsadili Chorvati, kteří ustupovali před pruským vojskem. Chorvaté hrad opustili před postupem velké pruské armády a major Emminger jej obsadil svou posádkou. Po prohrané bitvě u Kolína Prusové ustupovali a Chorvaté pod velením Ernsta Laudona Střekov oblehli. Major Emminger se i s posádkou čítající 200 mužů vzdal. \n\nV devatenáctém století byl hrad objeven romantiky a došlo k jeho obnově a úpravám pro potřeby turistického ruchu. Hrad navštívil Johann Wolfgang Goethe nebo Richard Wagner, jenž údajně inspirován hradem složil svou operu \"Tannhäuser.\" Maloval zde Adrian Ludwig Richter. Z českých romantiků jej navštívil Karel Hynek Mácha.\n\nV roce 1992 byl hrad v rámci restitučních zákonů vrácen zpět rodu Lobkoviců.\n\nMístem pro stavbu hradu se stal skalní ostroh s nadmořskou výškou 258 metrů a téměř kolmými stěnami. Horninové těleso ze sodalitického trachytu je tektonicky narušené a zvětralá hornina se deskovitě odlučuje. Ke zvětrávání dochází podél puklin, které umožnily vyhloubit rozsáhlé sklepy. Na skalních stěnách dochází k řícení a opadaný materiál tvoří na úpatí kamenná moře.\n\nV době založení se hrad skládal z předhradí, do kterého se vjíždělo věžovitou branou, a dvojdílného jádra. V severní části předního hradu stál obdélný dvouprostorový palác se zaoblenými západními nárožími. Naproti paláci stojí okrouhlý bergfrit a v jihovýchodním nároží menší okrouhlá věž nebo věžice. Palác s věžemi spojují hradby zesílené polookrouhlými dovnitř otevřenými baštami. Do zadní části hradu se vcházelo po můstku přístupném brankou v hradbě pod bergfritem. Branka se uzavírala padacím můstkem. Dominantou druhé části jádra bývala rozlehlá budova s silnými stěnami. Je možné, že mívala věžovitou podobu a svou hmotou chránila stavby předního hradu.\n\nDispozice hradního jádra řadí Střekov mezi rozvinuté podoby hradů bergfritového typu. Zároveň je nejstarším hradem v Česku, na kterém byly použity bašty s odkazem na možnost aktivní obrany inspirované hrady kastelového typu. Vzhledem k členitému reliéfu však bylo jejich užití spíše demonstrační, protože dostatečnou ochranu hradu poskytovalo samotné staveniště.\n\nNa počátku šestnáctého století se podoba hradu výrazně změnila. Přibylo první předhradí a ve starém předhradí vznikla obytná budova s velkým sálem. V hradním jádře zanikla menší věž, na jejím místě vyrostl věžovitý palác a nové budovy byly postaveny také podél obou hradeb. Do interiéru východní bašty byla vestavěna hradní kaple.\n\nNávštěvníkům je hrad přístupný v návštěvních hodinách běžně od dubna do října. Kromě expozice kreseb a fotografií hradu a replik historických zbraní se na hradě konají kulturní akce. V prostorách bývalé kovárny funguje restaurace.\n\n\n\n"}
{"id": "47376", "url": "https://cs.wikipedia.org/wiki?curid=47376", "title": "Kostra ptačího křídla", "text": "Kostra ptačího křídla\n\nKostra ptačího křídla se v mnohých ohledech liší od kostry horní (hrudní) končetiny savců. Je to dáno tím, že ptáci používají horní končetinu ve většině případů k jedinému účelu, k letu, pro let je křídlo uzpůsobeno.\n\nTak jako u savců je kostra křídla tvořena pletencem (\"cingulum\") a kostmi volné končetiny, tedy křídla (\"ossa alae\")\n\nU všech ptáků je tvořen třemi kostmi:\n\n\nKlíční kosti ptáků srůstají ve vidlici zvanou furcula. Ptačí lopatka je úzká, šavlovitá kost. V místě spojení kostí pletence zůstává otvor, \"canalis triosseus\", kudy prochází šlacha létacího svalu.\n\nU ptáků je kostra paže tvořena jednou nebo dvěma kostmi:\n\n\nStejně jako u savců a člověka tvoří kostru předloktí dvě kosti:\n\n\nLoketní kost ptáků je větší, silnější a tvoří podklad pro pažní letky.\n\n\nU ptáků došlo k podstatné redukci a zjednodušení kostry ruky. Zápěstí je tvořeno pouze dvěma kostmi (u člověka 8), ostatní kosti srostly se záprstními kostmi za vzniku tzv. karpometakarpu. \n\nU ptáků se zachovaly pouze tři prsty, a to křidélkový prst (\"digitus alulae\"), velký prst (\"digitus major\") a malý prst (\"digitus minor\")\n"}
{"id": "47377", "url": "https://cs.wikipedia.org/wiki?curid=47377", "title": "Přívozy v Česku", "text": "Přívozy v Česku\n\nZjištěné říční přívozy na území Česka jsou rozčleněny do článků podle vodních toků.\n\n\nStředočeský kraj v roce 2018 finančně podpořil prostřednictvím dotace obcím 7 přívozů v kraji, a to celkovou částkou 1 620 000 korun na provoz a rozvoj přístavů, a to:\nZároveň kraj plánoval zahájit ještě v roce 2018 s obcemi jednání o začlenění těchto přívozů do Pražské integrované dopravy (černošicko-kazínský přívoz již v té době začleněný byl). Krajský radní pro dopravu František Petrtýl uvedl, ve Středočeském kraji dosud nebyl nastaven jednotný systém financování a provoz některých přívozů financoval kraj ze svého rozpočtu, dalším byly poskytnuty dotace z jiných fondů a některé hradily samotné obce. Proto má také každý přívoz jiný tarif, neexistuje systém kontroly, základních dopravních pravidel ani dostupnost informací o provozu. Na rok 2019 pak kraj plánoval druhou etapu jednání, ve kterém by se předběžně jednalo o přívozy: \n\nV roce 2019 podle tiskové zprávy kraj podpořil 8 přívozů (dle úvodu tiskové zprávy 6 obcí a měst) celkovou částkou 3,97 milionu korun, ke stávajícím 7 přívozům přibyl přívoz v Nymburce, nahrazující dočasně lávku přes Labe.\nO plánech na integraci ani výsledcích údajných dosavadních jednání již nebyla v tiskové zprávě kraje ani zmínka. \n\n\n"}
{"id": "47378", "url": "https://cs.wikipedia.org/wiki?curid=47378", "title": "Travertin", "text": "Travertin\n\nTravertin je chemická usazená hornina vznikající na pevnině. Složením odpovídá vápenci, na rozdíl od něj je pórovitý. Je tvořen malými zrnky čistého uhličitanu vápenatého (tzn. kalcitu), která poutají dohromady ostatní částečky, z nichž je travertin tvořen. Může obsahovat také jíl a klastický křemen. Jen ve velmi ojedinělých případech je možné objevit fosilní zbytky. Na rozdíl od vápence vzniklého ve slanovodním prostředí vzniká travertin v prostředí sladkovodním.\n\nPodle místa vzniku rozlišujeme následující druhy:\nTravertin je velmi světlou horninou, která se může pohybovat od bělavě žluté až nažloutlé, někdy je zbarven do červena v závislosti na příměsích. Jeho uloženiny jsou často zaoblené, hroznovité a mají často dobře viditelnou páskovanou strukturu. Hustota travertinu se pohybuje od 2,6 do 2,8 g/cm. Vyskytuje se v krasových oblastech tvořených vápencem, případně dolomitem.\n\nDříve stavební kámen – antické Koloseum je z velké části postaveno z travertinu. V současnosti po vyleštění jako obkladový kámen. K obkladům exteriéru není příliš vhodný – v dutinách se usazuje prach z ovzduší a travertin rychle černá.\n\nOblasti výskytu travertinu jsou vázány na prameny vyvěrající z hlubinných zdrojů, které jsou tvořeny převážně horkými prameny zejména v oblastech se zvýšenou sopečnou aktivitou a nebo s jejím dozníváním. Travertin často vytváří celé oblasti, na kterých je možno pozorovat travertinové hrázky.\n\n\n\n\n"}
{"id": "47379", "url": "https://cs.wikipedia.org/wiki?curid=47379", "title": "Fylit", "text": "Fylit\n\nFylit je metamorfovaná hornina, vznikající přeměnou nízkého stupně (facie zelených břidlic) z jílovito-prachovitých usazených hornin, především břidlic. Má břidličnatou strukturu, tj. má rovnoběžné uspořádání částic. Díky své břidličnatosti se velmi dobře deskovitě štípe.\n\nHlavními minerály fylitů jsou křemen, chlority a tmavé slídy (sericit, biotit). Termín fylit je používán poměrně nejednotně<ref name=\"http://www.geology.cz\"></ref> většinou jen na základě makroskopického pozorování.\n\nTermín fylit, z řeckého \"φύλλον\" (\"phýllon = list\"), zavedl v roce 1849 C. F. Neumann.\n\nFylit je složen hlavně ze sericitu, chloritu, křemene (SiO), albitu (NaAlSiO, živec sodný) a z tmavé slídy – biotitu. Příměs chloritu způsobuje šedozelenou barvu horniny, sericit fylitu dodává hedvábný lesk, kterým jej odlišujeme od sedimentárních jílových břidlic. Podle velikosti částic je fylit jemně zrnitý.\n\nFylit vzniká zvýšením teploty a tlaku. Další metamorfózou se z fylitu v důsledku nárůstu tlaku a teploty stává svor a později rula až migmatit. Je typickou regionálně přeměněnou horninou nižšího stupně ve facii zelených břidlic.\n\nJe to nejčastěji šedá, nažloutlá až zelenkavá hornina. Lesk je pozorovatelný zvláště na plochách břidličnatosti. V případě grafitické příměsí má tmavou barvu. Fylity se vyznačují velmi jemnou břidličnatostí, podle které mají i tenkou deskovitou odlučnost. Typická je porfyroblastická mikroskopická struktúra. Velikost minerálů se pohybuje v rozpětí 0,1-1,0 mm. Textura je lepidoblastická. Svorové fylity jsou přechodnými horninami k výše metamorfovaným svorům.\n\nCharakteristickým znakem fylitů je též přítomnost sericitu, který na plochách břidličnatosti vytváří hedvábný lesk a chloritu, který zbarvuje horninu do zelena. Dalšími důležitými minerály jsou křemen a někdy i biotit, který může způsobovat tmavé zbarvení, nebo živce. Někdy mohou fylity obsahovat i kalcit, grafit a jiné minerály. Granát a staurolit jsou typické hlavně pro výše přeměněné variety. Z akcesorií bývá přítomen turmalín, rutil, magnetit, pyrit a další.\n\nFylity se v ČR vyskytují v barrandienském protero­zoiku středních a západních Čech (tzv. pokrývačské břidlice, Manětín, Rabštejn nad Střelou), v Krkonošsko-jesenické subprovincii, jak na české (například okolí Ještědu), tak polské straně hranic. Výskyty fylitů jsou známy i v okolí Železného Brodu, Kraslic, Chebu nebo Aše.\n\nNa Slovensku tvoří mohutné komplexy v Spišsko-gemerském rudohoří, zejména v gemeriku Volovských vrchů, též v některých zónách veporika, v harmonské skupině Malých Karpat a jinde.\n\nNěkteré fylity se pro svou štěpnost těží a používají jako pokrývačské břidlice.\n"}
{"id": "47397", "url": "https://cs.wikipedia.org/wiki?curid=47397", "title": "Dědice", "text": "Dědice\n\nDědice (niem. \"Dieditz\", \"Tietitz\") jsou obcí ležící jižně od města Třebíče. Nadmořská výška obce je 475 metrů nad mořem. Obec patří do správního obvodu obce s rozšířenou působností Moravské Budějovice. Žije zde obyvatel. První zmínka o obci se nachází v místní kronice, a je z roku 1353.\n\nÚzemí vesnice bylo osídleno pravděpodobně i v pravěku, na území obce byly nalezeny kamenné nástroje, existují i nálezy z doby slovanského osídlení. První zmínka o obci pochází z roku 1353, kdy je uveden Zbyněk z Dědic v Zemských deskách brněnských. Obec byla pojmenována buď po slovu \"děd\" nebo od slovního významu slova \"dědictví\". \n\nMezi roku 1353 a 1369 patřila obec do zástavy Lichtenburků, ale v roce 1406 pak Albrecht z Lichtenburka zastavil vesnici Šavlovi z Drásova a ten ji pak prodal budějovickému špitálu. Někdy kolem roku 1350 vznikla nedaleko obce osada \"Bořečkovice\", která byla osídlena ještě kolem roku 1481, ale již kolem roku 1531 je zmíněna jako opuštěná. Nicméně v roce 1498 pak byla prodány Dědice, Hornice a Kojatice Václavovi z Ludanic (koupil ves od Vladislava II.). V 16. století pak získal vesnici Zdeněk Bítovský z Lichtenburka, který pak roku 1563 prodal vesnice Blatnici, Dědice, Hostim, Jiřice, Lažínky, Příštpo, Radkovice, Vesce a Zvěrkovice Jiřímu Valeckému z Mírova, ten pak v roce 1573 prodal Bačkovice, Dědice, Hornice a Kojatice Václavu Tavíkovskému z Tavíkovic - tím se Dědice dostaly pod správu polického panství. Roku 1576 zemřel Václav Tavíkovský a jeho majetky získala jeho dcera Eva, ta pak předala majetky v roce 1590 Kryštofovi Teuflovi z Grundersdorfu, se kterým byla sezdána. Ten ale dědictví hned v roce 1600 prodal Voršile z Inky, která pak prodala majetek zřejmě Ottovi Kotulinskému z Kotulína, ten zemřel bez dědice a před smrtí slíbil svůj majetek svému sluhovi pod podmínkou, že mu bude sloužit až do jeho smrti. Ale sluha jej roku 1635 zavraždil a byl popraven. Vesnice tak připadla Zeměpanské komoře, o rok později pak vesnici koupil Benedikt Palastaj z Kasejova. Roku 1667 však vesnice již patřila Janu Kořenskému z Terešova a pak byla prodána Jakubovi Berchtoldovi, který spojil polické a uherčické panství. \n\nBěhem třicetileté války vesnice byla téměř opuštěna, ale roku 1671 se do vesnice přistěhovalo několik rodin. V roce 1770 byly domy v obci očíslovány. Posléze v obci žilo několik čtvrtláníků a chalupníků, kteří až do roku 1820 hospodařili na úhorech. V letech 1679 a 1709 se ve vsi objevil mor. Mezi roky 1740 a 1771 přes vesnici a okolí táhli pruští vojáci, v roce 1805, 1809 a 1813 pak i francouzští vojáci. V roce 1831 pak byla obec postižena cholerou. Roku 1837 pak vesnice patřila Augustovi von Segür, který pak Dědice, Hornice a Kojatice prodal Karlovi z Nimpšů, který vesnici spojil s novosyrovickým panstvím. Součástí panství pak zůstala vesnice až do roku 1848, kdy proběhly správní reformy.\n\nV roce 1866 pak opět přes vesnici táhli pruští vojáci a v roce 1892 byla postavena silnice mezi Budkovem a Dědicemi. Roku 1896 pak byl slavnostně spuštěn provoz na železniční trati Moravské Budějovice – Jemnice a byla také otevřena stanice v Dědicích, roku 1973 byla ale změněna v zastávku bez obsluhy. V roce 1903 byla v Dědicích založena škola (ta byla zrušena v roce 1975). \n\nBěhem 1. světové války museli narukovat všichni muži z vesnice, jeden z nich na italské frontě zahynul. Po vzniku Československa bylo na návsi v roce 1919 vysázeno 16 lip svobody. \n\nV roce 1930 byla obec elektrifikována a roku 1934 byla postavena kaplička. Druhá světová válka obec zasáhla jen mírně, byla dočasně zrušena školní docházka a několik občanů bylo nuceně nasazeno. Dne 9. května 1945 do obce přijela Rudá armáda. Byl zřízen revoluční národní výbor, jehož předsedou byl zvolen Klement Bílý. Z vesnice bylo odsunuto 5 rodin německé národnosti. V březnu roku 1946 byl ustanoven místní národní výbor. V roce 1952 byl do vesnice zaveden telefon a v roce 1953 pak bylo založeno JZD. Do roku 1960 byla vesnice součástí okresu Moravské Budějovice, od toho roku pak byla obec součástí okresu Třebíč. V roce 1975 byla zrušena škola a žáci přešli do školy v Nových Syrovicích, roku 1976 pak došlo k opravě železniční zastávky. \n\n\n\n"}
{"id": "47398", "url": "https://cs.wikipedia.org/wiki?curid=47398", "title": "Anthony Kiedis", "text": "Anthony Kiedis\n\nAnthony Kiedis (*1. listopadu 1962, Grand Rapids, Michigan, USA) je americký zpěvák skupiny Red Hot Chili Peppers. On a jeho nejlepší přítel Michael Flea Balzary založili tuto kalifornskou punkfunkrockovou skupinu v roce 1983. Jejich první písničkou byla Out in L.A. Nazpíval ji Anthony (nespal celou noc, aby píseň nazpíval – chtěl překvapit zbytek kapely). Kiedis je známý svým energickým projevem při živých vystoupeních a také jako autor mírně tajemných textů této světoznámé skupiny. Měl během hudební kariéry, stejně jako jeho spoluhráči, velké problémy s drogami. Už od dvanácti let kouřil marihuanu, později se přidaly i další drogy. Bral kokain i heroin. Poté, co zemřel jeho přítel a kytarista skupiny Hillel Slovak, s drogami na pět a půl roku přestal. Úplně přestal s drogami na začátku roku 2002. V roce 2004 pak vydal své velmi naturalistické memoáry s názvem Scar Tissue. O panictví přišel asi ve 12 letech s otcovou 18letou přítelkyní, jak sám v jednom rozhovoru prý uvedl, zdědil po otci chuť ochutnat všechny holky na světě. Až do nedávna stál jeho otec v čele fanklubu RHCP. Dnes Anthony pečuje o svého syna, kterého nosí starostlivě ve vaku na svém těle, praktikuje jógu a žije zdravým životním stylem. \n2. října 2007 se Anthonymu narodil syn Everly Bear. Matkou je dnes jeho bývalá přítelkyně, modelka Heather Christie.\n\nAnthony měl po velkou část své kariéry dlouhé hnědé vlasy, zhruba nad zadek. Během nahrávání \"Californication\" si je ostříhal a obarvil na blond, poté si je nechal opět narůst po ramena. V současné době má krátké vlasy s patkou a knír.\n\n"}
{"id": "47412", "url": "https://cs.wikipedia.org/wiki?curid=47412", "title": "Edward Lorenz", "text": "Edward Lorenz\n\nEdward Norton Lorenz (23. května 1917 – 16. dubna 2008) byl americký matematik a meteorolog, působící v oblasti teorie chaosu a vynálezce pojmu podivný atraktor. Je spojen s termínem \"motýlí efekt\".\n\nEdward Norton Lorenz se narodil 23. května 1917 ve West Havenu ve státě Connecticut. Studoval matematiku jak na Dartmouth College v New Hampshiru, tak na Harvardově univerzitě v Cambridge, Massachusetts. \n\nBěhem druhé světové války sloužil jako meteorolog pro letecké jednotky USA.\n\nPo svém návratu z války se rozhodl studovat meteorologii na Massachusettském technologickém institutu, kde pak působil po mnoho let jako profesor. \n\nEmeritní profesor na MIT od roku 1981. \n\nZemřel 16. dubna 2008 ve svých 90 letech, doma v Cambridge, na rakovinu.\n\nLorenz sestavil matematický model vynucené konvekce v atmosféře.\n\nPři studiu modelů počasí Lorenz objevil, že počasí se ne vždy chová podle předpovědi. Malá odchylka v počátečních hodnotách proměnných v jeho primitivním počítačovém modelu počasí měla za následek veliké rozdíly v chování počasí. Tato citlivá závislost na počátečních podmínkách se stala známou jako motýlí efekt.\n\nLorenz prozkoumal tento model z hlediska matematiky a publikoval své závěry v práci nazvané \"Deterministické neperiodické proudění\", v které popsal relativně jednoduchý systém rovnic vedoucí k modelu nekonečné složitosti, Lorenzově atraktoru.\n\n\n"}
{"id": "47413", "url": "https://cs.wikipedia.org/wiki?curid=47413", "title": "Smrk (rozcestník)", "text": "Smrk (rozcestník)\n\nSmrk má více významů:\n\n\n\n\n"}
{"id": "47416", "url": "https://cs.wikipedia.org/wiki?curid=47416", "title": "Budkov (okres Třebíč)", "text": "Budkov (okres Třebíč)\n\nBudkov (s předložkou 2. pád \"do Budkova\", 6. pád \"v Budkově\") je obec ležící jihovýchodně od města Třebíče. Nadmořská výška obce je 503 metrů nad mořem. Obec patří do správního obvodu obce s rozšířenou působností Moravské Budějovice. Žije zde obyvatel. První zmínka o obci se uvádí do spojitosti se založením tvrzi, a je z roku 1353.\n\nV katastrálním území Budkova se nedochovalo mnoho pravěkých nálezů. V díle Františka Vildomce je doložena kamenná sekerka. Další nalezené kamenné broušené nástroje uvedli Josef Skutil a Gracián Chaloupka. Jiné doložené nálezy jsou mladší, až z laténského období.\n\nBudkov byl nazýván také jako \"Budcaw\", \"Budkow\" nebo \"Budkau\".\n\nPrvním majitelem obce byl v roce 1353 Jan z Budkova, ten pak v roce 1360 prodal tvrz a vesnici bratřím z Mezimostí, později se majitelé měnili poměrně často, až v roce 1666 se majiteli vsi a zámku stali Bechtoldové. Těm vesnice patřila až do roku 1776, kdy pak dědictvím získal ves Leopold Krakovský hrabě Kolovrat, později pak část panství patřila také Karlovi z Lichtenštejna. Následně pak statek podědil Kristián Salm-Reifferscheidt, který byl majitelem až do roku 1945, kdy o statek přišel konfiskací.\n\nPrvní záznamy o tvrzi v Budkově pochází z roku 1353, v 16. století byla přestavěna a mezi lety 1545 a 1555 byla tvrz přebudována na renesanční zámek. Někdy v tu dobu také vznikl v Budkově pivovar. Již o několik stovek let dříve (snad ve 14. století) byl v Budkově postaven kostel sv. Martina. V roce 1672 pak byla v Budkově zřízena škola, ta pak získala v roce 1773 vlastní budovu, rozšíření se dočkala v roce 1850. Nová školní budova pak byla postaven mezi lety 1865 a 1866. Roku 1943 byl ve vsi vztyčen pomník padlým v první světové válce, ten byl v roce 1946 rozšířen o pamětní desku obětem druhé světové války.\n\nV letech 2006–2010 působil jako starosta Miloslav Záškoda, od roku 2010 do roku 2018 tuto funkci zastával Jaroslav Pokorný. Od roku 2018 funkci starosty zastává Jiří Záškoda.\n\nV roce 2015 došlo k zastavení zvonění zvonů z místního kostela, kdy ve věži jsou zvony dva, menšímu, pojmenovanému po sv. Martinovi, v roce 1954 puklo srdce, větší je v havarijním stavu a tak došlo k zastavení jeho užití. Je to jeden z nejstarší zvonů na Moravě a je pojmenován po sv. Anně. Starší zvon sv. Anny pochází z roku 1489, novější zvon sv. Martina pochází z roku 1655.\n\nV obci působí rodák Svatopluk Jakš, jehož rodina shromažďuje prameny o historii obce, primárně se soustředí na historii obce za první světové války.\n\nFunguje tu Restaurace Maják a Zemědělské družstvo Budkov.\n\nObec zřizuje příspěvkovou organizaci Základní škola a Mateřská škola Budkov. Nachází se zde Dětský domov Budkov. Sídlí zde kapela Budkovanka.\n\n\n\n\n"}
{"id": "47419", "url": "https://cs.wikipedia.org/wiki?curid=47419", "title": "Čarodějnice (rozcestník)", "text": "Čarodějnice (rozcestník)\n\nČarodějnice může znamenat\n\n\n\n\n"}
{"id": "47430", "url": "https://cs.wikipedia.org/wiki?curid=47430", "title": "Kotelna", "text": "Kotelna\n\nKotelna je místnost nebo samostatná stavba, v níž je umístěn kotel pro výrobu teplé vody nebo vodní páry, pokud slouží k vytápění, někdy se též používá termín \"výtopna\" (termín výtopna je též i technologické zařízení železnic určené pro údržbu a provoz parních lokomotiv).\n\nKotelny byly v minulosti součástí prakticky všech průmyslových podniků, ale také parníků, což souviselo se všeobecným rozšířením parního stroje v lodní dopravě respektive v paroplavbě.\n\nSe zaváděním etážového topení se staly kotelny součástí obytných domů, kde zajišťují centrální výrobu tepla a teplé vody.\n\nObří kotelny jsou i dnes součástí centrálních městských zdrojů tepla respektive tepláren a tepelných elektráren.\n\n"}
{"id": "47434", "url": "https://cs.wikipedia.org/wiki?curid=47434", "title": "Turistická značka", "text": "Turistická značka\n\nTuristická značka je symbol nebo tabulka, jejímž účelem je poskytnout turistům informaci o směru cesty, případně též o vzdálenostech, podmínkách průchodnosti, popisech míst atd. Turistické značení je soustava turistických značek.\n\nPodle účelu můžeme turistické značky a značení rozdělit na:\nTuristická značka se někdy též říká mapovým značkám v turistických mapách.\n\nÚzemí Česka a Slovenska má jednu z nejdokonalejších a nejhustších sítí turistického značení pro pěší turistiku. První turistickou stezku na území tehdejšího Uherska vyznačil Sitnianský klub roku 1874 v okolí Hodruši ve Štiavnických vrších. První české trasy byly vyznačeny Pohorskou jednotou Radhošť kolem roku 1884 a Klubem českých turistů roku 1889. V roce 1912 byla dokončena první dálková trasa přes Brdy na Šumavu. Až do roku 1938 následoval rychlý rozvoj. Období druhé světové války a období let 1950–1954 však znamenalo pro systém značení krizi – nebyla prováděna obnova značení a systém byl silně narušen. Od roku 1954 získal monopol na značení ČSTV, postupně byla síť značených cest obnovena a rozšiřována a systém doplněn ještě směrovkami a nástěnnými mapami. V roce 1990 přešla značkařská činnost v Česku na obnovený Klub českých turistů. Od roku 1997 je prováděno obdobné značení i pro lyžaře a cyklisty. Finanční náklady na značení cest jsou od r. 1997 hrazeny z rozpočtu odboru Cestovního ruchu Ministerstva pro místní rozvoj ČR. Značení provádějí již od počátků bezplatně dobrovolníci – značkaři. Některé naučné stezky zřizují a udržují orgány a organizace ochrany přírody. Cyklistické (cykloturistické) značení v oblasti Krkonoš zřídila a údržbu značení pěších tras převzala správa Krkonošského národního parku (KRNAP).\n\nKlub českých turistů používá takzvané pásové značení čtyř barev – červené, modré, zelené a žluté, namalované zpravidla na stromech, sloupech a jiných objektech. Značka je tvořena vodorovným barevným pásem, nad nímž i pod nímž je bílý pás. Pro odbočení se tento základní tvar doplní šipkou jednotného provedení. Vede-li více značených tras společně, jsou značeny sloučenou značkou v přesně určeném pořadí barev. K významným místům v blízkosti hlavní značené trasy se vyznačují odbočky významovým tvarovým značením (existují jich 4 typy) stejné barvy, jakou je značena hlavní trasa. Na významných místech a rozcestích se umisťují směrovníky (rozcestníky) s místními a směrovými tabulkami jednotného provedení, zpravidla plechovými. Pro místní trasy a okruhy existuje speciální místní značení (úhlopříčně rozdělené čtverce, v nichž jeden trojúhelník je bílý a druhý má jednu ze čtyř barev) a lázeňské značení, které kombinuje dvě významové barvy, které souvisejí s délkou a převýšením okruhu. Pro lyžaře (běžkaře) se užívá obdobné pásové značení stejných rozměrů jako pro pěší, avšak místo bílé barvy je k olemování barevného pásu použito oranžových pásů a vnitřní pás může být červený, modrý, zelený nebo bílý. Pro cyklisty se používá jednak pásové značení se zvětšenými značkami a žlutými krajními pásy, nebo speciální silniční směrové značky žlutooranžové barvy. Zvláštním typem turistického značení jsou naučné stezky, které vyznačují samostatně nebo ve spolupráci s KČT organizace ochránců přírody či obce, města i jiné organizace. Podle metodiky KČT bývá naučná stezka značena bílým čtvercem se šikmým zeleným pruhem. Naučné stezky zřizované jinými subjekty však jsou mnohdy značeny jinými způsoby. Naučné stezky jsou vybaveny i stojany s informacemi o přírodních zajímavostech v okolí. Značené cesty jsou vyznačovány v turistických mapách, někdy i v jiných typech map. Jsou chráněny přestupkovým zákonem.\n\nPodrobnější informace o pásovém značení a používaných barvách naleznete v článku Turistické značení v Česku a na Slovensku.\n\nČeši vyznačili trasy podle českých standardů také například na některých místech v Rumunsku, konkrétně v oblasti českých vesnic v rumunském Banátu, dále na Ukrajině (na Podkarpatské Rusi) a v roce 2016 též 60 km u městečka Bataypora v Brazílii, kde zároveň vyškolili místní značkaře. \n\nV rámci projektu \"Albánská výzva\" bylo v horských oblastech na severozápadě Albánie vyznačeno podle českého vzoru více než 100 km turistických cest. Na některé z těchto stezek přispěla přímo Česká republika prostřednictvím svého zastupitelského úřadu v Tiraně - stejně, jako pak v roce 2014 na rekonstrukci tří turistických cest v Národním parku Dajti na okraji albánské metropole. \n\nV letech 2016 a 2017 vyznačili studenti brněnské Mendelovy univerzity dvacet kilometrů turistických tras v oblasti kolem filipínské sopky Kanlaon na ostrově Negros.\n\nPo rozdělení Československa v roce 1993 pokračoval v péči o turistické značení Klub slovenských turistov – Klub značkárov Slovenska. Způsob značení je shodný jako v Česku. Liší se pouze tím, že vzdálenosti jsou uváděny v časových údajích s přesností na čtvrt hodiny, nikoliv v kilometrech. Tato odlišnost však trvala i po celou dobu Československa.\n\nÚzemím Slovenska procházejí evropské dálkové trasy E 3 (ze Španělska do Rumunska) a E 8 (z Nizozemska do Bulharska) a mezinárodní trasa I 23 (z Polska do Rakouska).\n\nV Polsku se používá obdobné značení jako v Česku, navíc existuje ještě černá značka:\n\nBarvy nemají žádnou souvislost s obtížností trasy. Kromě toho se lze setkat s bílým vykřičníkem nad značkou, který má upozorňovat na náhlou změnu směru. První polskou trasu vytyčil pomocí směrových ukazatelů Leopold Wajgel v roce 1880 v Haliči (trasa Krasny Łuh – Hoverla, nyní Ukrajina). V roce 1887 byla vyznačena první značka na území samotného Polska. Značky se zpočátku malovaly rumělkou (HgS) v podobě červeného vodorovného proužku, později se začal přidávat kvůli lepší viditelnosti bílý proužek, což se však rozšířilo až po roce 1914. Podrobné instrukce, jak označovat turistické trasy, navrhl v roce 1924 Feliks Rapf. V tomto návrhu už byly značky v dnešní podobě – dva bílé pruhy s barevným uprostřed (na výběr pět barev). Základní značka má rozměry 9×15 cm. Na tabulkách se v horách uvádějí vzdálenosti časovým údajem, kdežto v nížinách v kilometrech.\n\nV letech 1925-1927 probíhala tzv. \"štětcová válka\" (\"wojna na pędzle\") mezi německou organizací \"Beskidenverein\" (založena v roce 1893 v Těšíně) a \"Polskou tatranskou společností\" (\"Polskie Towarzystwo Tatrzańskie\"), kdy polská společnost nechtěla nechat v Západních Beskydech monopol na značení německému sdružení a začala značit vlastní trasy. Obě uskupení si značení vzájemně přemalovávala, proto \"štětcová válka\".\n\nV roce 2003 bylo v Polsku vyznačeno 58 292 km turistických stezek, z toho 9211 km představovaly cyklotrasy a 785 km trasy pro lyžaře.\n\nNa webu turistického vlastivědného spolku PTTK je možno si prohlédnout plánky značených cest a k nim komentáře o turistických zajímavostech.\n\nPTTK také zřizuje lyžařské a cyklistické značení, které je tvořeno nejen značkami a směrovými tabulkami, ale i systémem dalších značek obdobných dopravním. PTTK také značí turistické trasy pro jezdce na koních.\n\nVe 30. letech 20. století, kdy Zakarpatská Ukrajina byla součástí ČSR, vyznačil Klub českých turistů několik tras i zde. Značení nebylo po 2. světové válce udržováno a prakticky zaniklo, v současnosti jsou v terénu pozorovatelné již jen zbytky na starších stromech (např. v okolí Koločavy).\n\nV cestopisech českých turistů jsou zmínky o turistickém značení na Zakarpatské Ukrajině. Turistická značka vede z ukrajinské strany na trojmezní horu Kremenec. V roce 2005 údajně pohraničníci vstupu na značenou cestu bránili a požadovali povolení, na které se čeká tři měsíce. V oblasti rezervace Velkého kaňonu, který ústí k místní hlavní silnici ústí nedaleko obce Sokolinoje, jsou vyznačeny tři „ekologičeskije tropy“. Přístup je povolen jen v doprovodu instruktora a se souhlasem záchranné služby, avšak dodržování tohoto nařízení není v praxi požadováno (2003).\n\nOd roku 2007 jsou značeny turistické cesty v Zakarpatské oblasti podle českých zvyklostí, a to zejména v okolí Usť-Čorné a Koločavy. Toto značení je financováno prostředky vlády ČR, v roce 2010 a 2011 z prostředků Česko-polského fóra. Koordinátorem značení je Hnutí Duha Jeseníky, dříve jím byl Člověk v tísni. Délka takto značených pěších tras dosáhla 700 kilometrů na podzim 2011.\n\nV rámci lokálních projektů financuje v roce 2011 ministerstvo zahraničních věcí značení turistických tras v Bachčisarajském rajónu Autonomní republiky Krym. V říjnu 2011 bylo vyznačeno 200 kilometrů tras.\n\nV 70. letech dvacátého století bylo základním značkařským systémem tvarové značení. Tvarové značky (kroužky, čtverečky, trojúhelníčky apod.) jsou orámovány bílou barvou, pásové značení je podobné jako v Česku. Používají se barvy červená, modrá, zelená a žlutá.\n\nV pohořích Východních, Jižních a Západních Karpat se používá tvarové i pásové značení. Je většinou velmi nesystematické a zanedbané, na mnoha místech jsou značené cesty již zcela neprůchodné a zarostlé takřka pralesní vegetací. Některé „turistické značené cesty“ jsou vedeny místy, kde cesta je neznatelná a zdá se, že i značkař se prodíral hustým lesem pokaždé jinudy. Některé značené cesty uvedené v mapách nejsou v terénu téměř k nalezení. Kvalitnější mapy rumunských turistických oblastí jsou vydávány převážně v Maďarsku.\n\nTvarové značky většinou tvoří jednoduchý barevný tvar, například červené kolečko nebo modrý trojúhelník, s bílým olemováním. Pásové značky mívají zpravidla barevný pruh svislý.\n\nV atraktivní oblasti pohoří Ceahlau ve Východních Karpatech jsou značky malovány podle českých standardů, údajně je v rámci mezinárodní výpomoci vyznačili čeští značkaři KČT.\n\nV cestopisech českých turistů se lze dočíst, že se v Bulharsku vyskytují červené, modré, zelené i žluté barvy. Značení je mnohde velmi nízké kvality a zanedbané, není výjimkou, že během cesty mění barvu. Pravděpodobně jde o pásové značení podobné českému. Směrové tabulky jsou plechové, mají tvar ozdobné šipky a málokdy zobrazují vzdálenost k cíli.\n\nV cestopisech jsou zmínky o turistickém značení v některých zemích bývalé Jugoslávie. V současné době čeští značkaři tvoří značení ve významných chorvatských letoviscích.\n\nTuristické značení existuje jen v horách. Značení je prováděno červenými kroužky o průměru 2-3 cm, které jsou případně opatřovány šipkami. Vzhledem k tomu, že směrovky na řadě rozcestí neexistují a jednotlivé značené trasy jsou od sebe téměř neodlišitelné (formálně sice mají přidělená čísla, ta ovšem v terénu doprovázejí většinou pouze směrovky), nelze turistické značení bez mapy prakticky využívat.\n\nOd roku 2006 se situace podstatně zlepšila; turistika přišla do větší módy a turistické cesty jsou i v jiné části země hojně rozšiřovány.\n\nFoto rozcestníku z rakouských Alp. Na tabulkách je podepsán ÖAV (Österreichischer Alpenverein, Rakouský alpský svaz). Byl založen roku 1862 ve Vídni. Na směrovkách uvedena vzdálenost časovým údajem a cíle označeny červenými nebo černými kroužky (puntíky).\n\nV Dolomitech je používáno pásové značení. Na bílém pruhu mezi červenými je uvedeno číslo trasy.\n\nTuristické značení pravděpodobně jen směrovými tabulkami. Šipka s červenou pásovou značkou s bílými okraji znamená turisticky obtížnější trasu, šipka mající jen žlutou barvu tabulky méně obtížnou vycházkovou trasu. Vzdálenosti jsou udávané v hodinách.\n\nNa území bývalé NDR bývalo základním systémem tvarové turistické značení. Má tu výhodu, že v kombinaci tvaru a barvy nebo i dvou barev v jedné značce může mít každá značená cesta téměř jedinečné označení.\n\nMnohde značení bylo v 80. letech 20. století v nevyhovujícím stavu a místa neznalý turista bez mapy podle nich jen stěží někam mohl dojít. V poměrně dobrém stavu bylo značení například v Saském Švýcarsku. V některých oblastech se prosazovalo pásové značení.\n\nVe Francii jsou k vyznačení trasy používány malé plastové tabulky s barevnými geometrickými tvary (např. kruh nebo trojúhelník), které jsou pouze dvoubodově připevněné k podkladu. Díky tomu jsou poměrně náchylné ke strhávání.\nV některých částech je používáno pásové značení, které oproti českému má jednu značku navíc. Křížek nad značkou říká, že tudy cesta nevede. Takováto značka je praktická, pokud značení odbočuje ze široké cesty a turista odbočku může přehlédnout.\n\nZa příklad turistického značení v Izraeli je možné uvést značky tvořené vodorovným bílým, modrým a červeným pruhem, které jsou použity na Izraelské stezce spojující severní a jižní cíp země. Mimo značení Izraelské stezky se lze setkat s obdobou pásového značení. Tvar rozcestí bývá naznačen přímo pásovou značkou.\n\nV Gruzii bylo na začátku 21. století zaváděno pásové značení, zpravidla z iniciativy zahraničních subjektů. V oblasti Svanetie jsou vyznačeny trasy širokým barevným a bílým pruhem, značení je často nedostatečné. V Tušetii vznikly značené trasy v okolí Omala v rámci české pomoci při obnově památek. Na Kavkaze na západ od Tušetie se nachází poměrně hustá síť cest vyznačených polským turistickým spolkem PTTK, jejichž pásové značení s pěti barvami je stejné jako v Polsku.\n\nEvropská asociace turistických klubů (EWV, Europäische Wandervereinigung, European Ramblers' Association) si při svém založení v roce 1969 vytkla za cíl vytvořit mezinárodní evropskou síť turistických tras. Členy asociace jsou turistické svazy a spolky většiny evropských zemí. Do roku 2006 bylo vytvořeno 11 dálkových tras (E1 až E11) o celkové délce asi 55 000 km, od října 2010 přibyla trasa E12. Ve střední Evropě jsou tyto cesty většinou dobře vyznačeny, v jiných částech Evropy značení v terénu je někde nedostatečné nebo zcela chybí. Českou republikou procházejí evropské trasy E3, E6, E8 a E10. V České republice je k jejich vyznačení využito běžného pásového turistického značení, na jehož směrových tabulkách je navíc uvedeno číslo evropské trasy.\n\n\n"}
{"id": "47453", "url": "https://cs.wikipedia.org/wiki?curid=47453", "title": "Nižné Bielovodské Žabie pleso", "text": "Nižné Bielovodské Žabie pleso\n\nNižné Bielovodské Žabie pleso je ledovcové jezero, jedno ze dvou Bielovodských Žabích ples v Bielovodské Žabí dolině, která tvoří jednu z bočních větví Bielovodské doliny ve Vysokých Tatrách na Slovensku. Má rozlohu 4,6840 ha. Je 360 m dlouhé a 185 m široké. Dosahuje maximální hloubky 20,5 m. Objem činí 325 244 m³. Leží v nadmořské výšce 1674,6 m.\n\nNa západě se nad plesem zvedají stěny Žabího hrebeně, ve kterém je nejvyšší Nižný Žabí štít. Na jihu dolina pokračuje dalším stupněm k Vyšnému Bielovodskému Žabímu plesu a poté je ukončena skalními stěnami Žabího Mnícha a Velkého Žabího štítu. Na východě je výrazný vrchol Mlynár a o něco menší Malý Mlynár. Okolí plesa je částečně kamenité a částečně porostlé kosodřevinou.\n\nDo plesa na jižní straně přitéká Žabí potok z Vyšného Bielovodského Žabího plesa, který je nad plesem převážně podpovrchový. Odtéká na severní straně do Bielovodské doliny, kde ústí do Biele vody. Rozměry jezera v průběhu času zachycuje tabulka:\nPodél potoka vede k plesu stezka z \"Bielovodské doliny\" od modré turistické značky, pro veřejnost je však přístup zakázaný.\n\n\n"}
{"id": "47454", "url": "https://cs.wikipedia.org/wiki?curid=47454", "title": "Dąbie (jezero)", "text": "Dąbie (jezero)\n\nDąbie [dombje] je deltové jezero ledovcového původu, které celé leží v katastru Štětína. Je čtvrté největší (56 km²) v Polsku a jednoznačně největší vodní plochou Západopomořanského vojvodství. Průměrná hloubka je 3–3,5 m, maximální dokonce 8 m (v místech vodního proudu). Maximální délka jezera je 15 km, šířka 7,5 km.\n\nJezero Dąbie je možné rozdělit na dvě části, z nichž ta větší leží na severu (\"Dąbie Wielkie\") a menší na jihu (\"Dąbie Małe\"). Jezero má hodně členitý břeh, na němž se nachází mnoho přístavišť pro menší i větší lodě. Jezero Dąbie je jediným jezerem v Polsku, kde mohou přirazit ke břehu lodě z volného moře.\n\nTvoří prodloužení koryta Regalicy (východní rameno Odry).\n"}
{"id": "47455", "url": "https://cs.wikipedia.org/wiki?curid=47455", "title": "Miedwie", "text": "Miedwie\n\nMiedwie [mědvě] je jezero ležící v západní části Pomořanského pojezeří v Pyřicko-stargardské rovině. Plochou 35 km² je páté největší v Polsku a po jezeru Dąbie druhé největší v Západopomořanském vojvodství. Je 16,2 km dlouhé a maximálně 3,2 km široké. Jezero leží v nadmořské výšce 14 m, jeho hloubka dosahuje 43,8 m, což je největší kryptodeprese v Polsku (30 m).\n\nBřehová linie je dlouhá přibližně 39 km, břehy jsou bez lesů, na jižní straně bahnité.\n\nPřes \"Miedwie\" teče řeka Płonia, vtékají do něj řeky Gowienica a Ostrowica.\n\nNa břehu se nacházejí sídla Jęczydół, Morzyczyn, Wierzbno, Wierzchląd, Żelewo.\nV okolí vesnice Żelewo se nachází zdroj pitné vody pro obyvatele Štětína.\n"}
{"id": "47458", "url": "https://cs.wikipedia.org/wiki?curid=47458", "title": "Seznam jezer v Rusku", "text": "Seznam jezer v Rusku\n\nRuská jezera (rusky jezero – \"озеро\"). Tabulka je seřazena podle rozlohy vodní plochy bez ostrovů a obsahuje přírodní jezera v Rusku s plochou přes 200 km² (bez ruských přehrad).\n\n\n"}
{"id": "47462", "url": "https://cs.wikipedia.org/wiki?curid=47462", "title": "Schutzstaffel", "text": "Schutzstaffel\n\nSchutzstaffel (známější pod zkratkou SS nebo runami ), česky \"Ochranný oddíl\", byla ozbrojená organizace NSDAP vytvořená v roce 1925 z horlivě oddaných přívrženců Adolfa Hitlera působících původně jako jeho osobní stráž. V čele SS v době její největší moci stál Heinrich Himmler jako \"Reichsführer-SS\" (říšský vůdce SS). S postupem času si organizace podřizovala veškerý státní i bezpečnostní aparát nacistického státu včetně vyhlazovací politiky. Jejím symbolem byly dva starogermánské runové znaky původně pro vítězství na černém pozadí (svým tvarem připomínají písmeno S).\n\nPřímým předchůdcem byl oddíl SA nazvaný \"Stabswache\" (Štábní stráž), zřízený v květnu 1923 v počtu 8 mužů pod vedením Emila Mauriceho s cílem chránit vedení NSDAP při veřejných akcích (následně přejmenovaný na \"Stoßtrupp Adolf Hitler\" a rozšířený o další čtyři muže). Po Mnichovském puči a zákazu NSDAP byl oddíl rozpuštěn.\n\nDnem vzniku SS je tak až 9. listopad 1925, kdy byla vytvořena elitní bojová a bezpečnostní složka Schutzstaffel (SS) pod vedením Julia Schrecka. Z malé skupinky lidí (vedené stále jako zvláštní oddíl SA) postupně rostla organizace s pevnou vojenskou hierarchií a se sklony k násilnickému zastrašování oponentů. Dne 6. ledna 1929 byl do jejího čela jmenován Heinrich Himmler.\n\nDne 4. srpna 1929 byl ukončen čtyřdenní sjezd NSDAP v Norimberku, kde byl mimo jiné vznesen požadavek zavedení všeobecné branné povinnosti v Německu. Sjezd zakončoval slavnostní pochod oddílů SS a SA o síle 60 000 příslušníků. Průvod se neobešel bez násilí a v jeho průběhu došlo k celé řadě pouličních bitek, což mělo za následek další propagaci síly SS respektive celé NSDAP. Rozrůstající se násilí ze strany oddílů SA a SS vedlo 13. dubna 1932 německou vládu k vydání nouzového nařízení „\"k zajištění státní autority\"“, čímž byla zakázána činnost organizací SA a SS.\n\nZákaz legální činnosti SA a SS se nacistů dotkl, a tak 14. června téhož roku přislíbil Adolf Hitler, že pokud budou zákony o zákazu jeho úderných oddílů zrušeny, bude jeho strana respektovat a tolerovat Papenův kabinet. Problémy s SA a SS však i nadále přetrvávaly, což vedlo Mezinárodní vládní komisi pro Sársko, že 11. listopadu 1932 nařídila rozpustit formaci obou nacistických křídel.\n\nPo převzetí moci nacisty došlo dne 2. května 1933 v Německu k likvidaci odborů, jejich úřadovny byly masově obsazovány členy oddílů SA a SS. V noci z 29. na 30. června 1934 vyvrcholila vnitrostranické krize, v níž se Hitler zbavil svých dlouhodobých oponentů včetně osob nepřijatelných pro špičky tehdejší německé armády a upevnil tak svou moc ve straně i navenek. Událost vešla do historie pod názvem Noc dlouhých nožů a došlo během ní k vyvraždění vrcholných příslušníků SA. Významný podíl na vraždění měly oddíly SS, které byly odměněny vyřazením ze svazku SA a postavením samostatné složky nacistického režimu, podléhající pouze Hitlerovi.\n\nDne 31. března 1935 převzaly jednotky SS strážní a dozorčí službu ve zřízených koncentračních táborech a pozvolna začaly naplňovat své plány o nastolení konečného řešení. Dne 17. června 1936 byl Heinrich Himmler jmenován do funkce šéfa německé policie.\n\nTím byl položen základ struktury SS v dalších letech, kdy byly SS rozčleněny na:\n\nHodnosti SS v podstatě odpovídaly klasickým vojenským hodnostem. Zde pro lepší pochopení srovnány s wehrmachtem.\nByla i hodnost pro samotného Vůdce SS Adolfa Hitlera.\nV říjnu 1936 byl v rámci Hlavního úřadu SS (šéfoval mu Heinrich Himmler) vytvořen „\"Inspektorat Verfugungstruppen\"“ pod vedením Paula Haussera, bývalého generála reichswehru. Současně se svým jmenováním SS-brigadeführerem se Hausser stal v roce 1936 hlavním inspektorem Verfügungstruppen. Měl po vojenské stránce slabě vyškolené jednotky SS (jejichž početní stav tehdy dosáhl asi 8500 mužů) přeměnit v dokonale vycvičené a moderními zbraněmi vybavené oddíly.\n\nVýběr odpovídal přísným kritériím nacistického světového názoru a příslušným fyzickým požadavkům (minimální osobní výška pro \"Leibstandarte\" činila 180 cm, pro ostatní jednotky 175 cm). Doba trvání služby zde pak byla stanovena pro řadové příslušníky na 4 roky, pro poddůstojníky na 12 let a pro důstojnický sbor na 25 let. Otevřenou cestu do těchto útvarů měli především vzorní příslušníci Hitlerjugend.\n\nV roce 1937 byly součástí Verfügungstruppen tři divize: Germania, Leibstandarte Adolf Hitler a Deutschland. Důstojnické kádry SS se školily ve dvou školách: \"Junkerschule „Braunschwedig“\" a \"Junkerschule „Bad Toltz“\", které ročně vychovávaly celkem 400 důstojníků.\n\nJednotky SS prokazovaly velkou zmužilost příznačnou pro jejich boj, ovšem ne vždy ctily pravidla vedení války a jejich způsob boje byl leckdy brutální. Vrchní velitelství armády zpočátku neprojevovalo nad výkony SS velké nadšení a raději se zaměřovalo na záporné stránky, především na vysoké procento ztrát v jednotkách SS. Ty byly způsobeny jednak tím, že armáda s oblibou přidělovala zbraním SS ty nejtěžší úkoly, ale také tím, že sami vojáci se nebáli smrti a toužili se osvědčit a splnit těžké bojové úkoly. Ovšem postupem času si jednotky SS vybudovaly skvělou pověst neústupných bojovníků a „hasičů fronty“.\n\nVůdcem (\"Reichsführer-SS\", tato hodnost byla ale vytvořena až v roce 1926) postupně byli:\n\nVýznamným pohlavárem SS v českých dějinách byl nepochybně Reinhard Heydrich, zastupující říšský protektor, který zemřel na následky atentátu z 27. května 1942 (operace Anthropoid). Dalšími významnými členy SS byli např. Karl Hermann Frank, Walter Jacobi nebo Kurt Daluege, kteří byli odsouzeni a popraveni českou justicí po skončení druhé světové války.\n\nI když se SS formálně zabývala bezpečností Třetí říše, byla především pověřována zvláštními úkoly. Naplňovala Hitlerovu ctižádost zbavit Německo a Evropu všech elementů, o nichž se domníval, že si „nezaslouží, aby existovaly“, natrvalo zotročit „nižší lidskou rasu ze slovanských zemí“ a vymýtit z kontinentu každého Žida – muže, ženy i děti.\n\nSS při vykonávání těchto úkolů organizovala vyvraždění čtrnácti miliónů lidí. Přibližně šesti miliónů Židů, pěti miliónů Rusů, dvou miliónů Poláků, půl miliónu Romů a půl miliónu ostatních, včetně téměř dvou set tisíc nežidovských Němců a Rakušanů, mentálně nebo fyzicky handicapovaných a takzvaných nepřátel říše. Mezi tyto nepřátele patřili často též političtí odpůrci, kněží, mniši, svědkové Jehovovi, homosexuálové a další nežidovské oběti.\n\nPřísaha při příchodu do SS zněla:\n\n„\"Ich schwöre Dir, Adolf Hitler, als Führer und Kanzler des Reiches Treue und Tapferkeit. Ich gelobe Dir und den von Dir bestimmten Vorgesetzten Gehorsam bis in den Tod, so wahr mir Gott helfe.“\"\n\n„\"Tobě, Adolfe Hitlere, vůdci a kancléři Německé říše, přísahám věrnost a statečnost. Tobě a nadřízeným, které sám jmenuješ, slibuji poslušnost až do smrti. K tomu mi dopomáhej Bůh.“\"\n\nHeslem jednotek SS bylo „“ (česky „\"Má čest se nazývá věrnost\"“).\n\nBývalí příslušníci SS bez ohledu na národnost i jejich vdovy mají nárok na německý důchod. V roce 1998 Německo změnilo své zákony o důchodech, aby se zabránilo jejich vyplácení válečným zločincům. V osmi spolkových zemích Německa pobíralo v roce 1998 zvláštní penzi pro takzvané \"válečné oběti\" 23 501 bývalých příslušníků jednotek SS. \n\n\n"}
{"id": "47467", "url": "https://cs.wikipedia.org/wiki?curid=47467", "title": "Antonín Puč", "text": "Antonín Puč\n\nAntonín Puč (16. května 1907, Jinonice – 18. dubna 1988, Praha) byl český fotbalový útočník, střelec branky ve finále MS 1934 v Itálii a člen Klubu ligových kanonýrů.\n\nZačínal v Čechii Smíchov, přešel do SK Smíchov a odtud jako osmnáctiletý v roce 1925 do Slavie, za kterou hrál 18 let. Sehrál v ní 700 zápasů. Pak hrál ještě krátký čas za žižkovskou Viktorii a končil opět na Smíchově. Nastřílel 123 branek (112 za Slavii Praha, 11 za Viktorii Žižkov), kterými se zapsal mezi nejlepší české kanonýry. Ještě mnoho let poté hrál za fotbalové internacionály.\n\nSehrál 59 zápasů v dresu ČSR a dal v nich 34 branek (do nedávna nejlepší střelec reprezentace, překonal ho Jan Koller). Hrál na dvou mistrovstvích světa, roku 1934 v Itálii a 1938 ve Francii.\n\nJeho specialitou byly ostré falšované střely z těžkých úhlů, kterým málokdo dokázal čelit. Dlouho hrál na místě levé spojky, ale když přišel do Slavie Vlasta Kopecký, přešel Puč na levé křídlo a hrál výborně i na novém místě. Znovu dával góly, protože Kopecký a v dresu ČSR Nejedlý mu posílali skvělé, kolmé přihrávky, na které Puč nabíhal. Střílel většinou halfvolejem, a protože měl skvělé klopení nohy, nikdy nepřestřelil.\n"}
{"id": "47471", "url": "https://cs.wikipedia.org/wiki?curid=47471", "title": "Ota Hemele", "text": "Ota Hemele\n\nOta Hemele (22. ledna 1926, Praha – 31. května 2001) byl slavný český fotbalista, trenér a funkcionář.\n\nVětšinu své fotbalové kariéry působil ve Slavii Praha. Vstřelil 133 ligových branek (94 za Slavii Praha, 36 za ATK/ÚDA Praha, 2 za SK Židenice a poslední za pražský Motorlet) a je členem Klubu ligových kanonýrů týdeníku Gól. Za československou reprezentaci sehrál 10 utkání, vstřelil 4 branky, účastnil se MS 1954. Mistr ligy 1947 se Slavií, 1953 s ÚDA Praha.\n\nKluby: Radlický AFK, Slavia Praha (1942–46, 48, 50–53, 55–59), SK Židenice, Dukla Praha, Spartak Motorlet Praha.\n\nReprezentace: 1948–1954\n\nS fotbalem začínal v jedenácti letech v Radlickém AFK a již odmalička si přál hrát v dresu oblíbené Slavie po poku Bicana a Kopeckého. Již v patnácti letech o něj měla zájem Sparta, ale z přestupu nakonec sešlo. O rok později za nim přišli z konkurenční Slavie, podepsal přestup a v šestnácti letech se stal hráčem A-mužstva. Při svém debutu 7. února 1943, v přátelském utkání se Slaným (9:1), vstřelil 5 branek. Hemele hrával nejčastěji na pozici pravé spojky a v ročníku 1943/44 byl s 22 brankami po Bicanovi nejlepším střelcem týmu.\n\nNa podzim 1948 byl Hemele nucen přestoupit do nově vytvořeného vojenského klubu ATK, kde se okamžitě stal vedoucí osobností útoku. V tomto roce rovněž nastoupil ke svým prvním reprezentačním zápasům proti Švýcarsku a Rakousku, ve kterém přispěl dvěma góly k výhře 3:1. Po dvouletém působení v ATK se v roce 1950 vrátil do Slavie. Před blížícím se MS 1954 byl znovu povolán do ATK, tentokrát přejmenovaného na ÚDA Praha, s kterým vyhrál ligu a stal se jejím nejlepším střelcem.\n\nV roce 1955 se definitivně vrátil do Slavie, s kterou o rok později absolvoval cestu do Jižní Afriky. V roce 1959 se rozloučil se sešívaným dresem Slavie a ve třiatřiceti letech přestoupil do Spartaku Praha Motorlet. Jako hrající trenér se s Motorletem dostal do 1. ligy, v pátek 23. srpna 1963 vstřelil svůj poslední prvoligový gól (Spartě na jejím stadionu) a v červnu 1964 si v jeho dresu zahrál ligu naposledy.\n\nNadále se Hemele věnoval již jen trenérskému řemeslu. V Motorletu, Hradci Králové, či na Kypru v AEL Limasol. Fotbalu a červenobílým barvám byl věrný až do konce. Hrával za starou gardu Slavie, počátkem 90. let za éry Borise Korbela byl předsedou fotbalového oddílu Slavie Praha. Vedl a organizoval setkání internacionálů Slavie. Jezdil na besedy s fanoušky po celé republice a všichni jej znali jako vynikajícího vypravěče.\nV osmdesátých letech taky trénoval A-mužstvo Slavoj Český Brod.\n\n"}
{"id": "47473", "url": "https://cs.wikipedia.org/wiki?curid=47473", "title": "Vlastimil Kopecký", "text": "Vlastimil Kopecký\n\nVlasta Kopecký (14. října 1912 Vilémov – 30. července 1967 Hlinsko) byl český fotbalista, reprezentant Československa.\n\nKdyž mu bylo deset, rodina se odstěhovala do Lucemburské ulice na pražských Vinohradech. Po vystudování žižkovského reálného gymnázia, pokračoval ve studiu na obchodní akademii v Resslově ulici.\n\nS fotbalem začínal v klubu Rapid Vinohrady, kde byl až do roku 1932. V tomto roce přestoupil do Slavia Praha, kde strávil zbytek své fotbalové kariéry. V roce 1967 zemřel při utkání Staré gardy Slavie na srdeční infarkt.\n\nByl jedním z nejtechničtějších fotbalistů české historie. Ačkoliv byl menší postavy byl vynikajícím hlavičkářem a excelentním střelcem i nahrávačem. Hrál na postech levé spojky, ale i krajního záložníka či obránce. V anketě italského listu La Gazetta dello Sport z roku 1939 byl označen za nejlepšího krajního záložníka Evropy.\n\nJe na druhém místě v Klubu ligových kanonýrů za Pepi Bicanem – tito dva hráči jako jediní v Čechách překonali hranici 200 ligových branek. Bican vstřelil 644 ligových branek (jde o světový rekord); Vlastimil Kopecký 252, s velkým náskokem před dalšími. Všechny ligové branky vstřelil ve Slavii Praha, za niž hrál přes 30 let.\n\n\nV letech 1932 až 1948 oblékal reprezentační dres, nastoupil v 23 zápasech, během nichž vstřelil 5 gólů.\n"}
{"id": "47475", "url": "https://cs.wikipedia.org/wiki?curid=47475", "title": "Jiří Hildebrandt", "text": "Jiří Hildebrandt\n\nJiří Hildebrandt (20. května 1933 Stodůlky u Prahy – 13. června 2015) byl československý fotbalista, obránce a reprezentant.\n\nS fotbalem začínal Stodůlkách. Hrál jej spíš jen pro radost a vedle toho se vyučil pokrývačem. Když odešel na vojnu, dostal se do divizní Dukly Tábor, tehdy kvalitního armádního celku. Původně hrál středního útočníka. K přátelskému utkání se Slavií Praha jej trenér postavil doprostřed obrany. Bylo třeba hlídat hrajícího trenéra Josefa Bicana. Povedlo se. Josef Bican si pořádně nekopl do míče a když o poločase střídal, nařídil, že je třeba tohoto šikovného mladíka „udělat“. I stalo se. Z nadějného fotbalisty ze Stodůlek stal se slávista.\n\nJiří Hildebrandt neopustil ani svou druhou lásku – pokrývání střech. Byl vedoucím party a práce měl dostatek. Dodnes je to na to hrdý a říká, že byl možná jediným pokrývačem mezi fotbalisty. Snad tato práce měla i pro jeho fotbalový růst přínos: prý mu díky ní sílilo svalstvo zad, nohou i celého těla, tedy důležitý základ pro pružnost při výskocích v obraně.\n\nNastupoval za Stodůlky, Duklu Tábor a Slavii Praha (tehdy pojmenovanou jako Dynamo Praha), kde dělal i kapitána mužstva. V závěru své kariéry ještě hrál v německém 1. FC Kaiserslautern. Za reprezentaci nastoupil k jedinému utkání a nevstřelil v něm žádný gól. Ve Veletržním poháru nastoupil v 5 utkáních\n\n\n"}
{"id": "47479", "url": "https://cs.wikipedia.org/wiki?curid=47479", "title": "Řetězová pila", "text": "Řetězová pila\n\nŘetězová pila je převážně mechanický stroj s různým typem pohonu. Nejčastějším pohonem je spalovací motor, dále pak elektrický, pneumatický, nebo hydraulický. Je určená ke kácení stromů, zkracování a opracování dřeva, také však i zdiva a kamene (speciální řetěz). Profesionálně je nejčastěji používána v lesnictví, dřevařském průmyslu, k údržbě zahrad a sadů, požární ochraně a ve stavebnictví. Dnes je také hojně používána v sochařství.\n\nMotor pohání řetězku, ozubené kolečko, které pak pohání řetěz, tvořený články na kterých jsou umístěné zuby. Profesionální pily pro dřevorubce jsou opatřeny spalovacím motorem, pily pro drobné domácí použití, nebo pro specifické profesionální práce používají také elektromotor a jsou poháněny z elektrické sítě, nebo akumulátoru. Pneumatické, nebo hydraulické pily jsou používány zejména v dolech, při práci pod vodní hladinou. Profesionální pily mají obvykle obsah motoru od 50 do cca 130 cm³, pily střední kategorie (nazývané také farmářské) používají motory s obsahem do 60 cm³. Motorové pily se dále liší délkou řetězové lišty, která se volí podle zručnosti pracovníka, požadované práce a výkonu motoru. Pro běžnou činnost se používají lišty s délkou do 40 cm, práce s delší lištou je již pro neprofesionála únavná a neproduktivní. Mezi nejznámější výrobce těchto pil patří Husqvarna, Stihl, Jonsered, Makita - Dolmar, McCulloch, Solo, Partner atd.\n\nPrincip řezání pomocí obíhajícího řetězu osazeného pilovými zuby použil poprvé roku 1830 ve Würzburgu chirurg Bernard Heine k řezání kostí při osteotomii. První \"strojní pily\" (listové) se v lese začaly používat již před r. 1900. Ve dvacátých letech dvacátého století byly vyvinuty dvojmužné pily. První dvoumužnou řetězovou pilu představil v roce 1925 Ernst Ring (Rinco) v Berlíně. První sériově vyráběné benzínové pily uvedl Emil Lerp zakladatel firmy Dolmar v Hamburku v roce 1927. Tyto pily byly těžké z důvodu potřeby převodu k pohonu řetězu z klikové hřídele motoru, používaly tzv. sekací řetěz a většina plovákový karburátor který nemohl spolehlivě pracovat v nakloněné poloze. Proto byly poté vyráběny tyto pily s kuželovým převodem a lištou sklopnou o 90°. Později v Československu a v bývalé NDR byla snaha tento problém řešit pomocí otočného karburátoru. Definitivní krok k výrobě polohově nezávislé pily bylo použití leteckého membránového karburátoru po r. 1950. Jednomužnou pilu představila r. 1950 firma Stihl. V Evropě první pilu s přímým pohonem řetězu vyvinula r. 1957 firma SOLO (SOLO Rex). V roce 1926 vyrobila firma Stihl první řetězovou pilu s elektrickým pohonem.\n\nV padesátých letech se v tehdejším Sovětském svazu rozšířily dvojmužné řetězové pily poháněné stejnosměrným proudem, který dodávala mobilní elektrocentrála. Dvojmužné pily se v Československu užívaly do poloviny šedesátých let. V té době se nepříliš úspěšně zaváděla výroba jednomužných pil (JMP 54 a JMP 40), vyvinula řada prototypů (Bobr, Orava...), a v polovině osmdesátých let minulého století se v ČZ Strakonice uskutečnil poslední pokus o jednomužnou pilu vlastní konstrukce (ČZ Favorit), ten však z rozhodnutí nadřízených orgánů ani do výroby nebyl zařazen ač výsledky prototypových zkoušek byly více než uspokojivé. \n\nÚdržba motorové pily spočívá zejména (kromě servisních činností charakteristických pro spalovací motory) v pravidelném čištění a ostření řetězu, doplňování oleje v systému přimazávání řetězu a čištění stroje. Zejména systému mazání řetězu je třeba věnovat značnou péči, neboť špatně mazaný řetěz se přehřívá, vůlí vzniklou v čepech se prodlužuje a ztrácí schopnost udržet ostří zubů.\n\nPodle právního řádu ČR smí s motorovou pilou profesionálně pracovat (z důvodů vibrací vznikajících při práci se strojem) pouze osoba starší 18 let, jež splňuje požadavky stanovené výrobcem nebo zaměstnavatelem. U pracovníků profesionálně vykonávajících práci s motorovou pilou je žádoucí kontrola u lékaře minimálně jednou ročně.\n\nŘetězová pila patří (vedle kotoučové pily) k nejnebezpečnějším strojům, s nimiž přijde neprofesionál do styku. Roztočený řetěz ve spojení s relativně silným pohonem může způsobit rozsáhlá devastující zranění, až po amputaci končetiny. Stroj je nebezpečný i odletujícími částmi děleného materiálu. Pro práci je proto třeba bezpodmínečně používat ochranu očí, nejlépe ve formě obličejového štítu, a pevné oblečení bez volných částí a tkanic. Potřebné jsou pevné boty a rukavice, nejlépe s antivibrační vložkou. Doporučené je při práci s řetězovou pilou používat neprořezné kalhoty, boty nejlépe se zpevněnou špičkou. Z důvodu možnosti zpětného vrhu pily je vhodná pravidelná (alespoň jednou ročně), kontrola funkčnosti řetězové brzdy pily v odborném servisu.\n\n\n"}
{"id": "47481", "url": "https://cs.wikipedia.org/wiki?curid=47481", "title": "Exa", "text": "Exa\n\nExa (symbol E) je předpona soustavy SI a znamená mocninu 10, tj. označuje trilión základních jednotek. Podobně jako \"hexa-\", i tato předpona pochází z řeckého \"ἕξ\" — \"šest\", což souvisí s tím, že se jedná o šestou předponu odpovídající mocnině která je násobkem tří. Z hlediska etymologie patří \"exa\" k předponám v rozsahu \"tera\" až \"yotta\" které vznikly z číslovek čtyři až osm vypuštěním jednoho písmene.\n"}
{"id": "47484", "url": "https://cs.wikipedia.org/wiki?curid=47484", "title": "Barvení (biologie)", "text": "Barvení (biologie)\n\nBarvení je biochemická metoda, kterou se přidá k substrátu specifická barvící látka (barvivo) a slouží v biologii na prokázání výskytu (kvalifikaci) nebo množství (kvantifikaci) specifické látky ve zkoumané tkáni nebo v pletivu, nebo k obarvení celých struktur a objektů, které zlepšuje nebo umožňuje jejich pozorování optickým mikroskopem.\n\nabecedně:\n\nExistuje mnoho detailně rozpracovaných barvících metod, z nejvýznamnějších je možné uvést:\nMukopolysacharidy se barví směsí PAS, alciánové modři a hematoxylinu, a to tímto postupem:\n\n\nVýsledek:\n\nKolagenní vlákna je možné barvit za použití saturnové červeni a Weigertova železitého hematoxylinu:\n\n\nVýsledek:\n\n\nVýsledek:\n\nZákladní barvící metoda v mikrobiologii. Barvíme fixovaný preparát.\n\n\nMetody:\nBarviva:\n"}
{"id": "47488", "url": "https://cs.wikipedia.org/wiki?curid=47488", "title": "Latex", "text": "Latex\n\nLatex je bílá tekutina vznikající v mléčnicích některých rostlin, mj. stromů kaučukovníků. Na vzduchu latex rychle zasychá. Přírodní latex je produkován na kaučukovníkových plantážích; největší plantáže se nacházejí v Asii – v Malajsii, Thajsku a Indonésii. Používá se jako výchozí surovina pro výrobu přírodní pryže, pneumatik, těsnění, hadic, kondomů, latexového oblečení aj. Latex je také možné vyrábět synteticky.\n\nLatex produkuje 20 000 rostlinných druhů z více než 40 čeledí, které jsou jak v třídě jednoděložných tak i dvouděložných. Nachází se i v jehličnanech a kapraďorostech. 14 % tropických rostlin produkuje latex, oproti tomu u rostlin mírného pásma je to jen 6 %.\n\nTato surovina se využívá např. na výrobu gumových rukavic, koupacích čepic, kondomů, nafukovacích balónků, latexové barvy, matrací s paměťovou pěnou, sexuálního fetish oblečení apod.\n\n"}
{"id": "47489", "url": "https://cs.wikipedia.org/wiki?curid=47489", "title": "Kašmír", "text": "Kašmír\n\nKašmír je historické území a bývalé knížectví v Himálaji, dnes nárokované a spravované Indií, Pákistánem a částečně i Čínou.\nÚzemí se dnes dělí na indický spolkový stát Džammú a Kašmír, Azád Kašmír a Gilgit - Baltistán (spravovaný Pákistánem) a čínskou část Aksai Čin.\n\nOsídlen od neolitu, součást říše Maurjů, Šaků, Kušánů i Guptovců. Raná historie zná město Šrínagar jako obchodní středisko v předním Himálaji a křižovatku karavanních cest mezi přední, střední a jižní Asií. Šrínagar a okolní oblast sehrála dále jistou roli při šíření buddhismu a hinduismu a při uplatňování odpovídajících mocenských zájmů. V 7. stol. nezávislý pod vládou místních hinduistických dynastií, od 1346 muslimské. V roce 1586 připojen k říši Mughalů, 1757 k Afghánistánu, 1819 ke státu sikhů, od 1849 knížectví pod britskou kontrolou. Po rozdělení Indie 1947 usiloval mahárádža Hari Singh o samostatnost, ale po napadení Pákistánem připojil knížectví k Indii, která pomohla vpád odrazit. Boje byly zastaveny na začátku roku 1949 za přispění OSN na linii příměří, která je dosud faktickou hranicí. Konflikt pokračoval v Indicko-Pákistánských válkách a teprve dohoda v Simle v roce 1972 otevřela cestu k možnému kompromisu.\n\nPojmenování Kašmír se původně vztahovalo pouze k menší úrodné oblasti nazývané dnes Kašmírské údolí ležící jižně od nejzápadnějšího výběžku Himálaje. Vznikl zde stejnojmenný stát, k němuž byla postupně připojena okolní území Džammú, Ladákh aj. Dnes se tento stát nazývá Džammú a Kašmír.\n\nKašmírské údolí odpovídá následujícím okresům státu Džammú a Kašmír: Anantnag, Pulwama, Budgam, Baramulla, Šrínagar a Kupwara. Rozkládá se na ploše 15 948 km² a je velmi hustě zalidněno (cca 7 mil. obyvatel k roku 2011, tj. zhruba 430 obyvatel na km²).\n\n\n"}
{"id": "47491", "url": "https://cs.wikipedia.org/wiki?curid=47491", "title": "Karel Traxler", "text": "Karel Traxler\n\nKarel Traxler (17. ledna 1866, Vlachovo Březí – 15. května 1936, Volyně) byl český katolický kněz a jeden z nejlepších českých šachistů na přelomu 19. a 20. století. Zabýval se skládáním šachových úloh a korespondenčním i praktickým šachem. Měl bezesporu dostatek nadání, aby se propracoval do absolutní špičky světového šachu, ale jeho povolání mu neumožňovalo dostatečně se hře věnovat. Přesto vstoupil do šachové historie, když v roce 1890 poprvé představil světu novou variantu hry dvou jezdců v obraně, která vstoupila do šachové teorie jako Traxlerův protiútok. Ten je dodnes považován za jedno z nejostřejších a nejobtížnějších zahájení, jaké kdy šachový svět spatřil, a jeho zastánci a odpůrci se již přes sto let bezvýsledně přou o jeho korektnost.\n\nPohřben je na hřbitově děkanského kostela Povýšení Svatého kříže ve Veselí nad Lužnicí, kde většinu života působil.\n\n\n"}
{"id": "47492", "url": "https://cs.wikipedia.org/wiki?curid=47492", "title": "Planá", "text": "Planá\n\nMěsto Planá (německy \"Plan\") se rozkládá 11 km severovýchodně od Tachova v krajině položené na rozhraní historického Chebska, Tachovska a Tepelska. Žije zde  obyvatel. Pošta má název Planá u Mariánských Lázní. V obci je sídlo Římskokatolické farnosti Planá u Mariánských Lázní.\n\nPočátky osídlení, doložené nálezem zlomku dvou zásobnic při severním okraji města, sahají již do 9. století. Systematický archeologický výzkum provedený v kostele sv. Petra a Pavla na konci 70. let 20. století prokázal, že v místech svatyně leželo již v 10. a 11. století slovanské sídliště. Ve 12. století se zde rozkládalo pohřebiště, na němž byl patrně v místech starší dřevěné svatyně vybudován na počátku 13. století dnešní kostelík.\n\nŽidé jsou v Plané doloženi od počátku 17. století, kdy zde měli 5 domů a žádali povolení k výstavbě šestého. Z počátku se směli usazovat pouze na zámeckém předměstí, kdežto hrazené město a svatopeterské předměstí jim bylo uzavřeno. Skupina jejich domků při městském rybníku se nazývala „Judenvorstadt“ – Židovské předměstí.\n\nZa hraběnky Marie Maxmiliány Terezie ze Sinzendorfu byli židé vypovězeni z města, uváděna jsou data 1668, 1680 a 1687. Vypovězení židé se usadili v sousední Chodové Plané a Drmoulu. Plánský židovský hřbitov však zůstal zachován a pohřby příslušníků i potomků vypovězených židů zde probíhaly i v pozdějších letech.\n\nDo Plané přicházejí židé znovu v době vlády Josefa II. Zanedlouho zde již žilo 32 židovských rodin, které vlastnily 9 domů. Novodobá židovská obec byla ustanovena teprve ve 2. polovině 19. století. Např. v roce 1890 žilo ve městě 129 židů, ale hřbitov, na který se pohřbívalo až do počátku 19. století, již obnoven nebyl. Modlitebna byla zřízena v domě čp. 100/I, její stavba byla odstraněna v období Třetí říše. Hřbitov se rozkládal v místech nynější \"Slovanské ulice\" v blízkosti domu čp. 109/II. Také on zcela zanikl a jeho místo dnes není patrné.\n\nPlaná získala znak již v průběhu 15. století. Podobu městského znaku zobrazuje v plném rozsahu nejstarší známá městská pečeť z roku 1473. Zachována je však zpráva o městské pečeti z roku 1433, jejíž podoba není známa. Na pečetním znamení je zobrazena hradba s bránou a dvěma věžemi. Prostor mezi věžemi vyplňuje znak Elsterberku s kosmým břevnem, který v klenotu obsahuje páva.\n\nZa zprostředkovatele znakového privilegia je nejčastěji považován Bušek ze Žeberka, který v roce 1473 vyprosil povýšení městečka Planá na město.\n\nV roce 1661 polepšil František Arnošt Šlik městský znak tím způsobem, že elsterberský erb nahradil šlikovským a přidal nad štít helmici s přikryvadly a figurou ze šlikovského znaku. Město dnes užívá polepšený „šlikovský“ znak.\n\nPodle sčítání 1930 zde žilo v 602 domech 4395 obyvatel. 249 obyvatel se hlásilo k československé národnosti a 4057 k německé. Žilo zde 4251 římských katolíků, 54 evangelíků, 13 příslušníků Církve československé husitské a 60 židů.\n\nBývalý plánský hrad, přestavěný postupem století na zámek, patří k nejméně prozkoumaným panským sídlům na západě Čech. Na tomto stavu má svůj podíl především fakt, že veřejnosti nepřístupný objekt byl po celou druhou polovinu 20. století využíván jako kasárna pohraniční stráže. V zámku proto nebyl prozatím proveden ani základní stavebně historický průzkum.\n\nHistorickými zprávami podložený středověký hrad vznikl v Plané nejpozději v 1. polovině 14. století. V dalších staletích byl novogoticky dostavěn a v 16. století přestavěn na renezanční zámek. Poslední smysluplné dostavby realizoval začátkem 19. století hrabě Nosticz. K architektonickým cennostem, které jsou na první pohled viditelné, se řadí pozdně renesanční malované stropy. Po sametové revoluci byla vojenská posádka zrušena, od té doby je zámek opuštěný a chátrá. Nepodařilo se naplnit plány na jeho rekonstrukci, v říjnu 2015 byl po exekučním příkazu k prodeji neúspěšně nabízen v dražbě. V nočních hodinách na 11. 11. 2017 byl zámek postižen rozsáhlým požárem, jenž zasáhl střechu jihozápadního křídla.\n\nZ poloviny 13. století pochází pozdně románský kostelík Petra a Pavla s obloučkovým vlysem na portále. Nejstarší dosud známá architektonická památka dnešního města bývala centrem původní osady \"Plania\" ležící při jedné ze zemských stezek. Počátky historie kostelíka sahají podle dochovaných pověstí až do 9. století k legendárnímu vladykovi Bohušovi. První domnělá písemná zpráva, která je současně první zprávou o Plané, však pochází z roku 1251. Král Václav I. tehdy udělil patronát nad „kostelem v Plané“ mnichům z waldsassenského kláštera. Do počátku 14. století sloužil kostel jako farní. V souvislosti s rozvojem města a zřízením fary při chrámu Nanebevzetí Panny Marie klesl na filiální. Za císaře Josefa II. se zde 29. června 1787 konala poslední pouť. Poté byl kostel zrušen a začal sloužit hospodářským účelům. Kostelík byl v 90. letech 20. století zrekonstruován do původní podoby. V současné době je tento objekt využíván jako koncertní sál.\n\n\"Štola Ondřej Šlik\", ve které se muzeum nachází, byla vyražena koncem 16. století. Tehdejší majitelé dolů a panství Šlikové měli v Plané také svou mincovnu. Štola byla vyražena ručně z jižní strany táhlého návrší a měla ověřit možný výskyt stříbrných rud. Celková délka důlních prací je téměř 200 m a na mnohých místech je patrná přesná ruční práce tehdejších horníků. Celý labyrint chodeb je dnes zpřístupněn a je v něm instalována expozice rudného hornictví. Muzeum a další pozůstatky po těžbě jsou chráněny jako technické památky.\n\nKostel Nanebevzetí Panny Marie byl vystavěn neznámo kdy v raných dějinách města. Hlavní portál ze 2. čtvrtiny 13. století jej řadí do doby přelomu románského a gotického období. V gotice byl patrně ve 3. čtvrtině 14. století zaklenut křížovou klenbou. Ojedinělé trojlodí s jižní lodí pod úrovní terénu bylo v 18. století pod patronací držitelů plánského panství, hrabat ze Sinzendorfu, dvakrát barokně upravováno.\n\nJedním z vděčných témat plánské historie je \"šlikovská hrobka\", v níž mělo spočinout i tělo Jáchyma Ondřeje Šlika, popraveného za protihabsburské povstání dne 21. června 1621 na Staroměstském náměstí v Praze. Bezhlavé tělo uložili příbuzní nejprve v protestanském kostele sv. Salvátora v Praze, jehož byl popravený zakladatelem. Později však muselo být tělo vyzvednuto a Kašparem Šlikem uloženo v hrobce planského kostela.\nZprávy, že na \"Bohušově hoře\" stával hrad, jsou prozatím nedoložené. V pozdním středověku zde bývala dřevěná šibenice. V roce 1615 ji někdo prý i s oběšencem ukradl. Později byla na jejím místě postavena nová, složená ze tří kamenných pilířů, propojených v horní části trámy. V roce 1765 bylo císařským rozhodnutím hrdelní právo městu odňato. Ještě na mapě josefského vojenského mapování ze 2. pol. 18. stol. je šibenice o třech ramenech zakreslena.\n\nV roce 1647 se zde snad v souvislosti s nedalekou bitvou u Třebele utábořila část švédského vojska. Zpráva, že se zde 5. května 1680 v době selských bouří shromáždili rebelující sedláci, kteří odmítali robotovat, však není historickými prameny doložena. Rozutekli se teprve poté, když se dozvěděli o masakru poddaných na sousedním bezdružickém panství, kteří se opevnili na Ovčím vrchu u Švamberka.\n\nPříjemnějšího využití se Bohušově hoře dostalo teprve v roce 1908, kdy zde byla místním okrašlovacím spolkem postavena rozhledna, nazvaná po rakousko-uherském mocnáři Franz Josef Aussicht. Původně se uvažovalo o rozhledně vysoké 27 m, z úsporných důvodů byla nakonec vystavěna věž vysoká 16 m. Ještě v 50. letech 20. stol. byla nově opravená rozhledna i restaurace pod ní hojně navštěvována. V 80. a 90. letech volně přístupný objekt zdevastovali vandalové. K opětné opravy rozhledny, financované městem, došlo v roce 1999. Z rozhledny, která je volně přístupná, se otevírá pohled nejen na vlastní město, ale i na poměrně vzdálená pásma pohraničního hvozdu a Slavkovský les.\n\n\"Svatá Anna\" – poutní kostel na návrší jižně od města. Kostel podélného půdorysu s krátkou křížovou lodí a užším trojboce uzavřeným kněžištěm, nad nímž je vztyčena věž krytá mansardovou střechou. Kostel byl postaven v letech 1721–1726. Vnější plášť byl radikálně obnoven. Jedná se o krajinnou dominantu.\n\nBarokní morový sloup na náměstí Svobody pochází z roku 1712. Na vrcholu je socha sv. Jana Nepomuckého, pod ním jsou sochy sv. Šebestiána (ochránce proti moru), sv. Barbory (patronka horníků) a sv. Florián (ochránce před požáry).\n\nPři silnici do Tachova, za Hamerským potokem po levé straně, byl na počátku první světové války založen zajatecký tábor s kapacitou 16 000 obyvatel. Jeho výstavba započala v březnu roku 1915 na panských polích mezi Karolininým dvorem (Karlín), které se táhly k potoku k bývalému Karlovu mlýnu (Karlsmühle). Vznikl zde rozsáhlý lágr oplocený ostnatým drátem, ve kterém bylo na 400 baráků a 4 vysoké strážní věže. Místo mělo síť hlavních ulic, uliček a náměstí, kostel, vlastní vodárnu, táborovou nemocnici s lékaři a personálem, lékárnu, hřbitov, velkopekárnu a moderní parní prádelnu. Parní a sprchová zařízení s velkoprádelnou stála přibližně 250 tisíc korun, celá stavba stála 6,5 milionu rakouských korun. Vše po skončení války bylo rozebráno a zaniklo, zůstala jen část hřbitova v lesíku.\n\n\nVe městě se nachází dvě mateřské, umělecká, základní devítiletá škola a střední odborné učiliště:\n\n\n\n"}
{"id": "47495", "url": "https://cs.wikipedia.org/wiki?curid=47495", "title": "Mystifikace na lodi Dreadnought", "text": "Mystifikace na lodi Dreadnought\n\nMystifikace na lodi Dreadnought byl kanadský žertík, který v roce 1910 zosnoval britský výstředník Horace de Vere Cole. Cole trikem přesvědčil britské Královské námořnictvo, aby ukázalo svou vlajkovou loď H.M.S. \"Dreadnought\" falešné delegaci členů habešské císařské rodiny.\n\nMystifikace se zúčastnil Cole a pět jeho přátel – spisovatelka Virginia Woolfová (tehdy ještě Stephenová), její bratr Adrian Stephen, Guy Ridley, Anthony Buxton a malíř Duncan Grant – kteří si oblékli turbany a načernili tváře, aby vypadali jako „orientálci“. Hlavním omezením jejich převleku bylo, že nemohli jíst, aniž by nalíčení zničili. Adrian Stephen se ujal role „tlumočníka“. Celá „operace“ stála Colea 4 000 £, na tehdejší dobu značnou sumu.\n\n10. února 1910 recese začala. Coleův komplic poslal na HMS \"Dreadnought\", kotvící právě v přístavu Weymouth (v Dorsetu), telegram jménem podtajemníka Ministerstva zahraničí Sira Charlese Hardinga, že se loď má připravit na návštěvu habešských princů.\n\nCole se svým doprovodem přišel na londýnské nádraží Paddington, kde se Cole představil jako „Herbert Cholmondely“ z Ministerstva zahraničí a vyžádal si zvláštní vlak do Weymouthu. Přednosta stanice mu poskytl i VIP vagón.\n\nVe Weymouthu přivítala prince čestná stráž námořnictva. Nikdo nenašel habešskou vlajku, a tak námořnictvo použilo vlajku Zanzibaru a zahrálo zanzibarskou národní hymnu. Zdálo se, že návštěvníci si toho nepovšimli.\n\nPoté skupina provedla inspekci lodě. Návštěvníci rozdávali vizitky se svahilským textem a mluvili mezi sebou lámanou latinou; své uznání projevovali pokřikem „bunga bunga“. Požádali o modlitební koberečky a udělili falešná vyznamenání několika důstojníkům. Jeden z důstojníků, který byl příbuzným Woolfové a Colea znal, nepoznal ani jednoho z nich, možná i proto, že slyšel silný německý přízvuk překladatele a bál se, aby na lodi nebyl německý špeh.\n\nAnthony Buxton jednou kýchl a odlepily se mu falešné vousy, ale stačil si je přilepit dřív, než si toho kdokoli všiml.\n\nVe vlaku Cole řekl průvodčímu, že královské rodině lze servírovat oběd pouze v bílých rukavicích, aby se vyhnul problému s make-upem.\n\nV Londýně celou lest odhalili tím, že do \"Daily Mirror\" poslali dopis a společnou fotografii. Královské námořnictvo se nakrátko stalo terčem posměšků a požadovalo, aby byl Cole zatčen. Ovšem Cole a jeho společníci neporušili žádný zákon. Námořnictvo poslalo dva důstojníky, aby za trest dali Coleovi výprask rákoskou – ale Cole se bránil tím, že by měli dostat výprask sami, protože se dali napálit.\n\nV roce 1915 loď \"Dreadnought\" najetím potopila německou ponorku. Mezi blahopřejnými telegramy byl jeden, který zněl: \"BUNGA BUNGA\".\n\n"}
{"id": "47496", "url": "https://cs.wikipedia.org/wiki?curid=47496", "title": "Červená krvinka", "text": "Červená krvinka\n\nČervená krvinka čili erytrocyt (z řec. \"erythros\" – červený a \"kytos\" – buňka) je nejběžnější krevní buňka. Její funkcí je zejména přenášení kyslíku z plic nebo žaber do ostatních tělních tkání. Obsahují červené krevní barvivo hemoglobin, které se skládá z železité složky (Hemu), která váže kyslík a z bílkovinné složky (globinu). Červená krvinka se \"dožívá\" 100-120 dnů.\n\nJednoduché červené krvinky se vyskytují již u některých bezobratlých. Pokud je definujeme jako buňky obsahující hemoglobin a sloužící k zachytávání kyslíku, pak se vyskytují již v tkáni některých helmintů (hlavatci, Priapulida), kteří ještě nemají cévní soustavu. U měkkýšů obvykle červené krvinky chybí a krevní barviva jsou rozpuštěna v hemolymfě. Kroužkovci (s uzavřenou cévní soustavou) na tom buď jsou stejně, nebo mají vyvinuty červené krvinky. U členovců nebyly červené krvinky nikdy nalezeny. Nižší strunatci obvykle červené krvinky také nemají, ale u obratlovců jsou již vyvinuty.\n\nU ryb, plazů a ptáků jsou erytrocyty oválné s vyvinutým jádrem. U plazů a ryb jsou\nobvykle širší než u ptáků. Savci mají erytrocyty bez jádra a bikonkávního tvaru – u velbloudovitých však jsou oválné. Velikost se pohybuje od 4 mikrometrů u kozy až po 9,1 mikrometru u slona. V jednom mm³ bývá např. u člověka 4–5 milionů erytrocytů, u holubů však pouhých 2 400 000, naopak u psů až 6 650 000.\n\nLidské červené krvinky jsou menší než většina ostatních lidských buněk: jejich rozměr je přibližně 7,4×2,1 µm. Typická červená krvinka obsahuje zhruba 265 milionů molekul hemoglobinu, z nichž každá obsahuje čtyři hemové skupiny.\n\nŽeny mají kolem 4,8 milionů červených krvinek v 1 mm³ krve, muži ve stejném objemu asi 5,4 milionů. Lidé trvale žijící ve vyšších polohách s nižším obsahem atmosferického kyslíku mají větší množství erytrocytů než lidé z nížin (to může ovlivnit množství bílých krvinek až o 15%). Červené krvinky jsou nejpočetnější buněčnou složkou krve (1 mm³ obsahuje zhruba 4 až 11 tisíc bílých krvinek a 150 až 400 tisíc krevních destiček). V červených krvinkách zdravého člověka jsou vázány cca 3,5 g železa, což je více, než ve všech zbývajících tkáních dohromady.\n\nJelikož červené krvinky nemají jádra, nedovedou se samy dělit a množit, a proto se neustále tvoří v kostní dřeni plochých kostí během procesu nazývaného erytropoéza (v embryu probíhá erytropoéza v játrech). Erytropoéza je stimulována hormonem erytropoetinem, který je tvořen v ledvinách. Vznik červené krvinky trvá zhruba sedm dní a její životnost je 100–120 dnů. V této době je z erytroblastů v kostní dřeni vypuzeno jádro, to na své membráně vystavuje fosfatidylserin a láká makrofágy, které pomocí DNáz buněčné jádro stráví.\nStaré či poškozené krvinky jsou pak obklopeny fagocyty, odbourány a jejich stavební materiál je uvolněn zpět do krve. Červené krvinky jsou odstraňovány především ve slezině. Hem z molekul hemoglobinu je vyloučen jako bilirubin.\n\nNěkteří sportovci zvyšují svůj výkon zvýšením počtu erytrocytů v krvi. Toho mohou dosáhnout dodáním erytropoetinu do těla, který zvýší produkci červených krvinek v kostní dřeni.\n\nDalší způsob zvýšení počtu červených krvinek v těle je autotransfúze krve, kdy jsou sportovcům krátce před závodem do krve vpraveny jejich vlastní, dříve odebrané, erytrocyty (ty mohou být při teplotě −78 °C skladovány 5 týdnů).\n\nZvýšený počet červených krvinek zvyšuje hustotu krve a může ohrozit krevní oběh dopujícího sportovce.\n\n\n\n"}
{"id": "47497", "url": "https://cs.wikipedia.org/wiki?curid=47497", "title": "Olympijská vlajka", "text": "Olympijská vlajka\n\nOlympijská vlajka je symbol mezinárodního olympijského hnutí reprezentovaného Mezinárodním olympijským výborem (MOV). Vlajka má podobu bílého obdélníku (poměr stran 2:3), ve kterém je umístěn nejvyšší symbol olympismu – pět navzájem se protínajících kruhů modré, žluté, černé, zelené a červené barvy.\n\nPodobu vlajky navrhl v roce 1914 zakladatel moderního olympijského hnutí, baron Pierre de Coubertin a představil ji olympijskému výboru. Plánované první použití vlajky na Olympijských hrách 1916 zhatila první světová válka, takže poprvé zavlála olympijská vlajka až na Letních olympijských hrách v Antverpách v roce 1920. Její přesnou podobu i hlavní zásady jejího používání definuje Olympijská charta.\n\nOlympijská vlajka je vždy vztyčována během slavnostního zahajovacího ceremoniálu každých olympijských her. Na olympijský stadion ji přináší rozprostřenou ve vodorovné poloze delegace vybraných sportovců nebo významných osob, které jsou známé svojí pozitivní prací pro společnost (tento rituál byl zaveden v roce 1960 na Letních hrách v Římě). Vlajka musí nad stadionem vlát po celou dobu her a její snětí během slavnostního zakončovacího ceremoniálu je signálem ukončení her. Druhá vlajka je užívána při olympijském slibu. Na konci her vrací starosta (primátor) organizátorského města vlajku do rukou prezidenta MOV, který ji předává starostovi města, které je příštím hostitelem her. Existují tři vlajky, které se liší od ostatních exemplářů v tom, že jsou po obvodu lemovány šestibarevnými třásněmi a k žerdi jsou upevněny pomocí šestibarevné stuhy.\n\nBaron de Coubertin vysvětlil podobu vlajky a význam zobrazených symbolů takto:\nTato podoba je symbolická; reprezentuje pět kontinentů spojených olympijskou myšlenkou, přičemž těchto šest barev (i s bílým pozadím) se objevuje na všech národních vlajkách současnosti.“ (1931)\n\nPřestože baron de Coubertin očividně vnímal kruhy a barvy jako dva nezávislé symboly a MOV uvádí, že žádný z kruhů nereprezentuje konkrétní kontinent, stále některé zdroje uvádí seznamy významů barev.\n\n\n"}
{"id": "47520", "url": "https://cs.wikipedia.org/wiki?curid=47520", "title": "Jiří Voskovec", "text": "Jiří Voskovec\n\nJiří Voskovec, vlastním jménem Jiří Wachsmann (19. června 1905 Sázava – 1. července 1981 Pearblossom, Spojené státy americké), byl česko-americký herec, spisovatel, dramatik a textař nerozlučně spojený s Janem Werichem a Jaroslavem Ježkem. Pracovali spolu ve 20. a 30. letech 20. století v Osvobozeném divadle.\n\nNarodil se jako třetí a nejmladší dítě Viléma Wachsmanna (nar. 1864 ve Svojšicích, okr. Kolín) a Jiřiny Wachsmannové, rozené Pinkasové (nar. 1867). Matka se narodila ve Francii. Otec byl nadaný hudebník, kapelník carských vojenských hudeb. Dva starší sourozenci Jiřího Voskovce Prokop (nar.1893) a Olga (1895) vyrůstali v Rusku.\nVilém Wachsmann vstoupil během 1. sv. války v Rusku do čs. legií, po návratu v r. 1920 si nechal změnit jméno na Václav Voskovec.\n\nStudoval na reálném gymnáziu v Křemencově ulici v Praze, kde byl jeho spolužákem Jan Werich. Poté získal stipendium na Carnotově lyceu ve francouzském Dijonu, kde pak studoval v letech 1921–1924. Během studia navštěvoval v Paříži divadla a cirkusy, kupř. trojici klaunů rodiny Fratellini z cirkusu Medrano a také avantgardní divadlo Vieux-colombier v Paříži, které vedl herec Jacques Copeau. V roce 1921 napsal článek o futurismu do studentského časopisu. Byl to první článek na toto téma v Československu. Umělecká beseda v roce 1922 otiskla ve svém 2. sborníku Život jeho moderní báseň \"Mal du Pays\".\n\nV roce 1926 spolu s Janem Werichem vstoupili do avantgardního Osvobozeného divadla, kde pomocí humoru reagovali na tehdejší politické a sociální problémy. Jejich spolupráce vyústila do hry \"Vest pocket revue\" podle Werichovy povídky. Spolupráce dua V+W vznikla v magazínu \"Přerod\", který vedl Hubert Ripka.\n\nProtože jejich vystoupení byla otevřeně protifašistická, museli v roce 1938 divadlo zavřít a na začátku roku 1939 oba emigrovali do USA (Pensylvánie). Vrátili se do Československa v roce 1946. Až do druhé poloviny 40. let pracoval a psal a hrál hlavně s Janem Werichem. Po dvou letech, kdy se snažili s Janem Werichem obnovit Osvobozené divadlo, emigroval podruhé a definitivně. Žil krátce ve Francii.\n\nSpolupráci Voskovce a Wericha zvěčnil neobvyklým způsobem Luboš Kohoutek pojmenováním planetky 2418 Voskovec-Werich.\n\nV roce 1950 se vrátil do USA. Po svém druhém příjezdu do USA byl v atmosféře mccarthismu 11 měsíců internován na Ellis Islandu pro podezření, že byl sympatizantem komunismu. Tehdy se musel vyrovnat s tím, jak byly interpretovány jeho filmy ze 30. let, o nichž si někteří mysleli, že propagují komunismus, např. film \"Hej rup!\". V téže době byl Jan Werich ředitelem pražského Divadla ABC.\n\nPo své druhé emigraci v roce 1948 se s Janem Werichem osobně setkal několikrát. Po osmiletém odmlčení si dopisovali až do Werichova úmrtí.\n\nAčkoli žil ve třech zemích, stále tvrdil, že se narodil a byl vychován jako Čech. Vzhledem k jeho původnímu jménu Jiří Wachsmann ho fašistický bulvár ve 30. letech označoval za Žida, při povinném prokazování rasového původu za protektorátu se však žádný Žid mezi jeho předky nenašel. V roce 1955 se stal občanem USA. To už ale v Americe byl známý pod jménem George Voskovec (jeho příjmení bylo komoleno na \"Voskovek\"). Žil v New Yorku a hrál zde v mnoha představeních, i na Broadwayi. Ztvárnil např. roli prvního herce v \"Hamletovi\" nebo dokonce třikrát Alberta Einsteina. Hrál také v mnoha filmech, např. jednoho z porotců ve filmu \"Dvanáct rozhněvaných mužů\". Poslední rok svého života prožil v Kalifornii, kde prodělal protirakovinovou léčbu. Zemřel 1. července 1981 na infarkt.\nPřes jednu z praprababiček z matčiny strany Františku Schaurothovou, rozenou Dačickou z Heslova, byl Jiří Voskovec přímým potomkem českého šlechtického rodu, jehož nejznámějším představitelem byl Mikuláš Dačický z Heslova.\n\nZ otcovy strany byl prasynovcem malíře Bedřicha Wachsmanna a bratrancem architekta Aloise Wachsmanna. Jeho synovcem byl básník a dramatik Prokop Voskovec. Jeho strýci byli malíř a profesor na UMPRUM Bedřich Wachsmann ml. (1871–1944) a rakouský malíř Julius Wachsmann (1866–1936).\n\nZ matčiny strany byl vnukem malíře Soběslava Pinkase a synovcem politika Ladislava Pinkase.\n\nMalíř Josef Šíma byl přítelem rodičů Jiřího Voskovce a navštěvoval rodinu na Wachsmannů na Sázavě. Portrét Jiřího Voskovce jako chlapce patří k Šímovým raným dílům. (Portrét byl vystaven na výstavě Josefa Šímy v Praze 2019.) Další portrét - Šímovu kresbu Jiřího Voskovce vlastní Moravská galerie.\n\n\n\n\n\n"}
{"id": "47524", "url": "https://cs.wikipedia.org/wiki?curid=47524", "title": "Jeziorak", "text": "Jeziorak\n\nJeziorak [ježjorak] je ledovcové jezero, vyplňující prohlubeň vytvořenou ledovcovým splazem, které leží v severovýchodním Polsku a patří do Iławského pojezeří. Má plochu 3219 ha, délku 27,4 km (nejdelší jezero v Polsku) a šířku 2,4 km. Maximální hloubku má 13 m.\n\nBřehy jezera jsou převážně vysoké a strmé, většinou zalesněné. Jezero má severojižně protáhlý tvar, ve střední části s rozšířením, ve kterém se nachází několik ostrovů. Na úrovni obce Siemiany odbočuje na severovýchod záliv Kraga, spojující Jeziorak přes jezero Dauby s Elbląským kanálem. Na západním břehu ústí do jezera průtok z jezera Urowiec, o něco výše vede do Płaského jezera. Ze severozápadního zálivu vede kanál do jezera Ewingi. Z jižního okraje jezera vytéká řeka Iławka, zde také leží jeden z největších vnitrozemských ostrovů Polska– Wielka Żuława (82,4 ha). Na spojnici Jezioraka a Malého Jezioraka leží město Iława.\n\nNa jezeře se nachází mnoho ostrovů, z nichž největší jsou Wielki Ostrów (\"Wielka Żuława\") a Wielki Bukowiec.\n\nJezero je od roku 1860 spojené s Elblaským kanálem. Na břehu jezera leží město Iława.\n"}
{"id": "47526", "url": "https://cs.wikipedia.org/wiki?curid=47526", "title": "Niegocin", "text": "Niegocin\n\nNiegocin je jezero v oblasti Velkých jezer Mazurských\nve Varmijsko-mazurském vojvodství. Má rozlohu 2604 ha a hloubku maximálně 39,7 m.\n\nNa severu je propojeno přes kanály s jezerem Mamry (resp. s jeho částmi Kisajno a Dargin). Existují dve propojení. Jedno vede přes Kanał Giżycki a Giżycko a druhé přes Kanał Niegociński jezero Tajty a krátký Kanał Piękna Góra.\n\nNa jihu přes několik kanálů, jezero Tałty a jezero Mikołajskie s jezerem Śniardwy.\n\nNa břehu \"Niegocinu\" leží Giżycko. Přes \"Niegocin\" vede nejpopulárnější lodní cesta Velkých jezer Mazurských, tzv. \"jachtostráda\".\n"}
{"id": "47527", "url": "https://cs.wikipedia.org/wiki?curid=47527", "title": "Gardno", "text": "Gardno\n\nGardno je pobřežní jezero v Pomořském vojvodství na Słowińském pobřeží (\"Wybrzeże Słowińske\") oddělené kosou od Baltského moře. Leží na území Słowińského národního parku. Má rozlohu 2469 ha. Je dlouhé 6,8 km a široké 4,7 km. Maximální hloubka dosahuje 2,6 m. Jedná se tedy o kryptodepresi, protože leží v nadmořské výšce 0,3 m.\n\nPobřeží je převážně nízké, bažinaté. Severní břeh tvoří \"Łebská kosa\" (\"Mierzeja Łebska\") s pohyblivými písky, která v minulosti oddělila zátoku Baltského moře, kterou bylo \"Łebsko\" od moře.\n\nPřes Gardno protéká řeka Łupawa. Jezero je spojené kanálem s jezerem Łebsko.\n"}
{"id": "47528", "url": "https://cs.wikipedia.org/wiki?curid=47528", "title": "Dymník (architektura)", "text": "Dymník (architektura)\n\nDymník je zařízení ve tvaru nálevky obrácené širší stranou dolů. Je zavěšené ze stropu nad ohništěm a slouží k zachycování a odvádění dýmu z místnosti. Podobný princip jako dymník mají současné digestoře.\n\nDymníky byly důležitou součástí uzavřených prostor, kde byl otevřený oheň; místnost, kde byl instalován, je nazývána \"polodymná jizba\" (na rozdíl od \"dymné jizby\", kde se kouř z otevřeného ohniště rozptyloval po místnosti).\n\nDymníky, vyrobené z proutí nebo latí a důkladně především zevnitř omazané hlínou byly zavěšeny ze stropu nad ohništěm a jejich úkolem bylo zachycovat a odvádět mimo místnost co nejvíce kouře. Ten byl otvorem ve stropní konstrukci odváděn původně jen nad strop do půdního prostoru, odkud volně procházel prodyšnou krytinou nebo štítovým otvorem do okolního prostoru mimo dům; v další fázi vývoje pak byl kouř veden do komína.\n\nDymníky byly součástí nejen obytných prostor, ale i prostor výrobních, kde se pracovalo s otevřeným ohněm, např. kováren, kde byly umístěny nad výhní.\n\nDymníky tvořily typickou součást interiéru výtopen parních lokomotiv. Nad každým stáním lokomotivy byl jeden. Strojvedoucí při zajíždění do výtopny musel zajistit, aby komín lokomotivy byl přesně pod dymníkem a kouř tak byl odváděn mimo budovu.\n\n"}
{"id": "47529", "url": "https://cs.wikipedia.org/wiki?curid=47529", "title": "Jamno", "text": "Jamno\n\nJamno je pobřežní jezero v Západopomořanském vojvodství na Słowińském pobřeží v Polsku. Má rozlohu 22,4 km² a je 10 km dlouhé a 1 až 3,5 km široké. Dosahuje maximální hloubky 3,9 m.\n\nJezero vzniklo z bývalé mořské zátoky a od Baltského moře je oddělené kosou.\n\nDo jezera ústí několik říček (např. Dzierżęcinka, Unieść). Voda odtéká průtokem, který se nachází vce vzdálenosti asi 2 km od vesnice Unieście, do Baltského moře.\n\nVyužívá se k rybolovu (cejn, candát) a jachtingu. Na pobřeží leží vesnice Łazy, Mielno, Osieki, Unieście.\n"}
{"id": "47531", "url": "https://cs.wikipedia.org/wiki?curid=47531", "title": "Desktop", "text": "Desktop\n\nDesktop (nebo desktopový počítač) je klasický stolní počítač, tak jak jej většina uživatelů zná. Tato zkratka pochází z angličtiny a dá se volně přeložit jako „na stole“.\n\nPod tímto pojmem se většinou rozumí klasické PC, které je možno používat samo o sobě. Není nutné jej napojit do systému střediskových počítačů. Hlavní použití tohoto termínu je pro rozlišení jednotlivých typů počítačů – laptop, PDA a desktop jsou nejčastější kategorie, do kterých se počítače rozdělují.\n\nDesktopy patří mezi nejrozšířenější typ počítačů. Jsou používány ve školách, pro práci, ale i pro zábavu. Nejčastěji na nich uživatelé vytvářejí textové dokumenty, upravují fotografie a nebo používají ke vzájemné komunikaci přes Internetovou síť. Desktopy jsou \"modulární\", lze je velmi jednoduše vylepšovat a přestavovat.\n\nPod pojmem desktop se také rozumí způsob umístění počítačové skříně – tzv. case. Rozumí se tím, že skříň leží horizontálně a monitor počítače leží na ní: Přesně tak, jak je vyobrazeno na této stránce.\n\nPrvní desktopové počítače se začaly vyrábět v pozdních 70. a 80. letech, protože tehdy ještě nebyly žádné PDA ani laptopy. Prvním masově rozšířeným a úspěšným desktopem byl počítač Apple II., který v roce 1977 představila firma Apple Computer. V roce 1982 pak přišel na svět první počítač typu „IBM kompatibilní“, s procesorem Intel 8086 a architekturou x86, k níž je (i přes spoustu dalších inovací) zachovávána zpětná kompatibilita doposud.\nSpolu s desktopy soupeřily různé koncepty počítačů. V 80. letech to byly 8bitové herní počítače (typu Atari 800, ZX Spectrum, Commodore 64, …), které neměly zvláštní skříň a potřebnou elektroniku schovávaly pod klávesnicí; na přelomu 80. a 90. let je postupně vystřídaly počítače 16bitové (jako např. Atari 130, Amiga 500/1200/…).\n\nTyto 8- a 16bitové počítače (stejně jako počítače Apple) byly zpravidla vyráběny centrálně jednou firmou, naopak osobní počítače (u nichž desktopová podoba převládala) nabídly \"otevřený koncept\", vznikly standardizované sloty a rozhraní, do nichž mohly být vloženy jiné než originální komponenty. Desktopový počítač se stal konfigurovatelnou „skládačkou“, ve které se dalo vyměnit téměř všechno od zdroje, počítačové skříně, základní desky, chlazení, procesoru a koprocesoru, paměti, rozšiřujících karet až po periferní zařízení. Vznikly tak příležitosti pro spoustu dalších výrobců počítačových komponent a doplňků a spolu s tím rostl i počítačový průmysl. Tato otevřená strategie se nakonec ukázala úspěšnější než centralizovaná výroba počítače jednou společností od začátku až do konce, a desktop tak úspěšně přežil éru 80. a 90. let.\nV polovině 90. let se konala druhá éra rozšíření desktopových počítačů, díky masové marketingové kampani o jejich Multimediálních možnostech. Druhá polovina 90. pak byla ve znamení neustálého zvyšování výkonu procesorů a grafické karty spolu s inovacemi v multimediálních rozšířeních instrukční sady leckterého nově uvedeného procesoru.\n\nOd konce 90. let, spolu s další miniaturizací výrazně vzrostla výroba laptopů a v 1. dekádě 21. století sílila potřeba i móda být „mobilní“ a „bezdrátový“. V třetím kvartálu roku 2008 prodej laptopů překonal prodej desktopů a přibližně ve stejné době nastoupily netbooky, Tablet PC, APU a několik dalších globálních trendů – např. hybridní zařízení kombinující počítač s mobilním telefonem nebo možnostmi GPS, spolu s mobilitou tendence snížit TDP, být ekologičtější atd. Desktopy jsou tedy nyní zanechány v kvantitativní menšině, ale stále mají své místo v podobě serverů a pracovních stanic v profesionálních pracovištích.\n\n"}
{"id": "47538", "url": "https://cs.wikipedia.org/wiki?curid=47538", "title": "Babice", "text": "Babice\n\nNázev Babice má více sídel:\n\n\nČásti obcí:\n\n\nV jiných zemích:\n\nJiné významy:\n\n"}
{"id": "47547", "url": "https://cs.wikipedia.org/wiki?curid=47547", "title": "Grun", "text": "Grun\n\nPřírodní památka Grun, ev. č. 1624, zahrnuje pastvinu na levém břehu potoka, který odvodňuje severní svahy Malého Lopeníka a vlévá se do potoku Hrubár. Správa CHKO Bílé Karpaty.\n\nPředmětem ochrany je květnatá louka s ovocným sadem s výskytem mnoha ohrožených druhů zejména vstavačovitých rostlin.\n\nRoste zde řada vstavačovitých rostlin - např. prstnatec májový (\"Dactylorhiza majalis\"), prstnatec bezový (\"Dactylorhiza sambucina\"), pětiprstka žežulník (\"Gymnadenia conopsea\"), vemeník dvoulistý (\"Platanthera bifolia\"), hlavinka horská (\"Traunsteinera globosa\").\n\nÚzemí PP je významným hnízdištěm ptáků a také útočištěm vzácných druhů hmyzu.\n\n"}
{"id": "47553", "url": "https://cs.wikipedia.org/wiki?curid=47553", "title": "Havaj", "text": "Havaj\n\nHavaj ( ' , oficiálně ', ' , oficiálně ') je stát Spojených států amerických nacházející se na Havajských ostrovech v Tichém oceánu, řazený do oblasti pacifických států v západním regionu USA. Rozkládá se jihozápadně od západního pobřeží kontinentálních Spojených států, ve vzdálenosti přibližně 3200 km. Havaj je nejjižnějším státem USA.\n\nSe svou rozlohou 28 311 km² je Havaj osmým nejmenším státem USA, v počtu obyvatel (1,4 milionů) je 40. nejlidnatějším státem a s hodnotou hustoty zalidnění 86 obyvatel na km² je na 13. místě. Hlavním a největším městem je Honolulu s 350 tisíci obyvateli. Dalšími největšími městy jsou East Honolulu (50 tisíc obyv.), Pearl City (50 tisíc obyv.), Hilo (45 tisíc obyv.), Kailua (40 tisíc obyv.) a Waipahu (40 tisíc obyv.). Pobřeží Tichého oceánu dosahuje na Havaji délky 1207 km. Nejvyšším bodem státu je vrchol Mauna Kea s nadmořskou výškou 4207 m. Největšími toky jsou řeky Wailuku a Kaukonahua.\n\nHavajské ostrovy obydleli někdy v prvním tisíciletí našeho letopočtu Polynésané, pro Evropany objevil souostroví v roce 1778 James Cook. S evropskou pomocí následně všechny ostrovy král Kamehameha I. sjednotil do království, které převzalo havajský název největšího ostrova. Roku 1893 byl za účasti amerických sil proveden převrat a vznikla Havajská republika, jejíž území o pět let později Spojené státy anektovaly. Ty zde zřídily havajské teritorium, které existovalo více jak 60 let. Havaj se 21. srpna 1959 stala posledním, 50. státem USA.\n\nPoprvé byly Havajské ostrovy obydleny nejpozději zhruba okolo roku 1000 Polynésany, patrně ze souostroví Markézy (někteří antropologové věří, že se tak mohlo stát již okolo roku 300, tento náhled však není dostatečně podložen). Až do konce 18. století žili obyvatelé Havaje v izolované kastovní společnosti vedené náčelníky a šamany. Řídili se nábožensko-společenským systémem různých tabu celkově nazývaným kapu. V roce 1778 ostrovy objevil pro evropskou civilizaci na lodi \"Endeavour\" James Cook.\n\nPři pobytu Jamese Cooka na Havaji abdikoval náčelník Havajských ostrovů. Během mocenských bojů o uvolněné místo byl James Cook zabit. V následujícím období v letech 1780 až 1795 se v průběhu několika bitev podařilo ovládnout ostrovy náčelníkovi Kamehamehovi.\n\nPo ovládnutí ostrovů a násilném připojení ostrova Kauai v roce 1810 sjednotil všechny ostrovy v Havajské království a sebe prohlásil králem Kamehameha I. (označovaným také jako Kamehameha Veliký).\n\nRoku 1872 zemřel jeho potomek Kamehameha V. a havajská vláda zvolila králem Lunalila, který zemřel dva roky nato. V roce 1874 tedy proběhly další volby, ve kterých byl 45člennou komisí zvolen za krále Kalākaua. S touto volbou nesouhlasili domorodí obyvatelé Havaje, kteří se obávali, že Kalākaua je zastánce zájmů amerických plantážníků. Kalākaua v královském úřadu překvapil a po celou dobu zastával postoje, kterými tvrdě hájil havajskou nezávislost a zájmy chudých domorodců. Mezi lety 1881 a 1883 vyrazil jako první hlava státu ve světových dějinách na cestu kolem světa, aby zvýšil prestiž a povědomí o havajské státnosti. Během té doby předal vládu své sestře Liliuokalani. Ta zakázala imigraci Číňanů, kteří do země rozšířili neštovice, čímž ještě více rozčeřila vztahy s americkými plantážníky, kteří Číňany zaměstnávali. Po svém návratu došlo ke sporu mezi Kalākauou a německým kancléřem Bismarckem, když se Kalākaua snažil vytvořit unii se Samoou, o jejíž kolonizaci se Německé císařství tou dobou pokoušelo. Dále byl Kalākaua v roce 1887 násilím donucen přijmout ústavu, která omezila jeho pravomoci. V zemi došlo k povstání na jeho podporu, které vyčerpaný Kalākaua už jen sledoval. V roce 1891 zemřel. Krátce předtím pronesl slavnou větu „Vyřiďte mému lidu, že jsem se snažil.“\n\nPo Kalākauaovi nastoupila jeho sestra Liliuokalani. V roce 1890 zrušily USA clo na cukr všem státům, což přivodilo Havaji, která dříve měla monopol, a především zdejším plantážníkům, ekonomické potíže. Havajská liga vedená plantážníky poté žádala USA o intervenci za účelem svržení královny Liliuokalani. V roce 1892 na území Havaje vstoupily americké jednotky. V lednu 1893 se Liliuokalani vzdala trůnu po dobytí jejího paláce. Havajská liga vyhlásila revoluční Havajskou republiku a požádala USA o anexi svého území. K anexi Havajské republiky došlo v roce 1898 na základě Newlandsovy rezoluce. Státem USA se Havaj stala 21. srpna 1959.\n\nNejvětším ostrovem v Havajském souostroví je ostrov Havaj. Byl vytvořen splynutím dvou velkých vulkánů – Mauna Kea (4207 m) a Mauna Loa (4160 m). Se svým úpatím, které spočívá na mořském dně 5500 m pod hladinou moře, je Mauna Kea horou s největší absolutní výškou na světě; výškový rozdíl mezi základnou a vrcholem je větší než výška Mount Everestu nad mořskou hladinou. Mauna Kea je sopka v období klidu, snad vyhaslá. Naproti tomu Mauna Loa je jednou z nejčinnějších sopek na světě. Její nejaktivnější sopouch, Kilauea, se nachází na jihovýchodním svahu. Obvod vnějšího okraje kaldery Kilauea dosahuje 13 km.\n\nHavajské ostrovy jsou souostroví mnoha ostrovů. Hlavní ostrovy však reprezentuje osm následujících (od severozápadu na jihovýchod): Niihau, Kauai, Oahu, Molokai, Lanai, Maui, Kahoolawe a Havaj. Součástí souostroví a zároveň i státu Havaj jsou i tzv. Severozápadní Havajské ostrovy, což je řetězec malých neobydlených ostrůvků, který pokračuje od Kauai další stovky kilometrů na severozápad. Jedním z nich je i Midway, jenž jako jediný z nich nespadá do státu Havaj.\n\nPodle sčítání lidu z roku 2010 zde žilo 1 360 301 obyvatel. Havaj představuje jeden ze čtyř států USA, kde nehispánští běloši nepředstavují většinu obyvatelstva. Má největší podíl obyvatelstva asijského původu a nejvyšší podíl míšenců mezi rasami ze všech států USA. K předkům mezi původními obyvateli ostrovů se hlásí něco málo přes 22 % obyvatel.\n\nV roce 1970 tvořili běloši 38,8% obyvatel Havaje a Asiaté a Pacifičtí ostrované 57,7%.\n\n\nObyvatelé hispánského nebo latinskoamerického původu, bez ohledu na rasu, tvořili 8,9% populace.\n\nVětšina obyvatel se hlásí ke křesťanství. Nejvíce je protestantů, kteří jsou ovšem roztříštěni do řady malých církví a denominací (největší protestantskou církví je United Church of Christ, k níž se hlásí asi 3 % obyvatel), takže největší organizovanou náboženskou skupinu představuje římskokatolická církev.\n\n\nHavajané praktikovali lidské oběti bohům. Jako oběti sloužili otroci \"kauwa\" nebo váleční zajatci.\n\nKamehameha I. vedl války za sjednocení všech ostrovů pod svou vládou. Ve válkách proti vládcům ostatních ostrovů zaměstnal evropské žoldnéře v čele s Johnem Youngem a Isaacem Davisem, kteří pro něho vybudovali loďstvo evropského typu. V roce 1790 byla armáda jeho protivníka zničena při výbuchu sopky Kilauea a po bojovnících zbyly jen otisky stop. Po invazi na ostrov Oahu roku 1795 se v záverečné bitvě mnoho poražených bojovníků vrhlo z útesu nebo bylo vytlačeno přes jeho okraj. V roce 1898 nalezli dělníci při stavbě silnice pozůstatky 800 bojovníků poražené armády.\n\nPatronem Havaje je svatý Jozef de Veuster, známý jako otec Damien nebo Otec malomocných, belgický katolický misionář, který zde v letech 1864–1889 působil a postupně se soustředil na práci mezi nakaženými malomocenstvím. Sám se posléze touto nemocí nakazil a zemřel. Je jednou z nejváženějších osobností historie Havaje a jeho sochy v nadživotní velikosti stojí před sídlem vlády Havaje a před Kapitolem ve Washingtonu.\n\nV silniční síti Havaje existují dálnice H-1, H-2 a H-3, které mají přídomek „mezistátní“, přestože Havaj s žádným jiným státem nesousedí.\n\nMottem státu je „Ua mau ka ea o ka ʻĀina i ka pono. — The life of the land is perpetuated in righteousness.“ (tj. \"Život [rovněž - samostatnost] země se udržuje dodržováním práva [spravedlnosti].\"), květinou je žlutý ibišek, stromem tungovník molucký, ptákem berneška havajská a písní \"Hawaii Ponoi\".\n\nNa vlajce Havaje, jako jediného státu USA, se nachází i vlajka Spojeného království.\n\nV roce 1868 došlo na ostrově Havaji k nejsilnějšímu a nejsmrtelnějšímu zemětřesení v historii celé Havaje o síle 7,9.\n\nOstrov Niihau koupila roku 1864 od havajského krále Novozélanďanka skotského původu Elisabeth Sinclairová-Robinsonová. Rodina Robinsonů, která ostrov vlastní, vydala zákaz vstupu cizích osob, kromě původních ostrovanů a jejich nejbližších příbuzných.\n\nAsi čtyřicet soukromých velkých vlastníků havajské půdy, kteří jsou skoro všichni potomci bílých protestantských misionářů, vlastní přibližně polovinu půdy na ostrovech Oahu, Kauai, Maui, Molokai a Havaj.\n\nNěkolik separatistických skupin prosazuje havajskou nezávislost. Havajští separatisté neuznávají anexi Havaje Spojenými státy na základě Newlandsovy rezoluce z roku 1898. Jedná se především o domorodé Havajany, kteří usilují o obnovu Havajského království.\n\n"}
{"id": "47565", "url": "https://cs.wikipedia.org/wiki?curid=47565", "title": "Izraelská hymna", "text": "Izraelská hymna\n\nHa-Tikva ( , \"naděje\") je izraelská státní hymna. Text pod názvem \"Tikvatenu\" (\"Naše naděje\") napsal v roce 1878 Naftali Herz Imber a v roce 1886 vyšel v jeho sbírce básní \"Barkaj\" (\"Jitřenka\"). Hudbu složil na základě lidové melodie Samuel Cohen. Během prvního sionistického kongresu v Basileji v roce 1897 se stala hymnou sionistického hnutí a v roce 1948 státní hymnou nově vzniklého státu Izrael, ačkoliv ji izraelský parlament Kneset oficiálně přijal mezi státní symboly až roku 2004.\n\nNa stejném hudebním motivu, rozšířeném po celé Evropě od renesance, je založena také symfonická báseň Bedřicha Smetany \"Vltava\" z cyklu \"Má vlast\" z roku 1874. Podle některých zdrojů je písnička švédského původu, ale použil ji, protože charakterem odpovídala české lidové hudbě. Ve většině prací týkajících se původu hudebního motivu se uvádí, že melodie je moldavská. Pravděpodobně to souvisí s tím, že \"Vltava\" je známá také pod německým jménem \"Moldau\". Moldavským kořenům písničky dodal zdání pravděpodobnosti také původ Samuela Cohena, který imigroval z Moldávie. Odkud Cohen tuto melodii znal, není známo.\n\nSrovnejte první verš refrénu – „naše naděje není ztracena“ – s prvními verši polské hymny ' (Polsko ještě nezemřelo), nebo ukrajinské hymny ' (Šče ne vmerla Ukrajiny i slava, i volja – Ještě nezahynula sláva Ukrajiny, ani její svoboda).\n\nMelodie Hatikvy tak, jak je zpívána v Izraeli:\n<score vorbis=\"1\" lang=\"lilypond\">\\transpose c f {\\relative c' {\\key a \\minor a8( b) c d e4 e f8( e) f( a) e2 d4 d8 d c4 c b8( a) b( c) a4. e8 a8 b c( d) e4 e f8( e) f( a) e2 d4 d8 d c4 c b8( a) b( c) a2 a4 a' a a g8 a g( f) e2 a,4 a' a a g8 a g( f) e2 g4 g8 g c,4 c d8( e) f( g) e4 d8( c) d4 d c c8. c16 b8 a b( c) a2 d4 d8 d c4 c d8( e) f( g) e4 d8( c) d4 d c c8. c16 b8 a b( c) a2}}</score>\n\n\n"}
{"id": "47567", "url": "https://cs.wikipedia.org/wiki?curid=47567", "title": "Rodina Mannových", "text": "Rodina Mannových\n\nRodina Mannů je německá rodina spisovatelů a intelektuálů, jejímž těžištěm je manželství pozdějšího nositele Nobelovy ceny Thomase Manna (bratra Heinricha Manna), pocházejícího z lübecké patricijské rodiny, s Katiou Mann Pringsheim, dcerou židovského profesora matematiky v Mnichově.\n\nPo převzetí moci nacisty museli Mannové opustit Německo. České město Proseč u Skutče udělilo osmi členům rodiny domovské právo, díky tomu mohli získat československou státní příslušnost. Thomas Mann byl československým státním příslušníkem v letech 1936-1944, Heinrich Mann jím byl až do své smrti r. 1950.\nProstřednictvím sňatku s Carlou Henriettou Marií Leonie Mann se do rodiny dostal i český spisovatel Ludvík Aškenazy.\n\n\nVykřičníkem jsou označeni členové rodiny, kteří se výrazněji proslavili. Řada členů rodiny v grafu chybí, jsou zahrnuti jenom ti významnější a známější.\n\n\n\n"}
{"id": "47569", "url": "https://cs.wikipedia.org/wiki?curid=47569", "title": "Vodní kámen", "text": "Vodní kámen\n\nVodní kámen je pevný povlak, který se usazuje na stěnách nádob, v nichž je přechovávána, vedena nebo především zahřívána a poté ochlazována tvrdá voda, jejíž teplota nedosahuje 100°C. Základní složkou vodního kamene je obvykle uhličitan vápenatý.\n\nTvorba vodního kamene je způsobena změnou rovnováhy mezi ionty kyseliny uhličité a hydroxidu vápenatého při změně teploty a jejich vyloučením z vody. Vodní kámen má obvykle bílou barvu, ale někdy je nahnědlý až nažloutlý. \n\nZamezování tvorby vodního kamene a jeho odstraňování lze řešit různými způsoby:\n\n"}
{"id": "47570", "url": "https://cs.wikipedia.org/wiki?curid=47570", "title": "Kotelní kámen", "text": "Kotelní kámen\n\nKotelní kámen je směs minerálů, které se vylučují ve formě pevného povlaku na stěnách nádoby, v níž dochází k varu tvrdé vody. Velkým problémem je zvláště u kotlů s otevřeným oběhem vody.\n\nKotelní kámen má velmi malou tepelnou vodivost, a proto snižuje účinnost kotlů. Jeho usazení ve větších vrstvách je navíc nebezpečné, protože může dojít k nedostatečnému nebo nerovnoměrnému ochlazování kotlové stěny vodou a tím jejímu vyhřátí nebo prasknutí a následné explozi kotle.\nHavarijní stav se projevuje sníženou účinností ohřevu vody, provoz kotle je často provázen nestandardními zvukovými projevy (praskání, bouchání, silné hučení).\nHavárii lze odborně řešit takzvaným \"chemickým čištěním technologických systémů\".\n\nObvyklé složení (tyto látky se vyskytují v různých poměrech):\n\nPro změkčování vody se používají změkčovací prostředky, které\n\nZákladem změkčovacích prostředků jsou\n\nMnožství potřebných přídavných chemikálií závisí na složení napájecí vody. Použití změkčovačů snižuje riziko havárie, ale nelze ji přesto vyloučit.\n\n"}
{"id": "47571", "url": "https://cs.wikipedia.org/wiki?curid=47571", "title": "Přímý důkaz", "text": "Přímý důkaz\n\nPřímý důkaz se v matematice používá k dokázání matematických vět tvaru implikace formula_1, tj. vět tvaru \"„Jestliže platí předpoklad P, pak platí také tvrzení T“\". Spočívá v tom, že z platnosti výroku formula_2 se řadou platných implikací odvodí platnost výroku formula_3, tj. postupuje se metodou \"„Jestliže…, pak…“\" či \"„…, tedy …“\".\n\nPřímý důkaz tedy spočívá v nalezení řady výroků formula_4 tak, aby platilo:\n\nPřímý důkaz tvrzení formula_6 lze provést následovně:\n\n"}
{"id": "47575", "url": "https://cs.wikipedia.org/wiki?curid=47575", "title": "Šumenská oblast", "text": "Šumenská oblast\n\nŠumenská oblast je jedna z oblastí Bulharska. Leží na severovýchodě státu a její správním střediskem je Šumen (dříve \"Kolarovgrad\").\n\nOblast je vnitrozemská, nehraničí s žádným jiným státem, pouze s dalšími oblastmi země; těmi jsou Silisterská oblast na severu, Dobričská oblast na severovýchodě, Varenská oblast na východě, Burgaská a Slivenská oblast na jihu, Targovišťská oblast na západě a Razgradská oblast na severozápadě. Má severojižní tvar, správní středisko leží zhruba uprostřed. Na severu je její území rovinaté, na jihu se pak mírně zvedá do pohoří Lisa Planina. Největší řekou, která tudy protéká do Černého moře, je Kamčija. Šumen je jediným větším městem v oblasti, má tak dominantní postavení. Přestože jím prochází železniční trat, hlavní uzel celé oblasti je ale u malého města Novi Pazar. Silniční síť je zde řídká a je ve velmi špatném stavu. Na území oblasti je zprovozněno 35 km dálnice Chemus (A2) do Varny.\n\nOblast se děli na 10 obštin.\nV oblasti žije 180 528 obyvatel. Podle sčítáni 1. února 2011 bylo národnostní složení následující:\n"}
{"id": "47576", "url": "https://cs.wikipedia.org/wiki?curid=47576", "title": "Šumen", "text": "Šumen\n\nŠumen ( ) je město na severovýchodě Bulharska, hlavní město stejnojmenné oblasti, má 86 978 obyvatel.\n\nV roce 811 město vypálil byzantský císař Nikeforos I., v roce 1087 ho pak obléhal Alexios I. Komnenos. Roku 1388 ho obsadil osmanský sultán Murad I. (1359–1389), pozdější vítěz nad Srby. Až v 18. století, kdy zde již po staletí vládli Turci, byl Šumen rozšířen a opevněn. Z osmanské moci se ho snažili vytrhnout Rusové, a to v letech 1774, 1810 a 1828, avšak neúspěšně. Po ukončení bojů dostalo město podle tehdejších tureckých zvyklostí titul \"Gazi\" (vítězné). Rusové ho osvobodili až v roce 1878.\n\nV letech 1950–1965 se město jmenovalo Kolarovgrad na počest bulharského komunisty Vasila Kolarovova (1877–1950).\n\n\nCelou historii kvetly v městě Šumen bohaté duchovní a materiální kultury: thrácká, římská, byzantská a bulharská. V blízkosti Šumenu se nalézají první dvě hlavní města bulharského státu: Pliska a Preslav a kultovní centrum Madara. V Madaře je skalní klášter a na skalách je vytesán obraz středověkého jezdce bojovníka s mečem a psem po boku.\n\nMá dobře rozvinutý lehký průmysl, zejména textilní, strojírenský a potravinářský. Dobře jsou rozvinuty i služby ve městě. V blízkosti Šumenu se nalézá KTA Madara – závod na výrobu a opravu těžkých strojů a kamionů. Také i chemický závod Panajot Volov (\"Панайот Волов\"). V posledních letech se rozvíjí turismus ve městě Ati.\n\n\n"}
{"id": "47577", "url": "https://cs.wikipedia.org/wiki?curid=47577", "title": "Planescape: Torment", "text": "Planescape: Torment\n\nPlanescape: Torment je počítačová hra - žánrově svým způsobem atypické RPG se silnými adventurními prvky. Herní prostředí hry je formováno morbidní tematikou s filosofickým podtextem, na kterém je postaven příběh. Děj se odehrává ve fiktivním světě Planescape. Objektivně lze říct, že podle ohlasů kritiky, recenzentů i hráčské komunity (průměrná hodnocení se pohybují kolem 98% na českých i zahraničních serverech) se jedná o jednu z nejlépe hodnocených her historie, která však přes své nesporné kvality v porovnání se stejně kvalitními protějšky zůstala nedoceněna.\n\nHerní dobrodružství začíná ve chvíli, kdy se bezejmenný hrdina probouzí na pitevním stole v márnici, znetvořený a se ztrátou paměti. Po seskočení ze stolu je osloven prostořekou, levitující lebkou zvanou Morte. Ta mu po krátké konverzaci přečte některá tetování na jeho těle. Tyto klíčové informace se stanou prvními indiciemi velkého pátrání po ztracené identitě bezejmenného hrdiny. Příběh je vypracován do nejmenších detailů a s trochou nadsázky by se dal přirovnat k lidskému osudu. Kvalitu příběhu podtrhuje i fakt, že se jej několik na sobě nezávislých autorů pokusilo vydat knižně.\n\nHledáte své vzpomínky, svou minulost a snažíte se přijít na to, proč vlastně nemůžete zemřít. Při putování Planescapem potkávate členy různých filozofických frakcí hraničících s náboženskými sektami, které hráče nutí přemýšlet nad sebou samým.\n\nNa cestě Vás může doprovázet až pět společníků. Můžete si vybrat buď githzeraiského válečníka Dak´kona, drzou zlodějku Annah, stále hořícího šíleného mága Ignuse, moudrou kněžku Fall-From-Grace, bláznivého robota Nordoma nebo člena Nemilosrdných Vhailora. Hra není linární a přibírání společníků a postup světem je určován především volbami hráče.\n\nHráč během hry sbírá zkušenostní body, ty pak přerozděluje do statistik (síla, moudrost, inteligence, obratnost, odolnost, charisma) a snažit se plnit přidělené questy. Boj se odehrává v reálném čase, ale lze jej kdykoliv přerušit pauzou podobně jako v \"Baldur's Gate\". Hru lze dohrát několika různými způsoby a spousta questů je přístupna v závislosti na chování postavy, což přidává na znovuhratelnosti.\nHra získala mnohá uznání kritik a další ocenění, vydána byla v roce 1999. Svým technickým zpracováním připomíná herní sérii Fallout, jejíž druhé pokračování (1998) vyvíjel tentýž tým - Black Isle Studios. Ve hře lze vést rozhovor téměř s každou postavou. Chování hráče má přímý vliv na vývoj hry. Hra má přes 200 questů.\n\nJeden z charakterů hry je „Morte“, jehož přesvědčení je chaotické dobro a povolání bojovník. Morte je hubatý, prolhaný a zbabělý, ale také má spoustu znalostí a v boji je velmi platný.\n\nDalším charakterem je Annah, napůl člověk, napůl démon. Annah je užitečná jako bojovník i jako zloděj. Jedná velmi impulsivně.\n\n\n"}
{"id": "47589", "url": "https://cs.wikipedia.org/wiki?curid=47589", "title": "Londýn (hrabství)", "text": "Londýn (hrabství)\n\nHrabství Londýn (angl. \"County of London\") bylo anglickým administrativním a ceremoniálním hrabstvím od 1. dubna 1889 do 31. března 1965. Hraničilo s hrabstvími Middlesexem na severu a západě, Essexem na severovýchodě, Kentem na jihovýchodě a Surrey na jihu.\n\nBylo vytvořeno na základě zákona o místní správě z roku 1888 jako část všeobecně zaváděného systému rad hrabství (angl. \"county council\") a bylo spravováno radou hrabství Londýn (angl. \"London County Council\").\n\nHrabství zahrnovalo menší území než současný Velký Londýn a součástí jeho území nebyla oblast City, která tak tvořila enklávu. Oblast hrabství byla vymezena hranicemi, do kterých spadají současné městské obvody – Camden, Greenwich, Hackney, Hammersmith a Fulham, Islington, Kensington a Chelsea, Lambeth, Lewisham, Southwark, Tower Hamlets, Wandsworth a Westminster.\n\nHrabství bylo zrušeno k 1. dubnu 1965 a bylo nahrazeno mnohem větším celkem Velkým Londýnem, do kterého byl začleněn téměř celý Middlesex, části Surrey, Kentu, Essexu a Hertfordshiru.\n\nÚzemí původního hrabství je v současnosti občas označováno jako Vnitřní Londýn. Po zrušení hrabství nově vzniklá správní instituce neřídila školství, a tak byla ustavena organizace pro správu školství (\"Inner London Education Authority\") na území původního hrabství.\n\nV roce 1899 bylo hrabství rozděleno na 28 metropolitních oblastí (\"metropolitan boroughs\"), které nahradily historické farnosti (\"parish\" a \"vestry\") jako druhý stupeň správy Londýna. Když bylo hrabství zrušeno, byly metropolitní oblasti spojeny do 12 městských částí (\"borough\").\n"}
{"id": "47591", "url": "https://cs.wikipedia.org/wiki?curid=47591", "title": "Seznam rozhleden v Česku", "text": "Seznam rozhleden v Česku\n\nRozhledny se v Česku staly populární převážně na konci 19. století v souvislosti s rozvojem turistiky. Výrazně přispěl také Klub českých turistů, který sám mnoho rozhleden vybudoval. Celkem jich bylo postaveno něco kolem 400, avšak do současnosti se dochovalo kolem 200.\n\n\nZde je seznam rozhleden v Česku (neúplný):\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "47596", "url": "https://cs.wikipedia.org/wiki?curid=47596", "title": "Joseph Stepling", "text": "Joseph Stepling\n\nJoseph Stepling (29. červen 1716 Řezno – 11. červenec 1778 Praha) byl česko-německý jezuitský kněz, fyzik, astronom, matematik a meteorolog.\n\nNarodil se v národnostně smíšeném manželství. Jeho otec pocházel z Vestfálska, byl sekretářem velvyslanectví Svaté říše římské německého národa u říšského sněmu. Po otcově smrti se Josef se svou matkou, která byla rodilou Češkou, přestěhovali do Prahy. Vzdělání se mu dostalo pouze na jezuitských školách. Již jako žák malostranské jezuitské školy si pod vedením Ignáce Mühlwenzela a Ignáce Sickelbartha zvláště oblíbil matematiku, astronomii a experimentální fyziku. Už v šestnácti letech dokázal vypočítat zatmění Měsíce, k němuž došlo v Praze 28. března 1733 . Dne 9.10.1733 vstoupil do jezuitského řádu. V letech 1734–1735 absolvoval noviciát v Brně, 1736–1738 filozofická studia v Olomouci. Po působení v polském Kladsku a Svídnici studoval v letech 1742–1746 teologii v Praze. V roce 1747 byl vysvěcen na kněze a začal přednášet matematiku a fyziku.\nRoku 1748 odmítl veřejně vyučovat aristotelovskou filozofii, protože nehodlal jiným vnucovat nauku, která byla proti jeho přesvědčení. Na jeho žádost mu představení řádu povolili přednášet pro své spolubratry matematiku a fyziku v newtonovském duchu, navíc jej jmenovali ředitelem matematicko-fyzikálních studií na pražské univerzitě.\nV roce 1751 se významně zasloužil o vybudování klementinské hvězdárny a stal se jejím prvním ředitelem.\n\nTou dobou zavedla císařovna Marie Terezie rozsáhlé školní reformy, které směřovaly k zesvětštění výuky a posílení státního dohledu nad ní. Proto se v roce 1753 stal státním direktorem na filozofické fakultě v Praze. Díky jeho zásluhám pro rozvoj vzdělávání mu byla ponechána profesura i po zrušení jezuitského řádu. V novém duchu vychoval budoucí učitele matematiky a fyziky na pražské univerzitě Jana Tesánka, Antonína Strnada a F. J. Gerstnera. Během svého života udržoval vědecké styky s Christianem Wolffem, A. Nolletem, L. Eulerem a R. Boškovićem, s kterým plánovali návštěvu Prahy, jež se nakonec neuskutečnila. Z dědictví daroval na zakoupení přístrojů pro klementinskou hvězdárnu vysokou částku 4000 zlatých, desetkrát víc, než činil příspěvek českých stavů. Před svou smrtí odkázal univerzitní knihovně 600 svazků knih.\n\nSteplingovy práce byly první u nás, které vycházely z výsledků soudobé fyziky, byly spíše přehledového charakteru a psány latinsky. V jedné z nich věnované Bradleyho objevu aberace světla zdůrazňuje, že experimentálně zjištěná hodnota pro velikost velké osy elipsy, kterou opisují stálice za rok vlivem aberace světla, určená na 40\" (správná hodnota je 20\"), je v dobré shodě s výsledky získaných početně z hodnot pro rychlost světla a velikost zemské dráhy .\nPři výpočtech vycházel z newtonovské koncepce, podle níž je vesmír statický a zaplněný stálicemi, které jsou v klidu. \nV dalších pracích se věnoval např. kolísání zemské osy, pojednání o zatmění Slunce. Jako první pozoroval, že voda může být i v kapalném stavu při teplotě nižší než 0 °C, tzv. přechlazená voda.\n\nV roce 1748 byl požádán Berlínskou akademií věd, která vytvářela novou přesnou mapu Německa, o změření zeměpisné délky délky Prahy. Při měření používal dvou metod, zatmění Měsíce a zatmění satelitů Jupitera. Aby zpřesnil měření, doplnil údaje o vstup a výstup některých měsíčných kráterů do zemského stínu. V časopise Nova Acta Eruditorium z roku 1748 o tom podal podrobnou zprávu, což byla první vědecká práce pražské hvězdárny. Měření se snažil co nejvíce zpřesňovat, proto v padesátých letech 18. století použil sedmi současných měření zatmění Měsíce v Praze a ve Vídni (výsledky mu předal Maxmillián Hell). Došel k závěru, že pražská hvězdárna leží 32°11′15″ východně od Ferra. Pro geodetická měření v naší zemi, která se konala pod záštitou Učené společnosti, se určováním přesné polohy hvězdárny zabývali i jeho nástupci ve funkci ředitele hvězdárny. \n\nPři zřízení klementinské observatoře pamatoval i na pozorování teploty, barometrického tlaku a měření srážek. Ve spisu Observationes odůvodňoval pravidelná měření nejenom z vědeckého hlediska, ale i po stránce praktické. Usuzoval například, že ze znalostí vývoje množství srážek a z hladiny teplot lze stanovit dlouholetý osevní program \nSystematická měření, která zavedl roku 1752, se stala od 1.1.1775 pravidelná a stala se nejstaršími souvislými meteorologickými údaji ve střední Evropě. Svá měření například využil k objasnění a popisu vichřice, která se prohnala 17.–19.2.1756 střední Evropou.\nVe zprávě De terrae motibus quaesita, quibus adnexa est medittio de causa mutationis thermarum Teplicensium facta z 1. Nov. 1755\n. se vyjadřuje k událostem z Lisabonu a k teplickým léčivým pramenům. \n\nV únoru 1775 poprvé změřil magnetickou inklinaci v Praze. Využíval tlakoměr k určení nadmořské výšky, sledoval i teplotu vody ve Vltavě. Sestrojil rtuťový teploměr s Réaumurovou stupnicí. Prováděl experimenty s elektrostatickou elektřinou, které byly v té době velmi populární. Nechal natahat po chodbách Klementina stovky metrů železných řetězů, které nechal elektricky nabíjet a do obvodu bývali občas zapojování i vysocí státní a církevní hodnostáři. Na žádost Vlastenecko-hospodářské společnosti se začal zabývat ochranou proti blesku. Na rozdíl od Prokopa Diviše zastával názor, že nejlepší ochrana před bleskem bude spočívat v jednorázovém odvedení výboje do země. V roce 1778 poslal dopis P. Ignáci Musilovi, ve kterém vypracoval návod k výstavbě hromosvodu ve městě Polička. Návod se stal prvním elektrotechnickým posudkem u nás a jeho překlad můžeme najít v knize \"Meteorologie skoro detektivní\". \n\nZabýval se problematikou diferenciálního a integrálního počtu, teorií čísel, v které se spíše zabýval problematikou prvočísel, jako například vytváření metod hledání prvočísel aj. O prvních dvou problémech napsal následující pojednání „Differentiarum minimaru, quantitatum vaeiantium Calculus directus, vulgo differentialis“ a „Exercitationes geometrico-analyticae.“ \nNapříklad nekonečně malou veličinu definuje jako „výsledek nekonečného dělení konečné veličiny,“ nebo válec definuje jako „těleso, které vznikne přímočarým pohybem libovolné rovinné křivky, při němž křivka zůstává stále rovnoběžná s předcházejícími svými polohami.“ \n\nNa univerzitě zavedl consenssus philosophici, neboli pravidelná setkání vyučujících z filozofické fakulty. Součástí tohoto setkání byla přednáška, kterou míval většinou sám Stepling, a následná diskuze. Dochovaly se názvy některých z nich, např.: „Co je příčinou barometrických změn“, „Jaké jsou nejlepší teploměry“, „Odkud se bere ve vzduchu elektřina, napájející kovové tyče?“\n\nStal se členem Společnosti pro orbu a svobodná umění v Čechách, založenou dvorským dekretem Marie Terezie v roce 1767, a dále Soukromé učené společnosti pro rozvoj matematiky, vlasteneckých dějin a přírodovědy z roku 1773, z níž se později vyvinula Královská česká společnost nauk.\n\n\n\n\n"}
{"id": "47601", "url": "https://cs.wikipedia.org/wiki?curid=47601", "title": "Dopravní značení v Československu", "text": "Dopravní značení v Československu\n\nDopravní značení na území Československa má své počátky ještě za Rakousko-Uherska. Historie některých prvků dopravního značení sahá až do středověku, první pokusy o zavedení systematického orientačního značení do třetí čtvrtiny 19. století, roku 1910 bylo v Čechách (bez velkého úspěchu) vydáno první nařízení, které ukládalo umístit výstražné značení podle uzavřené mezinárodní smlouvy. Systematické značení provedl pak na základě smlouvy s ministerstvem od roku 1928 Autoklub Republiky Československé. Legislativně byly první výstražné dopravní značky v Československu kodifikovány od 1. listopadu 1935. V květnu 1938 byly zavedeny dopravní značky a signály pokrývající již celou škálu významů. Od 1. listopadu 1939 bylo barevné provedení výstražných dopravních značek v Protektorátu Čechy a Morava změněno do nynější podoby. Při dalších změnách (např. 1961, 1967, 1976, 1990) postupně přibývaly nové druhy značek a u některých se měnilo jejich provedení. Po rozdělení Československa platila v České i Slovenské republice ještě nějakou dobu federální vyhláška z roku 1989, postupně však oba státy rozvíjely vlastní legislativu a druhy a podoba značek se začaly mírně odlišovat. \n\nZa nejstarší předchůdce dopravního značení bývají považovány otesané kameny, které se umisťovaly podél silnic už od středověku a nápisem nebo znakem upozorňovaly na důležité skutečnosti. Známé jsou například kameny, kterými byly zakazovány cesty vyhýbající se celním místům.. \n\nKameny se rovněž označovala místa před prudkým klesáním silnic. Odkdy jsou brzdové kameny na českém území používány, není přesně známo, ale předpokládá se, že již od první poloviny 18. století. V Tereziánském patentu o říšských silnicích z roku 1778 se již o užívání „šupky“ hovoří. V roce 1851 bylo vydáno nařízení, týkající se osazení dřevěných tabulí, tzv. výstrahy pro formany „Následuje cesta z kopce, je zapotřebí použít korýtce“.\n\nV souvislosti s rozvojem poštovní osobní dopravy se v 18. století začaly objevovat první milníky, které udávaly vzdálenost nebo dobu jízdy do vybraných center. Později v českých zemích začalo být při silničních stavbách prováděno systematické kilometrování silnic. Výnos československého ministerstva veřejných prací z listopadu 1933 stanovil, že kilometrové a hektometrové kameny mají být na státních silnicích osazovány směrem od hlavních zemských měst.\n\nJedním z nejstarších dokladů počátků systematického orientačního značení je slezský zákon č. 5 z 1. ledna 1878, Řád policie silniční pro veřejné nestátní silnice ve Slezsku, který správcům silnic nařizoval označovat je cestníky, tedy ukazateli směru: „Cestníky, jichž jest zapotřebí, aby se ukázalo, kam silnice jde, buďtež na obecních silnicích postaveny od obcí a na okresních od správy silniční, jíž se týče.“ V obdobných předpisech pro Čechy v té době žádné takové ustanovení nebylo. Za první krok k systematickému orientačnímu značení na státních silnicích v Čechách je považován výnos pražského místodržitelství z 28. května 1909, který zavedl na státních silnicích jednotné značení. Na důležitých rozcestích měly být umístěny betonové nebo kamenné hranoly s nápisem a vyznačením směru na zkosené hraně. Výstavba orientačních kamenných sloupů pokračovala i po vzniku Československa a sporadicky se tento způsob používal až do počátku 30. let, přičemž v národnostně smíšených oblastech byly nápisy dvojjazyčné. Orientační značení však bylo stále nedostatečné a nevyhovující. Český zemský správní výbor oběžníkem z 8. června 1919 apeloval na okresy a obce, aby stavěly na svých silnicích rozcestníky, případně aby vysazovaly na křižovatky stromy, které měly usnadnit orientaci. Z hlediska provedení byly doporučovány železné tabulky, ale v té době se okresy potýkaly s finančními problémy a cena materiálu rychle rostla.\n\nVýnos pražského místodržitelství z roku 1909 současně zavedl barevné značení státních silnic pomocí sedmi různých barev, které odpovídaly orientaci silnice, například směru východ–západ příslušela červená barva, severo-jižní orientaci modrá a fialová. Tyto barvy byly užívány i na kilometrových kamenech. Realizace značení však záležela na iniciativě příslušné silniční správy nebo obce a postupovala velmi pomalu.\n\nZákon č. 266/1920 Sb. z. a n. a vládní nařízení 324/1921 Sb. z. a n. uložily obcím umístit při vstupu do obce a výstupu z ní oválné modré normalizované tabulky, které uváděly název obce a další údaje. \n\nČeskoslovenský autoklub podal začátkem 20. let ministerstvu veřejných prací návrh na orientační značení veřejných silnic, zejména v místech, ke odbočuje více silnic nebo není jasný směr jízdy. Na ukazatelích mělo být uvedeno větší město ve směru jízdy nebo první následující obec a počet kilometrů. Za vhodné považoval i soustavné kilometrování silnic. Pro označení druhu silnic navrhoval zvláštní eliptické tabulky, ze kterých vystupoval hrot ve směru jízdy, a bylo navrženo značení silnic (S = státní, Z = zemské, O = okresní, Ž = župní, Ob = obecní, V = vicinální). Pro úsporu bylo možné nápisy uvádět na obou stranách tabule. Návrh se inspiroval se značením ve Francii a Velké Británii. Barevné provedení vycházelo z francouzských zkušeností a z mezinárodního ujednání o výstražných značkách, podle nichž bylo navrhováno značení bíle na modrém podkladu na sloupech ve výšce asi 2 metry nad vozovkou a provedení mělo být takové, aby značky byly čitelné bez zastavení vozidla. Z tohoto návrhu vyšlo ministerstvo při přípravě úpravy dopravního značení a návrh podobného znění předložilo k posouzení vládě. Rámcově počítalo s tím, že by značení upravoval samostatný zákon. Návrh však narazil na řadu obtíží převážně finančního charakteru, což vyústilo v jeho zamítnutí. Značení v Československu tak nemělo jednotnou koncepci. \n\nV souvislosti s rozvojem automobilismu nabývala na důležitosti potřeba výstražného značení. Dosud užívané psané vyhlášky byly za jízdy obtížně čitelné a pro cizince nesrozumitelné. S rozvojem dálkového automobilismu se více řidičů dostávalo do oblastí, kde neznali místní podmínky. Již ve druhé polovině prvního desetiletí 20. století automobilové organizace vznášely návrhy a požadavky na výstražné značení nejnebezpečnějších míst a železničních přejezdů. České místodržitelství v roce 1908 shromažďovalo poklady pro provedení výstražného značení silnic, zjišťovalo počet míst k označení a odhadovalo náklady. Roku 1908 se otázkou výstražného značení zabýval také kongres v Paříži. Účastníci však těžko hledali dohodu, takže nakonec kongres dal pouze podnět, aby otázka byla upravena na mezinárodní úrovni. V roce 1909 byla v Paříži uzavřena Mezinárodní úmluva o jízdě motorovými vozidly (Convention with Respect to the International Circulation of Motor Vehicles), která smluvním státům stanovila povinnost označovat nebezpečná místa na silnicích výstražnými dopravními značkami. Šlo pouze o čtyři značky, kruhového tvaru: stružka, zatáčka, přejezd přes dráhu a křižovatka. Na kongresu bylo projednáváno i označování míst nebezpečného klesání či stoupání přesahujícího 8 %, ale s ohledem na to, že auta byla vybavena brzdami, bylo od kodifikace těchto značek upuštěno. Odsouhlaseny nebyly ani navržené značky označující překážku na silnici, povinnost zastavit vozidlo nebo přerušení silnice. \n\nVýnos ministerstva veřejných prací z 6. června 1910 silničním správám uložil povinnost provést značení silnic výstražnými značkami podle pařížské úmluvy. Schválené čtyři značky však potřebám nepostačovaly, a proto další výnos, z 2. února 1913, o umisťování výstražných značek na říšských silnicích, doplnil 7 dalších výstražných značek, například uzavřená silnice, celní úřad, mýtnice, pozor dřevěný most. V dubnu 1913 přibyly ještě dvě značky – nejvyšší povolená rychlost (s možností doplnit značku povinností, aby auto dalo v nepřehledném místě zvukový signál) a směr jízdy (stranu provozu) v blízkosti státních hranic.\n\nNa nestátních silnicích v Čechách bylo umisťování výstražných značek nařízeno oběžníkem českého Zemského výboru z 2. srpna 1911, jímž byly jednotlivé okresní výbory požádány, aby na svých silnicích na potřebná místa umístily uvedené dopravní značky. Na jejich osazování se měly podílet i automobilistické organizace.\n\nV uvedené podobě dopravní značení zůstávalo i ve 20. letech. Stále častěji místní iniciativa kombinovala dopravní značky s nápisy, ale bez jednotné koncepce dalšího rozvoje. \n\nNa silničním kongresu v Seville roku 1923 bylo navrženo, aby výstražné značky měly tvar rovnostranného trojúhelníku s vrcholem směřujícím nahoru. Tuto podobu pak zakotvila nová Mezinárodní úmluva o jízdě motorovými vozidly, uzavřená v dubnu 1926 v Paříži. Počet výstražných značek zůstal zachován. V běžné praxi se ale užívaly i další, například trojúhelník bez znaku uvnitř, který označoval jiné nebezpečí.\n\nV Ženevě byla v březnu 1931 v rámci Evropské konference o jízdě silniční uzavřena Mezinárodní úmluva o sjednocení silničních značek a silniční signalisaci. Smlouva zavazovala členské státy urychleně odstranit ty dopravní značky, které jsou shodné se značkami uvedenými v úmluvě, ale mají jiný význam. Dopravní značení podle smlouvy mělo být provedeno do 5 let od doby, kdy nabyla platnosti. Smlouva upravovala značení nebezpečných míst, přednosti v jízdě a také orientační značení. U příkazových a zákazových značek bylo dojednáno provedené v červeno-bílé barvě, podoba ostatních značek byla ponechána na zákonodárství jednotlivých států. Pro přednost v jízdě bylo stanoveno pravidlo pravé či levé ruky a kde neplatilo, musela být přednost upravena dopravní značkou. Většina smluvních států provedla značení podle úmluvy ještě během první poloviny 30. let.\n\nZákaz vstupu a vjezdu na železniční přejezdy před přijíždějícím vlakem upravovalo nařízení ministra obchodu č. 169/1890 ř. z. z 30. srpna 1890 „jak se má chovati obecenstvo u přehrad železničních zvonítkem opatřených, pak u přechodů místních drah opatřených výstražnou tabulkou Pozor na vlak“. Nově pak problematiku upravil v § 108 československý zákon o drahách 86/1937 Sb. z. a n. Břevna závor byla opatřena odrazkami.\n\nMezinárodní železniční unie se v listopadu 1928 dohodla na provádění dopravního značení nechráněných přejezdů. Každý takový přejezd měl být opatřen výstražným tzv. ondřejským křížem a jeho ramena měla být natřena stejnými barvami, jakou se v příslušné zemi natírala břevna závor. V Československu byl tedy od roku 1931 zaveden černo-bílý nátěr, který se dosud používal i na závorách. Černobílé provedení závor bylo zvoleno pro snadnou údržbu a nařízeno výnosem ministerstva železnic roku 1907, zároveň bylo výslovně zakázáno červenobílé provedení, které bylo více prosazováno mezinárodně. Červeno-bílé provedení povinně nařídila všem smluvním státům až Úmluva o silniční dopravě z roku 1948. \n\nZnačení přejezdů výstražnými značkami a návěstními deskami nařídila až vyhláška 100/1938 Sb. z. a n. v rámci systému dopravního značení. Tento typ značení vycházel z německé úpravy z roku 1937.\n\nProtože snahy ministerstva veřejných prací vycházely naprázdno, poslaly mu zhruba ve stejné době nabídky na provedení dopravního značení hned tři organizace, Liga československých motoristů, Autoklub RČS a Československé reklamy s.r.o., které nabízely bezplatné provedení značení s podmínkou, že budou moci umisťovat na dopravních značkách reklamní plochy. Ministerstvo dalo přednost nabídce Autoklubu. V březnu 1928 byly s Autoklubem dojednány podmínky a 11. května 1928 uzavřelo ministerstvo veřejných prací s Autoklubem dohodu, podle které měl po dobu 10 let za správu státních silnic stavět, udržovat a opravovat výstražné a orientační tabulky a značení obcí a měst. Nové značení mělo být provedeno do tří let od uzavření smlouvy, náklad na osazení 7000 značek byl rámcově odhadnut na 2,4 milionu Kč a protože se předpokládalo, že v době platnosti smlouvy budou muset být značky vyměněny, celkový odhad byl 5 milionů Kč. Za to, že Autoklub tutu částku do značení investoval, získal výhradní právo na umisťování reklamy kolem státních silnic. Reklamy mohl umisťovat na zadní straně značek, pod nimi nebo na samostatných sloupcích. Výstražné značky byly tmavomodré s bílými symboly, dálkové návěsti měly tmavomodro-bílé provedení, názvy obcí se značily ve všech obcích na trase státní silnice, které měly alespoň 5000 obyvatel. \n\nNa okresních silnicích záleželo značení na iniciativě jejich správců, často i na aktivitě dobrovolníků a místních iniciativ, a omezovalo se na dopravně a turisticky významnější lokality. Často i v rámci jedné obce se ve stejném významu používaly značky odlišného provedení. \n\nPodoba některých značek umisťovaných Autoklubem byla později kodifikována ve vládních nařízeních z letech 1935 a 1938, a tak si legislativní zavedení dopravního značení nevyžádalo na státních silnicích už tolik nákladů.\n\nPočátky řízení silniční dopravy světelnou signalizací jsou datovány do doby po roce 1910 do USA, odtud se fenomén počátkem 20. let šířil do Evropy. V českých zemích byl první semafor, v klasickém tříbarevném systému, instalován v Praze v Hybernské ulici v roce 1927, brzy se osvědčil a v polovině 30. let již byla signalizace v Praze běžná a podle plánů měla výhledově nahradit řízení dopravy na křižovatkách strážníky, které v Praze začalo roku 1920, roku 1939 byla v Praze již na 17 křižovatkách, z toho na 15 byly automaticky řízené. Semafor byl podle charakteru křižovatky umisťován buď nad prostředek křižovatky, nebo na roh křižovatky.\n\nZavádění dopravních značek předpokládala a požadovala Pařížská konvence z roku 1909 a její dodatek z roku 1926.\n\nPovinnost správ silnic umístit výstražné značky stanovil v § 68–71 zákon č. 81/1935 Sb., o jízdě motorovými vozidly. Vládním nařízením č. 203/1935 Sb. n. a z. bylo od 1. listopadu 1935 na území Československa oficiálně zavedeno prvních šest druhů výstražných značek (1. Stružka, 2. Zatáčka, 3. Křižovatka, 4. Chráněný přejezd dráhy, 5. Nechráněný přejezd dráhy a 6. Nebezpečí jiná než 1 - 5). Tyto značky měly již tvar rovnostranného trojúhelníku o straně 1000 mm, avšak symboly byly provedeny bíle na modrém podkladě (bez orámování). Symboly byly již podobné dnešním. Sloupky výstražných značek musely být opatřeny červenými a bílými pruhy. \n\nZákon č. 82/1938 Sb. z 8. dubna 1938, o dopravních značkách pro silniční dopravu, stanovil povinnost označit do konce roku 1938 silnice dopravními značkami. Vládním nařízením č. 100/1938 Sb. n. a z., účinným ode dne vyhlášení, tedy od 28. května 1938, byly zavedeny druhy dopravních značek:\n\nU většiny značek byly připuštěny dvě varianty velikosti.\n\nPoprvé se objevily značky upravující přednost v jízdě - tvarově podobné dnešním, ale v jiném barevném provedení.\n\nNěkteré zákazové značky se již podobaly dnešním (bílý kruh s červeným okrajem), jen symboly uvnitř značky byly tmavomodré a červený lem širší.\n\nHlavní a vedlejší silnice se nerozlišovaly jen tam, kde byly označeny dopravními značkami přednosti v jízdě, ale platila i obecná rozlišení. Například vyhláškou pražského policejního ředitelství o zavedení jízdy vpravo z března 1939 se za hlavní ulice prohlašují výpadní silnice a ulice, jimiž projíždějí elektrická dráha, autobusy a troleybusy a dále všechny ulice, které postupně budou označeny jako hlavní zvláštními značkami. Mohla tedy existovat i křižovatka dvou či více hlavních ulic. Mimoto byla pravidlu pravé ruky nadřazena přednost motorizovaných vozidel před ostatními.\n\nProvedení značení se protáhlo a bylo dokončeno až v polovině roku 1939. Následný přechod na pravostranný provoz si vyžádal i přemisťování již umístěných značek.\n\nVládní nařízení č. 242/1939 Sb. vlády Protektorátu Čechy a Morava mělo harmonizovat české dopravní značení s německým, o což okupační orgány usilovaly už od jara 1939. Některé dosavadní české značky (například značení železničních přejezdů či hlavní silnice) bylo ostatně již v nařízení z roku 1938 převzato z německé úpravy. Zásadní byla změna barevného provedení výstražných značek, které se přiblížilo dnešní podobě, červenému orámování s černým znakem v bílém poli. Byly zavedeny dodatkové tabulky. Pro informační tabule a směrovky byly zavedeny žluté pravoúhlé značky s černým orámováním a černým textem. Texty na značkách byly dvojjazyčné, napřed německy, potom česky. Okupační orgány na provedení této změny velmi naléhaly. Obce, které měly německý ekvivalent názvu, byly uváděny dvojjazyčně. Objevil se dokonce požadavek, aby všechny české názvy byly pro snadnější čtení transliterovány do němčiny.\n\nVýnos ministerstva vnitra z 1. června 1941 uložil podřízeným úřadům, aby neprodleně přikročily ke stavbě rozcestníků na státních silnicích, termín však kvůli nedostatku materiálu nebyl stanoven. Do konce září 1941 byla na státních i okresních silnicích většina značek nahrazena novými.\n\nNařízení přestalo počítat signalizační zařízení a zařízení k označení překážky nebo uzavírky mezi dopravní značky. Barevné a tvarové provedení výstražných a zákazových značek se již většinou blížilo dnešní podobě. „Silnice pro hlavní dopravu“ má sice dnešní tvar, ale stále je plocha bílá s červeným orámováním. Dále bylo změněno barevné provedení výstražných dopravních značek z modrobílých do dnešních barev a byla zrušena univerzální výstražná značka pro horské oblasti (prázdný trojúhelník).\n\nNávěstní deska před železniční přejezd má nově zkosený horní okraj. Směr šikmých pruhů je přizpůsoben\npravostrannému provozu (různé varianty desek pro pravou a levou stranu silnice).\nDále byly provedeny následující změny:\n\nZrušena značka Zákaz vjezdu všech motorových vozidel.\nZrušena značka zakazující vjezd motorovým vozidlům přesahujícím vyznačenou váhu.\nZrušena značka zákazu vjezdu cyklistů, zákazu vjezdu povozů i ručních vozíků, zákazu vjezdu ručních vozíků,\nzákazu předjíždění, zákazu dávat zvukové signály.\nZrušena značka Dbáti zvláštní opatrnosti v blízkosti školy.\n\nZavedeny značky zákazu jízdy automobilů nebo motocyklů o nedělích a svátcích.\n\nZavedena značka „Stůj, dej přednost v jízdě!“\n\nZavedena značka vyhrazující cestu nebo pruh silnice pro jízdní kola.\n\nZměněno grafické provedení značek přikázaného směru jízdy a příkazu zastavit u celního úřadu.\nZměněno grafické provedení směrových dopravních značek.\n\nPo druhé světové válce řada obyvatel dopravní značky ničila jako symbol okupace, což se týkalo zejména dvojjazyčného orientačního značení. Mnohde byly tyto značky spontánně nahrazovány nestandardizovanými značkami. Nejednotnost značek a jejich špatný stav vyvolaly diskusi o budoucí podobě dopravního značení. V odborných kruzích byl patrný příklon k zachování protektorátního způsobu značení, který byl výraznější a více odpovídal evropským trendům. Ministerstvo techniky vydalo pokyn, podle kterého mělo být značení s dílčími odchylkami provedeno podle protektorátního předpisu. Přetrvávala však silná averze k žluto-černému orientačnímu značení, ač z hlediska bezpečnostního a technického se tato kombinace jevila nejvhodnější. Proto byla zvolena kombinace žluté a tmavomodré, která měla obdobné parametry, ale nebyla národnostně choulostivá. Definitivní kodifikace dopravních značek byla zatím odložena.\n\nV Ženevě byla v září 1949 na mezinárodní konferenci o silničním provozu přijata Mezinárodní úmluva o silničním provozu a byl dojednán protokol o silničních dopravních značkách, který zavazoval smluvní státy provést příslušné značení do deseti let. Protokol zavedl tyto druhy dopravních značek: \nBylo obecně upraveno podélné značení v podobě označování jízdních pruhů. \n\nV Československu mělo být dopravní značení provedeno do tří let, náklady byly odhadnuty na 12 milionů Kčs. Bylo upraveno 16 výstražných, 27 zákazových a příkazových a 23 informativních dopravních značek.\n\nZásadní úpravu přinesl zákon č. 56/1950 Sb., o provozu na veřejných silnicích. Vládní nařízení č. 11/1951 Sb., jímž se provádí zákon o provozu na veřejných silnicích, v § 29 praví, že dopravní značky zavede vyhláška vyhlášená v Úředním listu. Číslo této vyhlášky a její obsah jsou dnes obtížně dohledatelné.\n\nNovou úpravu přineslo vládní nařízení č. 54/1953 Sb., o provozu na silnicích, později ještě novelizované zákonným opatřením NS č. 13/1956 Sb. Na zmocnění tímto vládním nařízením se odvolávaly změny pravidel silničního provozu až do roku 1996 (nové zmocnění pak přinesl zákon č. 12/1997 Sb., o bezpečnosti a plynulosti silničního provozu).\n\nObrazovou přílohu s dopravními značkami obsahovala vyhláška č. 145/1956 Ú. l., o provozu na silnicích, novelizovaná vyhláškou č. 197/1958 Ú. l. Tato vyhláška platila až do konce roku 1960. Zda a kolik vyhlášek tuto vyhlášku předcházelo, je dnes obtížné zjistit.\n\nVodorovným značením se tehdejší legislativa vůbec nezabývala. Předchůdcem vodorovného dopravního značení se ve 30. letech staly šipky na příhraničních úsecích silnic, které vyznačovaly stranu provozu. Stejné šipky se pak používaly i při přechodu na pravostranný provoz na jaře 1939, přičemž bylo zároveň městům a obcím doporučováno, aby v méně přehledných místech byla vozovka rozdělena bílou čárou na dvě poloviny a v nich aby byl bílými šipkami vyznačen směr jízdy. \n\nSvislá příkazová značka STOP byla v případě potřeby doplňována příčnou červenou čarou na vozovce a dvěma podélnými přerušovanými červenými čarami, které měly upozorňovat na povinnost zastavení.\n\nZatáčka rozlišena na jednoduché a dvojité, pravé a levé.\nZavedeny výstražné kříže na přejezdech dráhy.\nNové značky: Nebezpečné klesání, Zúžená vozovka, Práce na silnici, Nebezpečí smyku,\nPřechod pro chodce, Pozor, děti!, Pozor, zvířata!, Pozor, zvěř!,\nKřižovatka se silnicí bez přednosti v jízdě,\nZákaz odbočování vpravo, Zákaz odbočování vlevo,\nZákaz předjíždění, Zákaz předjíždění pro nákladní automobily,\nKonec snížené (zvýšené) rychlosti, Nejnižší dovolená rychlost, Konec nejnižší dovolené rychlosti,\nZákaz zvukových znamení, Konec zákazu zvukových znamení,\nDej přednost v jízdě protijedoucím vozidlům!, Přednost v jízdě před protijedoucími vozidly,\nJiný zákaz, Jiný příkaz,\n\nZnačka Zákaz vjezdu automobilů změnila význam na Zákaz vjezdu všech motorových vozidel s výjimkou motocyklů\nbez postranního vozíku. Nové značky Zákaz vjezdu všech motorových vozidel a Zákaz vjezdu nákladních automobilů,\njejich celková váha uvedená v OTP přesahuje vyznačenou mez. Nové značky Zákaz vjezdu povozů, Zákaz vjezdu cyklistů.\nZcela změněna značka stezky pro cyklisty (změna barevného provedení, text nahrazen symbolem).\n\nZrušeny obrysové varianty značek zákazu vjezdu s významem Zákaz jízdy o nedělích a svátcích.\nZrušena čtvercová značka Nutnost opatrné jízdy.\n\nZměněno barevné provedení značky hlavní silnice (silnice s předností v jízdě).\n\nStůj, dej přednost v jízdě! změněna z trojúhelníkového tvaru na kruhový.\nZměněno provedení značky přikazující zastavit u celního úřadu.\n\nDosavadní značka Zákaz zastavení změněna na Zákaz stání (zákaz zastavení se vyznačuje dodatkovou tabulkou),\npůvodní značka Zákaz parkování (škrtnuté P) zrušena. Zavedena nová značka Konec zákazu zastavení nebo stání.\nZměněna značka stanoviště TAXI.\n\nZměněno barevně a tvarem symbolů provedení značek Přikázaný směr jízdy. Zavedena značka pro kruhový objezd.\nZměněn tvar a provedení značky jednosměrného provozu.\n\nNové informativní značky Nemocnice, Správkárna, Telefon, Čerpací stanice, tři druhy značek pro tábořiště.\n\nZměněno provedení směrových značek, označení místních názvů, označení silnic.\n\nV příloze nově uvedeno vodorovné dopravní značení..\n\nDopravní značky platné od 1. ledna 1961 stanovila vyhláška ministerstva vnitra ČSSR č. 141/1960 Sb. ze dne 3. září 1960, kterou se vydávají pravidla silničního provozu.\n\nDopravní značky platné od 1. ledna 1967 stanovila vyhláška ministerstva vnitra ČSSR č. 80/1966 Sb. ze dne 20. října 1966, o pravidlech silničního provozu.\n\nU návěstních desek před přejezdy zrušena varianta s opačným sklonem pruhů, určená k umisťování na levé straně komunikace.\nZrušeno zkosení horního okraje návěstních desek.\n\nNová značka č. 9 Provoz v obou směrech, č. 10 Pozor, světelné znamení!, 22b Dej přednost v jízdě tramvaji!,\n28 Zákaz vjezdu traktorů, 33 Zákaz vjezdu vyznačených vozidel, 41 Zákaz otáčení, 52 Stezka pro chodce,\n57 Přechod pro chodce, 58 Slepá ulice.\n\nZákaz vjezdu nákladních automobilů nově uveden bez hmotnostního limitu. Označení tun změněno z malého t na velké T.\nZměna grafického provedení zákazu odbočování.\n\nZásadní změna provedení značky Zákaz zastavení. Zrušení stávající značky Konec zákazu stání nebo zastavení.\nZavedení značek pro střídavé stání.\n\nZměněny a rozpracovány varianty dopravní značky Přikázaný směr jízdy.\nNové varianty značky Návěst před křižovatkou (jízdní pruhy a nepřímé odbočování vlevo, 67b a 67c).\n\nZrušena značka Konec nejnižší omezené rychlosti.\nZrušena značka Směrová tabule pro silnici s nezpevněnou vozovkou.\n\nZnačka Jednosměrný provoz zavedena ve dvou nových variantách, odlišných od původní.\n\nDodatkové tabulky vyčleněny do samostatného oddílu. Nové jsou tabulky „vzdálenost v metrech s nápisem STOP“,\nZačátek úseku, Průběh úseku a Konec úseku, Délka úseku v kilometrech, Směrové šipky a Celková váha v tunách.\n\nMezi vodorovnými dopravními značkami je nově uvedena dvojitá podélná čára souvislá,\npodélná čára souvislá nebo přerušovaná vyznačující okraj vozovky, příčná čára přerušovaná, doplnění příčné čáry\ntrojúhelníkem nebo nápisem STOP, parkoviště pro kolmé a šikmé stání, parkoviště vyhrazené pro autodrožky a\nzastávka autobusu, tramvaje, nebo trolejbusu.\n\nVyhláška federálního ministerstva vnitra 42/1971 Sb. ze dne 17. června 1971, kterou se měnila a doplňovala vyhláška č. 80/1966 Sb., zavedla s účinností od 1. července 1971 zcela nově především pravidla pro provoz na dálnicích včetně vzhledu dálničního dopravního značení. Tento zásah byl vynucen dokončováním prvního úseku dálnice D1 mezi Prahou a Mirošovicemi s plánovaným uvedením do provozu 12. července 1971. Příslušná částka Sbírky zákonů sice odkazuje na vyobrazení dopravních značek, ale obrazová příloha v ní není obsažena. \n\nZavedené značky:\nBoční vítr (č. 101),\n\nDálnice (č. 102a),\nKonec dálnice (č. 102b),\nSilnice vyhrazená pro provoz motorových vozidel (č. 103a),\nKonec silnice vyhrazené pro provoz motorových vozidel (č. 103b),\nJízdní pruh pro pomalá vozidla (č. 104),\nZvýšení počtu jízdních pruhů (č. 105),\nSnížení počtu jízdních pruhů (č. 106),\n\nSměrová tabule pro příjezd k dálnici (č. 111a, 111b),\nSměrová tabule pro příjezd k silnici vyhrazené pro provoz motorových vozidel (č. 112a, 112b),\nKřižovatková předzvěst (č. 113),\nOdbočovací předzvěst (č. 114),\nNávěst před křižovatkou (č. 115a, 115b),\nSměrová tabule pro odbočení (č. 116a, 116b),\nDálková návěst (č. 117a, 117b),\nKilometrovník (č. 118).\n\nVšechny směrové značky na dálnicích a silnicích podobné povahy jako dálnice (tedy silnicích vyhrazených pro provoz motorových vozidel) byly zavedeny v bílém provedení na modrém podkladě, aby se odlišily od ostatních silnic, pro které toto značení bylo ve žlutém provedení na modrém podkladě.\n\nDopravní značky platné od 1. ledna 1976 stanovila vyhláška federálního ministerstva vnitra č. 100/1975 Sb. ze dne 23. července 1975, o pravidlech silničního provozu.\n\nVe vyhlášce začala být zobrazována i dopravní zařízení a zvláštní označení vozidel a osob.\n\nZavedeno číslování dopravních značek pomocí písmene označujícího druh značky a za ním následujícího čísla.\nPísmeno odpovídá označování kapitol v předchozích vyhláškách. Zákazové a příkazové značky byly rozděleny do samostatných kapitol.\n\nNová značka A 5b Nebezpečné stoupání, A 6b Zúžená vozovka (z jedné strany), A 17 Odlétávající štěrk, A 18 Padající kamení, A 19 Cyklisté, A 20 Letadla, A 21 Tunel.\n\nNa značce A 11 \"Pozor, přechod pro chodce\" a D 6 \"Přechod pro chodce\" je zebrový přechod místo přerušovaných čar.\nZ dosavadních dvou způsobů vodorovného vyznačení přechodu pro chodce je jeden změněn na vyznačení přejezdu pro cyklisty.\n\nNa značce \"Jiné nebezpečí\" (pův. A 18, nově A 22) je doutník nahrazen vykřičníkem.\n\nKruhová značka \"Stůj, dej přednost v jízdě!\" je nahrazena osmiúhelníkovou.\n\nNová značka B 5 Zákaz vjezdu autobusů, B 10 Zákaz vjezdu ručních vozíků, B 14 \"Zákaz vjezdu motorových vozidel, jejichž okamžité\nzatížení na nápravu přesahuje vyznačenou mez (ve značce B 13 i na dodatkové tabulce E 5 je označení tuny opraveno z velkého T na malé t),\ndále nové značky B 17 Zákaz vjezdu vozidel nebo souprav vozidel, jejichž délka přesahuje vyznačenou mez,\nB 18 Zákaz vjezdu vozidel přepravujících nebezpečný náklad,\nB 19 Zákaz vjezdu vozidel přepravujících náklad, který může způsobit znečištění vody, B 30 Zákaz vstupu chodců, C 4b Konec nejnižší\ndovolené rychlosti. Zrušeny značky č. 48 Střídavé stání.\n\nZ obdélníkové značky Jednosměrný provoz odstraněn nápis JEDNOSMĚRNÝ PROVOZ (C 4b).\n\nNové dopravní značky D 2 a D 3 Okruh, D 5 Doporučená rychlost, D 8 Podchod nebo nadchod, D 9a Návěst před slepou ulicí,\n\nČtvercová značka parkoviště je nahrazena 13 různými obdélníkovými variantami značky. Nová značka pro zónu se zakázaným stáním.\nNová vodorovné značení žlutá klikatá čára, žlutá souvislá čára a žlutá přerušovaná čára pro regulací stání a zastavení.\nNová vodorovná značka „Šikmé rovnoběžné čáry ohraničené čarou přerušovanou“.\n\nNové značky D 29a až D 29c označující konec zastávky autobusu, tramvaje nebo trolejbusu. Nové značky pro označení\nvyhrazeného jízdního pruhu pro autobusy nebo trolejbusy (D 32a, konec D 32b) a pro povolené objíždění tramvaje (F 3).\nVodorovné značení zastávky změněno z bílého na žluté.\n\nNové značky přejezd do protisměru, změna místní úpravy. Nové značky D 25 Hotel nebo motel, D 26 Restaurace, D 27 Občerstvení, D 28 WC.\n\nSměrová tabule pro objížďku z modrožlutého provedení změněna na výrazné oranžovočerné.\nOznačení začátku obce změněno z modrožlutého provedení na černobílé, zavedena značka pro konec obce.\n\nZavedeny dodatkové tabulky E 2c a E 2d pro křižovatku s dvouproudou silnicí a pro dvě křižovatky za sebou.\nNové dodatkové tabulky E 6 Nebezpečná krajnice, E 8d Druh vozidla.\n\nZavedena varianta podélné čáry přerušované s menší roztečí, dvojitá podélná čára přerušovaná, příčná čára přerušovaná tvořená trojúhelníky (V 5c). Nová vodorovná značka V 9b Předběžné šipky.\n\nV příloze vyhlášky jsou poprvé zobrazeny i světelné signály, dopravní zařízení a speciální označení osob a vozidel.\n\nPoprvé jsou do pravidel zahrnuty i světelné signály pro tramvaje, které do té doby byly zavedeny jen Pravidly technického provozu městských drah.\n\nDopravní značky platné od 1. ledna 1990 stanovila vyhláška federálního ministerstva vnitra č. 99/1989 Sb. ze dne 5. července 1989, o pravidlech provozu na pozemních komunikacích (pravidla silničního provozu).\n\nZrušena dopravní značka A 27 Vlečkový přejezd (vlečkové přejezdy začaly být označovány běžným výstražným křížem),\nzměnil se tvar výstražného kříže pro vícekolejný přejezd, nová výstražná značka A 27 Tramvaj,\n\nVýrazně se změnila podoba dopravní značka B 18 Zákaz vjezdu vozidel přepravujících nebezpečný náklad,\nz dopravní značky B 20a Omezená rychlost zmizel údaj \"km\" a značka byla přejmenována na Nejvyšší dovolená rychlost,\npísmena \"km\" zmizela rovněž ze značky C 6a Nejnižší dovolená rychlost a C 6b Konec nejnižší dovolené rychlosti.\nZnačka B 27 Celní úřad byla přejmenována na Povinnost zastavit vozidlo.\nZavedeny nové značky B 32 Konec více zákazů, C 5c Přikázaný směr objíždění (oběma směry), C 9 Stezka pro chodce a cyklisty.\n\nZ obrazové části vyhlášky odstraněna samostatná značka pro vyhrazené parkoviště TAXI,\nsjednocen způsob vyznačení podélného a šikmého stání, zavedeny nové značky pro parkoviště s parkovacím kotoučem a parkovacími hodinami,\n\nPřibyla značka D 16a Jízdní pruhy, D 18 Omezení v jízdním pruhu.\nVýrazně změnily podobu značky D 18a Vyhrazený jízdní pruh a D 18b Konec vyhrazeného jízdního pruhu.\n\nNová značka D 21 Informace, D 26 Stanoviště VB.\n\nZměna barevného provedení směrových značek: do roku 1990 se na silnicích používalo žluté písmo na modrém podkladě a na dálnicích a\nsilnicích pro motorová vozidla bílé písmo na modrém podkladě. Nově bylo zavedeno na dálnicích a silnicích pro motorová vozidla\nbílé písmo na zeleném podkladě a na ostatních silnicích bílé písmo na modrém podkladě, žlutá barva zmizela i z označení čísla silnice.\nJe sjednoceno názvosloví \"předvěst\" a \"návěst\" na \"návěst\".\n\nNová černobílá značka D 37a Směrová tabule k místnímu cíli.\nNová varianta směrové šipky pro objížďku (se slovním uvedením směru, D 44c).\n\"Zvláštní značky\" s označením F začleněny do sekce informativních (D).\nDosavadní značka F 5a Zakázané stání nahrazena podobnou značkou D 48a Zóna s dopravním omezením (D 48b konec).\nZavedeny nové značky D 49a Obytná zóna (D 49b konec), D 50a Pěší zóna (D 50b konec).\n\nNové dodatkové tabulky E 6a Za mokra a E 6b Nebezpečí náledí, E 8d a E 8e Úsek platnosti, E 10 Tvar křížení silnice s dráhou.\n\nZrušena příčná čára přerušovaná (V 5a, V 5b), Příčná čára tvořená trojúhelníky (V 5c) a Šikmé rovnoběžné čáry ohraničené čarou přerušovanou (V 13b).\n\nBílo-černé pruhy k označení překážky nahrazeny jen žlutými a černými pruhy. Vodicí tabule změněna z modrožlutého provedení na červenobílé.\n\nZ vyhlášky odstraněna označení na náramenících hluchých, hluchoněmých a slepých osob.\nZ vyhlášky odstraněna označení vozidel přepravujících výbušný, hořlavý nebo radioaktivní náklad.\nNové piktogramy pro vozidla přepravující osobu těžce pohybově postiženou (O 2) a zásadní změna piktogramu pro označení vozidla řízeného sluchově\npostiženou osobou (O 3). Nový piktogram pro označení autobusu přepravujícího děti (O 5).\n\nNa Slovensku byla s účinností od 1. listopadu 1994 vyhláška č. 99/1989 Sb. novelizována vyhláškou 267/1994 Z. z., která zavedla značky pro označení začátku a konce obce v jazyce národnostní menšiny. Dne 1. dubna 1997 vstoupil v účinnost zákon č. 315/1996 Z. z., o premávke na pozemných komunikáciách, který zrušil a nahradil stávající federální pravidla silničního provozu. Současně vstoupila v platnost vyhláška č. 90/1997 Z. z., která stanovila dopravní značky v novém očíslování podle přehlednějšího a logičtějšího řazení.\n\nV Česku vyhláška ministerstva vnitra č. 223/1997 Sb. ze dne 8. září 1997 s účinností od 1. října 1997 novelizovala federální vyhlášku 99/1989 Sb. a zavedla dvě nové dopravní značky, výstražnou značku A 28 „Kolona“ a informativní značku D 51 „Únikový pruh“, a světelné šipky S 5c a S 5d. Nová vyhláška ministerstva vnitra č. 30/2001 Sb., která zaváděla s účinností od 31. ledna 2001 nový seznam dopravních značek, byla vydána opožděně, nový Zákon o provozu na pozemních komunikacích č. 361/2000 Sb. platil již od 1. ledna 2001. Informativní dopravní značky jsou rozděleny do tří skupin a přečíslovány, do samostatné skupiny jsou vyčleněny značky upravující přednost v jízdě. U výstražných, příkazových a zákazových dopravních značek se tvůrci vyhlášky snažili v maximální míře zachovat dosavadní číselná označení dopravních značek. \n\nTechnické požadavky na dopravní značení byly upraveny nejprve přímo v právních předpisech, později v ČSN 01 8020. \n\n\n"}
{"id": "47603", "url": "https://cs.wikipedia.org/wiki?curid=47603", "title": "Klerikalismus", "text": "Klerikalismus\n\nKlerikalismus označuje politický směr, jehož motivací je reprezentace církevních názorů a jejich prosazování ve státní politice, nebo směr upřednostňující v rámci církve duchovní na úkor laiků. Jako klerikální se označují strany, které jsou přímo napojeny na hierarchii některé církve, jíž podřizují svou politiku, a u nichž se ve vysokých stranických funkcích vyskytují kazatelé a kněží. Klasickým příkladem může být Československá strana lidová za první republiky.\n\nV širším slova smyslu se někdy za klerikální označují i strany, mezi jejímiž členy a voliči jsou hojně zastoupeni stoupenci křesťanství a sociálního učení církve, či které přímo odvozují svůj politický program z těchto zdrojů; tato definice však není obecně přijímána. Tuto širší definici naplňuje část současné nástupkyně výše zmíněné Československé strany lidové, KDU-ČSL.\n\nStejně jako se v běžné mluvě chybně hovoří o církvích i mimo křesťanství, lze se občas setkat s nesprávným použitím pojmu klerikální i ve vztahu k např. islamistickým stranám.\n\nVýznam klerikálních stran ve 20. století prudce upadl, jednak kvůli silnému poklesu politického i morálního vlivu církví v západním světě ve druhé polovině 20. století, jednak proto, že katolická církev, s níž byla spojena většina významných klerikálních stran, zhruba v polovině 20. století začala cíleně omezovat působení svých kněží v politice. V současné době vyžaduje Kodex církevního práva pro kněze, kteří chtějí zastávat významnější politické funkce, výslovné svolení biskupa, které se ovšem uděluje jen zřídka. Další okolností je, že dříve výrazně křesťansky orientované strany často osekaly svou křesťanskou politiku, aby zvýšily svůj voličský potenciál, což vede k tomu, že v některých případech je jejich označení za křesťanské již spíše formální. Příkladem může být německá CDU, u níž dokonce někteří němečtí biskupové požadovali, aby vyškrtla odkaz na křesťanství ze svého názvu.\n\n"}
{"id": "47609", "url": "https://cs.wikipedia.org/wiki?curid=47609", "title": "Gold za všechny peníze", "text": "Gold za všechny peníze\n\nGold za všechny peníze (v originále \"Good as Gold\") je román amerického spisovatele Josepha Hellera z roku 1979.\n\nBruce Gold je vysokoškolský profesor židovského původu, který se svou rodinou žije na Manhattanu. Přítelem z mládí je mu nabídnuta kariéra v Bílém domě. Gold typicky rozčarovaný ze své práce, svých přátel a v největší míře ze své rozsáhlé rodiny, je ochoten pro získání postu, který by mu přinesl moc, peníze a vliv, udělat téměř vše. Je ochotný se nejen rozejít se svou ženou, odejít od rodiny a z prostředí, kde strávil svůj dosavadní život, ale především je ochoten odhodit svou hrdost, ponižovat se a nechat se urážet, jen aby kýžené místo získal.\n\nPouze tragická událost v rodině ho přinutí se vzpamatovat a přehodnotit své postavení a priority. Podstatnou rovinu v knize zabírají rodinné vztahy v rozsáhlé rodině Goldů, kde je nejvýraznější postavou tyranský otec. Jinou rovinu tvoří politický podtext (např. i Goldovo vymezování se vůči Henrymu Kissingerovi, o kterém se chystá napsat knihu), v němž se odráží autorovo přesvědčení, že nejvyšší americké úřady jsou vedené blázny nebo nekompetentními hlupáky (resp. obojí současně).\n\nKniha je považovaná čtenáři i kritiky za návrat k literárnímu gagu a hře se slovy, jak je známa z \"Hlavy 22\" (\"Catch-22\"), nejslavnějšího Hellerova románu. Je trochu podobný mnohem vyhrocenějšímu románu \"Něco se stalo\" (\"Something Happened\").\n\n"}
{"id": "47610", "url": "https://cs.wikipedia.org/wiki?curid=47610", "title": "Ionizace", "text": "Ionizace\n\nIonizace je proces, při kterém se z elektricky neutrálního atomu nebo molekuly stává iont. Pojem „ionizace“ také označuje stav hmoty, která obsahuje ionty.\n\nOpačným dějem k ionizaci je rekombinace.\n\nVznik záporných iontů, aniontů, je zpravidla způsoben dodáním záporného elektrického náboje - prostřednictvím jednoho nebo více elektronů - do elektronového obalu částice.\nVznik kladných iontů, kationtů, je naopak podmíněn odtržením jednoho či více elektronů z elektronového obalu, k čemuž je potřeba částici dodat energii, nejčastěji ve formě dopadajícího elektromagnetického záření - fotonů.\n\nMinimální energie potřebná k odstranění jednoho elektronu se označuje jako ionizační potenciál (ionizační energie). Je to minimální energie, kterou musí mít dopadající částice, aby mohlo dojít k ionizaci a vytvoření kationtu. Ionizační potenciál se udává v elektronvoltech (1 eV = 1,6×10 J). Pro vodík má hodnotu 13,53 eV, kyslík 15,8 eV a rtuť 10,4 eV.\n\nPřidáním elektronu k atomu určitého prvku dojde k uvolnění jisté energie, kterou označujeme jako elektronovou afinitu.\n\nTento proces funguje trochu odlišně v závislosti na tom, zda je iont vytvářen s kladně nebo záporně nabitým elektrickým nábojem. Kladně nabité ionty, jsou vytvářeny, když elektrony vázané na atom (nebo molekulu) absorbují dostatek energie k úniku z elektronového obalu. Množství energie potřebné k úniku se nazývá ionizační energie. Záporně nabité ionty vznikají, když se volný elektron srazí s atomem a následně se zachytí uvnitř elektronového obalu.\n\nObecně lze ionizace rozdělit do dvou typů: sekvenční ionizace a ne-sekvenční ionizace. V klasické fyzice může probíhat jen sekvenční ionizace (více informací v sekci Klasická ionizace). Ne-sekvenční ionizace porušuje několik zákonů klasické fyziky (najdete ji v sekci Kvantová ionizace).\n\nVztahuje se pouze na klasickou fyziku a Bohrův model atomu, který dělá jak atomovou tak i molekulární ionizaci zcela deterministickou, což znamená, že každý problém má vždy určitou a vypočitatelnou odpověď. Podle klasické fyziky, je naprosto nezbytné, aby energie elektronu převyšovala energetický rozdíl elektronového obalu, kterým se snaží projít. Analogie pro lepší pochopení: Stejným způsobem nemůže člověk skočit přes zeď vysokou jeden metr, bez toho aby vyskočil jeden metr vysoko nad zem, elektron se nemůže dostat přes 13,6-eV elektronového obalu, bez méně jak 13,6 eV energie.\n\nPodle těchto dvou principů, energie potřebná k uvolnění elektronu je větší než nebo rovna rozdílu mezi současnou atomovou vazbou nebo molekulárním orbitalem a nejvyšším možným orbitalem. Pokud absorbovaná energie přesahuje tento potenciál, pak se elektron vydává jako volný elektron. V opačném případě elektron krátce vstoupí do excitovaného stavu, dokud není absorbovaná energie vyzářena a elektron znovu vstoupí do nejnižšího možného stavu.\n\nVzhledem k tvaru potenciálové bariéry, podle těchto zásad, musí mít volný elektron energii vyšší nebo rovnu energii potenciálové bariéry, aby byl schopný se přes ni dostat. Pokud má volný elektron dostatek energie, aby tak učinil, přejde do nejnižšího možného energetického stavu a zbývající energie bude vyzářena pryč. Pokud elektron nemá dostatek energie k překonání potenciálové bariéry, pak je elektrostatickou silou zahnán zpět, což je popsáno v Coulombově zákoně.\n\nSekvenční ionizace je popis toho, jak probíhá ionizace atomu nebo molekuly. Například, iont s +2 nábojem může být vytvořen pouze z iontů s +1 nábojem nebo +3 nábojem. To znamená, že numerické náboj atomu nebo molekuly se musí měnit postupně, vždy se mění z čísla na číslo předchozí nebo následující.\n\nV kvantové mechanice, může ionizace probíhat klasicky, kdy elektron má dost energie k překonání potenciálové bariéry, ale je zde další možnost tunelové ionizace.\n\nTunel ionizace probíhá důsledkem ionizace kvantového tunelování. V klasické ionizaci, musí mít elektron dostatek energie k překonání potenciálové bariéry, ale kvantové tunelování dovoluje elektronu jednoduše projít přes potenciálovou barieru díky vlnovému charakteru elektronu. Pravděpodobnost průchodu elektronu přes bariéru exponenciálně klesá se šířkou potenciálové bariéry.\n\nPokud je střídavý proud kombinován s tunelem ionizace, dochází k hlavnímu jevu ne-sekvenční ionizace. Elektron, který se snaží dostat z atomu nebo molekuly může být zaslán zpátky vlivem střídavého proudu, přičemž nemůže být znovu zkombinován s atomem nebo molekulou a nemůže dojít k uvolnění přebytečné energie. Nebo má atom nebo molekula možnost dále ionizovat, díky vysokoenergetickým srážkám. Tato dodatečná ionizace je označována jako ne-sekvenční ionizace ze dvou důvodů: Za prvé, není zde žádné pravidlo toho, jak je druhý elektron odstraněn, a druhé, atom nebo molekula s +2 nábojem může být vytvořena přímo z atomu nebo molekuly s neutrálním nábojem, takže čísla nábojů nejsou sekvenční. Ne-sekvenční ionizace je často zkoumána na laserovém poli o nižší intenzitě, neboť při vysoké míře ionizace je většina ionizačních události sekvenční.\n\nVzduch je vždy alespoň částečně ionizován účinkem kosmického záření a radioaktivitou zemské kůry. Běžně vzniká v 1 cm vzduchu každou sekundu přibližně deset kladných iontů a elektronů. Elektrony se poté mohou spojit s neutrální molekulou a vytvořit záporný iont.\nObecně ionizace plynu se uskutečňuje např. el. výbojem, vysokou teplotou či srážkami molekul s velkou kinetickou energii\n\n\n"}
{"id": "47618", "url": "https://cs.wikipedia.org/wiki?curid=47618", "title": "Aleksander Šeliga", "text": "Aleksander Šeliga\n\nAleksander Šeliga (* 1. února 1980, Celje) je slovinský fotbalový brankář. V současnosti působí ve slovinském klubu NK Olimpija Ljubljana.\n\nJeho předchozími týmy byly slovinské Kovinar Štore (1992–1995) a CMC Publikum Celje (1995–2005). Do Slavie Praha přestoupil v létě 2005 a v Gambrinus lize debutoval střídáním po vyloučení Matúše Kozáčika v zápase proti Slovácku 6. listopadu. Za Slavii také nastoupil v evropských pohárech, když 15. prosince v utkání Poháru UEFA s Hamburgerem SV opět střídal po vyloučení Matúše Kozáčika; v tomto utkání navíc bezprostředně zneškodnil penaltu, nařízenou právě po Kozáčikovu vyloučení. Jinak se ale neprosadil a vrátil se tak do svého mateřského týmu, NK Celje. V roce 2009 přestoupil do nizozemské Sparty Rotterdam, ovšem na podzim 2011 se vrátil do Slovinska, tentokrát do NK Olimpija Ljubljana.\n\nK jeho největším fotbalovým úspěchům patří výhra slovinského poháru s CMC Publikum Celje v roce 2005 a zařazení do širšího kádru slovinské reprezentace.\n\n"}
{"id": "47619", "url": "https://cs.wikipedia.org/wiki?curid=47619", "title": "Free Pascal", "text": "Free Pascal\n\nFree Pascal je poměrně nový kompilátor objektově orientované formy jazyka Pascal, který je šířen pod GPL licencí.\n\nZákladní vlastnosti Free Pascalu:\n\nPlatformy (hardware a operační systém), pro které je Free Pascal k dispozici:\n\nprogram Nacitani;\n\nWhat?\n"}
{"id": "47620", "url": "https://cs.wikipedia.org/wiki?curid=47620", "title": "Autoregulace učení", "text": "Autoregulace učení\n\nV angličtině se můžeme setkat s několika výrazy pro autoregulaci učení: \"self - regulated learning\", \"self - directed learning\", \"self - guided learning\", \"self - managed learning\", \"self - controlled learning.\"\nPozn. jejich jemné rozdíly a vzájemné vztahy dosud nebyly zcela ujasněny. \n\nAutoregulace v obecném slova smyslu, jinými slovy sebeřízení či seberegulace, je považována za jednu ze základních schopností člověka. Jde o schopnost řídit své volní jednání a vědomě usilovat o dosažení stanoveného cíle.\n\nNa \"autoregulaci učení\" lze pohlížet ze dvou směrů:\n\nZ praktického hlediska autoregulace učení znamená řízení vlastního učení, je to proces, kdy žák přetváří své mentální schopnosti do dovedností potřebných pro učení. Pro celý proces učení totiž nestačí pouze dokázat vstřebat určité znalosti, vědomosti či dovednosti, ale také vědět, \"jak\" to co nejlépe provést - tedy naučit se, jak se co nejlépe učit.\n\nK předpokladům nezbytným k úspěšné autoRegulaci patří dovednost:\nV rámci autoregulace existuje několik dílčích úkolů, které musí žák zvládnout:\nNEMÁ ALE ŽÁKY NUTIT K PROTIZÁKONÍM ČINŮM*\n"}
{"id": "47624", "url": "https://cs.wikipedia.org/wiki?curid=47624", "title": "Oxymóron", "text": "Oxymóron\n\nOxymóron (protimluv, z řeckého \"oxys\" „ostrý“ + \"moros\" „tupý“) je v lingvistice spojení slov, jejichž význam se navzájem vylučuje – např. „ohlušující ticho“, „svítání na západě“ (Otokar Březina). Při striktním výkladu použitých slov by oxymóron tvořilo logický spor, paradox.\n\nOxymóron se záměrně používá v poezii jako básnický prostředek, mimo to se tento výraz někdy používá pro označení vyjádření, která kritik považuje za chybná, případně tím sdělí svůj názor na věc (např. tím, že spojení „poctivý politik“ označí za oxymóron, chce vyjádřit, že všechny politiky považuje za nepoctivé).\n\nOpakem oxymóra v lingvistickém smyslu je tautologie, případně pleonasmus.\n\n\n"}
{"id": "47628", "url": "https://cs.wikipedia.org/wiki?curid=47628", "title": "Josef Mašín", "text": "Josef Mašín\n\nGenerálmajor Josef Vladimír Mašín starší (26. srpna 1896 Lošany – 30. června 1942 Praha) byl důstojníkem prvorepublikové Československé armády a členem protinacistické odbojové organizace Tři králové. V roce 2005 byl in memoriam povýšen do hodnosti generálmajora.\n\nNarodil se v Lošanech u Kolína jako jediný syn sedláka Aloise Mašína a jeho ženy Marie, rozené Zourkové. V letech 1907–1911 absolvoval české reálné gymnázium v Kutné Hoře. V letech 1912–1915 vystudoval Zemskou střední školu hospodářskou v Roudnici nad Labem.\nKrátce navštěvoval rakousko-uherskou důstojnickou akademii (v letech 1914–1915), přednášky však byly nadmíru nepraktické – probíraná taktika boje se datovala do období napoleonských válek.\n\nMašín se nepohodl s jedním omezeným starým důstojníkem, který, když zapomněl o čem právě mluvil, dokončil popis výherní strategie slovy „Säbel hoch und hurrah!“ (Šavle hore a hurá!) Když se ho tento oficír tázal na něco z vojenské taktiky, Mašín odpověděl touto „geniální“ replikou a zanedlouho si musel balit své věci, protože byl z akademie propuštěn.\n\n28. dubna 1915 byl Mašín odveden a zařazen k c.k. pěšímu pluku 36, s kterým odjel na ruskou frontu. Zde 9. května 1915 u Sinkova přeběhl do ruského zajetí a 3. ledna 1916 se přihlásil do Československých legií. V letech 1916 až 1921 pak bojoval v Československých legiích v 1. československém střeleckém pluku. Podobně jako mnozí jiní legionáři přestoupil na pravoslaví, a v souvislosti s tím přijal jméno Vladimír, pod nímž byl uveden v dokumentaci legií. V bojích byl několikrát raněn a několikrát vyznamenán (získal Vojenský řád sv. Jiří III. a IV. stupně a Kříž sv. Jiří, tzv. „Georgijevský kavalír“, všech 4 stupňů). Bojoval v bitvách u Zborova, u Bachmače a na transsibiřské magistrále.\n\nPo návratu do Československa demobilizoval, ale již 6. února 1920 se stal štábním kapitánem pěchoty Československé armády.\nV roce 1922 absolvoval granátnický kurs v Milovicích. Od roku 1923 do roku 1927 sloužil u dělostřeleckého útvaru v Českých Budějovicích a od roku 1927 do roku 1928 v Jindřichově Hradci. Od 1. dubna do 2. listopadu 1928 byl na neplacené dovolené kvůli nemoci matky.\n\nOd roku 1928 Mašín sloužil u 1. dělostřeleckého pluku Jana Žižky z Trocnova v Ruzyni do roku 1939 ve funkci zástupce velitele pluku, v roce 1938 zatímně pověřeným velením pluku a současně velitel dělostřelectva 2. skupiny, do níž byl pluk začleněn v době branné pohotovosti státu.\n\n18. června 1929 se oženil se Zdenou Novákovou, s níž měl tři děti: Ctirada narozeného 1930, Josefa narozeného 1932 a Zdeňku narozenou 1933.\n\n14. března 1939 byl Mašín suspendován a obžalován pro vzpouru, když se odmítl podrobit rozkazu neklást odpor okupantům (v rozporu s rozkazem vrchního velení zamýšlel vyhodit do povětří sklad zbraní v ruzyňských kasárnách, tak aby nepadly do rukou Němců, a neváhal fyzicky inzultovat nadřízené, kteří mu v jeho úmyslu bránili). Po obsazení Československa nacistickým Německem se pokoušel o sabotáže, zprvu samostatně, později v rámci odbojové organizace Obrana národa. Společně s pplk. Josefem Balabánem a škpt. Václavem Morávkem vytvořil zpravodajskou skupinu Tři králové. Pomocí velké sítě spolupracovníků členové skupiny sbírali významné informace, které potom předávali vysílačkou československé exilové vládě do Londýna. Kromě toho shromažďovali zbraně a prováděli sabotáže. Podle některých svědectví se Mašín podílel na vydávání ilegálního časopisu \"V boj\".\n\nMašín byl zatčen gestapem v podvečer 13. května 1941 po přestřelce v domě ve druhém patře v ulici Pod Terebkou, dnešní Čiklova 19, v Praze-Nuslích (byl to ilegální byt Morávka). Tehdy vysílali pplk. Josef Mašín, škpt. Václav Morávek a četař František Peltán důležitou depeši pro Londýnskou exilovou vládu. Krátce po prvních odvysílaných větách se ozval zvonek. Za dveřmi byla početná přepadová skupina pražského gestapa. Všichni tři začali urychleně ničit veškeré depeše a vysílačku, ba dokonce stihli ještě odvysílat zprávu o své tragické situaci. Mašín se rozhodl proti gestapákům bránit. Prudce rozrazil dveře a vystřelil na prvního gestapáka nejblíže dveřím, byl to jistý úředník Mischke. Toho zasáhl do břišní oblasti. Mezitím Mašína kryl střelbou ze dveří Morávek. Tomu se však naneštěstí vzpříčil náboj v hlavni. Toho využil další gestapák, který Mašína postřelil, ten se skácel na rohožku. Okamžitě se na něj několik gestapáků vrhlo. Při rvačce upadl Mašín ze schodiště a při pádu si zaklínil nohu mezi zábradlí, což zapříčinilo její zlomení v bérci. Mašín se ještě pokusil zastřelit, v tom mu však bylo zabráněno. Zbraň však pevně svíral v ruce a teprve, až když mu gestapáci prostřelili zápěstí, jeho sevření povolilo. Ve vážném stavu byl Mašín převezen sanitkou do SS lazaretu v Podolí. Morávek ještě stihl přirazit dveře gestapákům před nosem. Ti dveře rozmlátili sekyrou. Morávkovi s Peltánem nezbývalo než spustit se po tenkém ocelovém laně, které jim sloužilo jako uzemnění pro vysílačku, z okna dolů. Peltán si při doskoku těžce pohmoždil obě nohy a Morávek si o uzlík na lanu nařízl prst, který si později musel uříznout.\n\nPo zatčení byl Mašín při výsleších krutě mučen – přesto byl jedním z mála zatčených, kdo se v Petschkově paláci s gestapáky pral, při jednom výslechu „složil“ k zemi gestapáka Paula Adama Soppu, který byl vyhlášeným surovcem – gestapáci k němu chodili minimálně po dvou a k výslechu byl přiváděn ve svěrací kazajce. V době Mašínova pobytu v lazaretu v Podolí se Morávek několikrát pokusil o jeho vysvobození. Chtěl pro něj poslat sanitní vůz. Den předtím, než měla sanitka přijet, se Mašín pokusil skleněnou nádobou omráčit spícího gestapáka, který jej hlídal u jeho nemocničního lůžka. Mašín ale za tu dobu, kdy byl v lazaretu, patřičně zeslábl a neměl dostatečnou sílu na úder. Gestapáka pouze vzbudil a ten Mašína následně zpacifikoval. Za tento pokus o vzpouru si Mašín vysloužil přeložení na Pankrác, takže se pokus o jeho osvobození nezdařil. Morávek učinil ještě několik pokusů, avšak všechny selhaly. Pokusil se přesvědčit velení v Londýně, aby britská strana vyměnila dva zajaté německé důstojníky za Mašína a Balabána. Avšak Londýn se k tomu nevyjádřil. Mašín se v cele neúspěšně pokusil o sebevraždu tak, že se vrhl hlavou na topení. Hlavu si rozrazil, ale úraz nebyl smrtelný. Podruhé se pokusil si prokousnout tepnu, ani to se mu nepodařilo. Během ročního pobytu na Pankráci a po četných krutých výsleších zcela ztratil svou lidskou podobu – přišel o všechny vlasy a tělo mu pokrývaly hnisavé rány. Gestapáci mu dokonce ukázali jeho ženu, se kterou bylo rovněž surově zacházeno. Také k němu přivedli zmučeného Balabána, Mašín však ani přes toto nic na své spolupracovníky nevyzradil.\n\nKdyž byl 27. května 1942 v Praze proveden atentát na Reinharda Heydricha, chtělo po Mašínovi gestapo, aby atentát odsoudil. Mašín prohlásil, že lituje toho, že Heydricha nemohl zabít on sám. 30. června 1942 byl odsouzen stanným soudem k trestu smrti a na Kobyliské střelnici v Praze popraven. Pouta Josefu Mašínovi popravčí odmítl sejmout a podle výpovědi svědků se hrdě postavil do pozoru vzdor svým spoutaným pažím a zvolal: „Ať žije Československá republika!“\n\nPo válce byl Josef Mašín povýšen in memoriam do hodnosti brigádního generála a v květnu 2005 in memoriam do hodnosti generálmajora.\n\nJeho žena Zdena Mašínová byla několik měsíců vězněna (od 6. ledna 1942 do 5. srpna 1942) gestapem, po válce vyznamenána Československým válečným křížem. V roce 1953 byla během soudního procesu odsouzena na 25 let do vězení za pomoc při protikomunistické činnosti jejích dvou synů, za schvalování těchto činů a za napomáhání ilegálnímu útěku členů odbojové skupiny bratří Mašínů za hranice. Zemřela ve vězení 12. června 1956.\n\nDne 28. června 2003 byla v Poděbradech na Jiřího náměstí (adresa: Jiřího náměstí 1, 290 01 Poděbrady) na prvním nádvoří zámku odhalena mramorová pamětní deska věnovaná Josefu Mašínovi a jeho manželce Zdeně Mašínové. Pamětní deska je umístěna u Pomníku obětem nacizmu a byla instalována z iniciativy Milana Paumera. (GPS souřadnice: ) V centrální evidenci válečných hrobů je tato pamětní deska evidována pod označením CZE-2119-03252. Na desce je nápis: GENERÁL JOSEF MAŠÍN / NAROZEN 26. 8. 1896 / POPRAVENÝ NACISTY V KOBYLISÍCH 30. 6. 1942 / ZDENA MAŠÍNOVÁ / NAROZENA 20. 5. 1907 / ZEMŘELA ZA KOMUNISMU V PANKRÁCKÉ VĚZNICI 12. 6. 1956 / ČEST JEJICH PAMÁTCE //.\n\nPamětní deska umístěná v Praze 6 na domě č.p. 357 v Litovické ulici (orientační číslo 11) připomíná místo, kde žil představitel vojenského podzemního odboje proti nacistům generál Josef Vladimír Mašín. Deska uvádí datum a místo jeho narození (2.8.1896 v Lošanech) a datum jeho úmrtí - popravy (20.6.1942). (GPS souřadnice )\n\nV Roudnici nad Labem na Husově náměstí byla dne 26. srpna 2016 (u příležitosti 120. výročí narození Josefa Mašína) slavnostně odhalena (za přítomnosti jeho dcery Zdeny Mašínové a jeho vnučky Sandry Mašínové) pamětní deska na domě, kde Josef Mašín v době svých studií (na Královské české zemské škole hospodářské) v Roudnici bydlel. Vznik pamětní desky inicioval roudnický spolek \"Nezapomínejme!\"; autorkou desky je sochařka Paulina Skavová; deska byla zhotovena v umělecké slévárně HVH v Horní Kalné v Podkrkonoší a náklady na desku činily zhruba 60.000 korun.\n\nV pondělí dne. 15. května 2017 odpoledne byla na domě v Čiklově ulici číslo 19 v pražských Nuslích nedaleko Vyšehradu slavnostně odhalena pamětní deska, která připomíná událost, která se v tomto domě stala dne 13. května 1941. Toho dne v podvečer z malého bytu vysílala trojice odbojářů ze sabotážní a diverzní skupiny Tři králové (Václav Morávek, Josef Mašín a radista František Peltán) ilegální vysílačkou Sparta II depeše do Londýna. Kolem 19:15 při nečekané razii gestapa kryl Josef Mašín ústup Morávka a Peltána. (Ti se mezitím riskantně spustili z okna po tenkém zemnicím kablíku od vysílačky.) Při přestřelce proti přesile gestapa byl Josef Mašín těžce zraněn a zajat. Autorem pamětní desky je akademický sochař Jaroslav Hylas, který pochází z Morávkova rodného Kolína. Za protektorátu se ulice jmenovala \"Pod Terebkou\". (Nové jméno ulice získala po Aloisi Václavu Čiklovi - obyvateli domu sousedícího s domem s pamětní deskou. Čikl byl od roku 1938 správcem pravoslavného chrámu svatých Cyrila a Metoděje, kde poskytl úkryt parašutistům, kteří podnikli atentát na říšského protektora Reinharda Heydricha.) Na pamětní desce je nápis: \"KDYŽ KRYL ÚNIK / SVÝCH SPOLUBOJOVNÍKŮ, / ŠTÁBNÍHO KAPITÁNA / VÁCLAVA MORÁVKA, / BRIGÁDNÍHO GENERÁLA / IN MEMORIAM, / A RADISTY ČETAŘE / FRANTIŠKA PELTÁNA, / KAPITÁNA IN MEMORIAM, / BYL V TOMTO DOMĚ, / DNE 13. KVĚTNA 1941, /PŘI RAZII GESTAPA RANĚN / A ZAJAT HRDINA / PROTINACIST. ODBOJE, / PODPLUKOVNÍK // JOSEF MAŠÍN // GENERÁLMAJOR IN MEMOR. / PO ROČNÍM VĚZNĚNÍ / BYL 30. ČERVNA 1942 / POPRAVEN NA STŘELNICI / V PRAZE KOBYLISÍCH\".\n\nPamátník místa narození generálmajora Josefa Mašína se nachází v Lošanech na okraji parčíku mezi tvrzí a lošanským statkem číslo popisné 1. Nápis na kovové desce: \"V TOMTO STATKU / SE NARODIL 26.8.1896. / GEN. JOSEF MAŠÍN / HRDINA DOMÁCÍHO ODBOJE / POPRAVEN 30.6.1942\". Památník se nachází na GPS souřadnicích: \n\nMašínův pomník byl v Lošanech slavnostně odhalen v neděli 7. září roku 1947 a to především zásluhou jeho manželky Zdeny Mašínové. (Odhadem se této události účastnilo na pět tisíc osob.) Zároveň byla toho dne na lošanské obecné škole odhalena pamětní deska s nápisem: \"Obecní škola generála J. Mašína\". Škola nesla toto označení v rozmezí let 1947 až 1956. V roce 1956 byla deska z budovy odstraněna a dále obecná škola nesměla jméno Josefa Mašína používat. V roce 1967 byla škola zrušena a v budově následně sídlila (v letech 1967 až 1992) mateřská škola. (Nyní (2017) se v budově nachází obecní úřad.) Dne 11. září 2017 byla na budově místního obecního úřadu v Lošanech odhalena nová pamětní deska, která je dílem kolínského akademického sochaře Jaroslava Hylase a která připomíná, že 7. září 2017 uplynulo již 70 let od doby, kdy v této budově tehdy sídlící obecná škola byla pojmenována po generálu Josefu Mašínovi.\n\nKrátce před popravou napsal Josef Mašín svým dětem svůj poslední dopis. Byl nalezen až po válce na motáku ukrytém ve veřejích v cele, kde byl vězněn. Zde je jeho celé znění: \n\n\n\n\n"}
{"id": "47632", "url": "https://cs.wikipedia.org/wiki?curid=47632", "title": "Mayské jazyky", "text": "Mayské jazyky\n\nMayské jazyky jsou jazyky Mayů, indiánů z Peténu a později i Yucatánu. Neexistuje univerzální mayština, pouze mnoho jazyků a dialektů.\n\nMayská jazyková rodina se dělí na tyto skupiny:\n\n\n"}
{"id": "47633", "url": "https://cs.wikipedia.org/wiki?curid=47633", "title": "Petén", "text": "Petén\n\nPetén nebo El Petén je nejsevernější departement státu Guatemala. V roce 2015 přibližně 736 000 obyvatel a s rozlohou 35 854 km² je to zdaleka největší departement Guatemaly (tvoří asi třetinu státního území). Na severu a západě hraničí s Mexikem a na východě s Belize. Hlavním městem departementu je město Flores ležící na ostrově v jezeře Petén Itzá. Nejsevernější část departementu Petén tvoří Mayská biosférická rezervace.\n\nS Peténem jsou často spojováni Mayové, protože to bylo právě zde, kde se tento velký národ vyvinul. Nachází se zde mnoho archeologických lokalit mayské civilizace, například Tikal zapsaný na seznamu světového dědictví UNESCO.\n"}
{"id": "47635", "url": "https://cs.wikipedia.org/wiki?curid=47635", "title": "Yucatánský poloostrov", "text": "Yucatánský poloostrov\n\nYucatánský poloostrov ( ) je poloostrov na jihovýchodě Mexika, který odděluje Mexický záliv a Karibské moře. Mezi poloostrovem a ostrovem Kuba je 217 km široký Yucatánský průliv. S rozlohou kolem 181 000 km² je 2,3× větší než Česká republika. Podél východního pobřeží se táhne Mezoamerický korálový útes, druhý největší korálový útes na světě. \n\nNa větší části poloostrova se rozkládají mexické státy Campeche, Yucatán a Quintana Roo. Na jihu leží Belize a část Guatemaly. Yucatánská nížina s tropickým deštným lesem pokrývá většinu poloostrova. Jejím podkladem jsou vápence s četnými zatopenými jeskyněmi. V Mexickém zálivu a na části Yucatánu byl v roce 1978 u města Mérida objeven impaktní kráter po dopadu meteoritu Chicxulub, který asi před 66 miliony let přispěl k vymírání na konci křídy. \n\nYucatán byl součástí rozsáhlé oblasti (jihovýchodní Mexiko, Belize, Guatemala, severozápadní Honduras), kde se 2500 let př. n. l. začala rozvíjet mayská civilizace. V roce 1517 začal poloostrov dobývat španělský mořeplavec Francisco Hernández de Córdoba. Do roku 1697 Španělé celou oblast zcela ovládli. \n\nV současnosti začíná být zejména západ poloostrova častěji vyhledáván turisty. Yucatánské lesy ukrývají řadu archeologických zón, zejména pyramid. Mezi nedůležitější centra patří Uxmal, Chichén Itzá, Tulum, Coba a Calakmul, a dále kupříkladu Mayapán. Leží zde i dvě letoviska Cancún a Mérida. Hustota zalidnění je největší při pobřeží a v okolí turistických center, nejmenší naopak v centrálních částech Quintany Roo, kde se vyskytují rozsáhlé oblasti s hustotou zalidnění 1 člověk/km². V současné době je Yucatán vystaven silnému imigračnímu tlaku, protože sem přicházejí za prací obyvatelé hornatých částí Mexika a Guatemaly. Příchozí jsou většinou muži a směřují do turistických středisek.\n"}
{"id": "47640", "url": "https://cs.wikipedia.org/wiki?curid=47640", "title": "Vlajka Evropské unie", "text": "Vlajka Evropské unie\n\nVlajka Evropské unie je symbolem EU, zobrazuje kruh dvanácti zlatých hvězd na modrém pozadí.\n\nPřestože je vlajka spojována s Evropskou unií, původně byla užívána Radou Evropy a měla reprezentovat celou Evropu, nikoliv konkrétní organizaci.\n\nKdyž začátkem padesátých let Evropská komise hledala vhodný motiv pro budoucí vlajku EU, navrhl šlechtic japonsko-rakouského původu Richard Mikuláš Coudenhove-Kalergi přejmout vlajku, jím založené, Panevropské unie. Ta se skládala z červeného kříže ve žlutém kruhu na modrém pozadí, přičemž kruh odkazuje k japonské vlajce, neboť Kalergi se narodil své japonské matce roku 1894 v Tokiu. Tento návrh byl však zamítnut kvůli protestům Turecka proti přítomnosti kříže, nicméně hlavní motiv japonské vlajky, kruh uprostřed jednobarevného pozadí, zůstal i na na finálním návrhu Arsène Heitze. Číslo 12 jako počet hvězd bylo nakonec vybráno kvůli politické neutrálnosti, později Haitz připustil inspiraci mariánskou ikonografií.\n\nPodoba vlajky byla Radou Evropy přijata 8. prosince 1955 a navrhl ji hlavní herold Irska Gerard Slevin. Symbolem Evropského společenství se vlajka stala 26. května 1986. Evropská unie, vzniklá na základě Maastrichtské smlouvy v roce 1992, která Společenství nahradila, převzala také jeho vlajku.\nOvšem zrušením Maastrichtské smlouvy a jejím nahrazením Lisabonskou smlouvou nebyla tato vlajka, v nové smlouvě deklarována jako vlajka EU. Tak se stalo, že oficiálně EU žádnou vlajku nemá. Proto některé státy EU prohlásily, že ji jako symbol uznávají. Mezi těmi, které takové vyjádření nevydaly je i ČR. \nVlajka je vyobrazena na přední straně všech eurobankovek, na mincích je pouze kruh hvězd.\n\nPočet hvězd je ustálen na dvanácti a nesouvisí s počtem členů Evropské unie. V roce 1953 měla Rada Evropy 15 členů. Bylo navrženo, aby budoucí vlajka měla jednu hvězdu pro každého člena, přičemž by se počet při přijetí nových členů již neměnil. Proti tomu se postavilo Západní Německo, neboť jedním ze členů Rady bylo sporné území Sársko a vlastní hvězda by vyvolávala představu samostatnosti území. V této souvislosti Francie protestovala proti 14 hvězdám, neboť by to vyvolalo představu pohlcení Sárska Německem. Je mýtem, že by poté italský zástupce protestoval, že 13 je nešťastné číslo a rovněž poukazoval na skutečnost, že původní vlajka Spojených států měla tento počet hvězd.\n\nHvězdy symbolizují ideály jednoty, solidarity a souladu mezi evropskými národy.\n\nV roce 1987, poté co EHS vlajku přijalo, uvedl její autor Arsene Heitz, že se při jejím návrhu inspiroval také textem 12. kapitoly biblické knihy Zjevení, která zobrazuje ženu s dvanácti hvězdami kolem hlavy. Tento symbol je v evropském umění často spojen také se zobrazením Panny Marie právě s dvanácti hvězdami kolem hlavy, modrá je přitom též v umění chápána jako jeden z Mariiných atributů.\nNásledující ukázky jsou častými chybami v souvislosti s vlajkou Evropské unie.\n\n"}
{"id": "47643", "url": "https://cs.wikipedia.org/wiki?curid=47643", "title": "Signál", "text": "Signál\n\nSignál (z lat. \"signum\", znamení a \"signalis\" - užitý jako znamení) je znamení, záměrný fyzikální jev, nesoucí informaci o nějaké události, povel vyžadující provedení určité akce nebo zahájení činnosti, nebo výstraha před hrozícím nebezpečím. Podle podmínek může mít podobu krátkého zvuku, ústního povelu, změny elektrického nebo jiného signálu ve smyslu uvedeném níže, zprávy, příznaku, rozsvícení kontrolky, apod. Signál obvykle nese jenom malé množství informace, ale velmi důležitá je včasnost jeho doručení. Proto se často přenáší zvláštním kanálem, který zajistí jeho rychlé předání.\n\nV technice se slovo signál používá v poněkud posunutém významu pro fyzikální veličinu závislou na čase. Může se tak jednat například o signály optické, elektrické, elektromagnetické, akustické, mechanické, pneumatické, nebo hydraulické. Pomocí signálů lze přenášet zprávy - data.\n\nKauzální signál - Takový signál, který do svého počátku v časovém okamžiku formula_1 měl nulovou hodnotu, je signál kauzální. formula_2.\nNekauzální signál je takový signál, který nesplňuje podmínku kauzality. Například jde o periodické funkce sinus, kosinus.\n\nSignál ve spojitém čase formula_6 je definovaný pro všechny okamžiky na intervalu: formula_7. Jde tedy o nespočetnou množinu časových okamžiků.\n\nSignál v diskrétním čase, je definován jen pro určité časové okamžiky formula_8 z čehož plyne, že se jedná o spočetnou množinu. Pro čas platí: formula_9. Takový signál je označovaný jako formula_10, formula_11, případně jako posloupnost formula_12. Index \"k\" pak určuje pořadí vzorku signálu. Často je použit ekvidistantní krok vzorkování.\n\nDeterminovaný signál - je takový signál u nějž lze určit hodnotu v jakýkoliv okamžik s absolutní jistotou.\nStochastický signál - velikost signálu v libovolném okamžiku, dovedeme určit pouze s nějakou pravděpodobností.\nExistují signály, které nejsou deterministické ani stochastické.\n\nPřiřazení do určité kategorie není absolutní. Pro jednu stranu, která signál vysílá může být signál deterministický, ale pro stranu, která signál přijímá už deterministický být nemusí. Pokud by byl pro přijímací stranu deterministický, mohla by si ho sama generovat a nemusela ho přijímat.\n\nPokud je deterministický popis signálu příliš složitý, může být výhodnější zpracovávat jej jako stochastický signál.\n\n\nVýkonové signály jsou takové pro něž existuje konečná a nenulová limita:\nformula_14\n\nEnergetické signály - Jsou takové pro něž existuje konečná a nenulová limita:\nformula_15\nZa povšimnutí stojí použití absolutní hodnoty, protože signál může být z oboru komplexních čísel.\n\nStřední hodnota spojitého signálu formula_6 na konečném časovém intervalu formula_17:<br>\nformula_18<br>Vyjadřuje průměrnou hodnotu signálu po dobu trvání intervalu. V souvislosti se signálem a jeho střední hodnotou by nás mohla zajímat fluktuace signálu:\nformula_19.\n\nStřední hodnota posloupnosti signálu formula_12 na konečném časovém intervalu formula_21:\nformula_22, kde formula_23, kde k je pořadí vzorku a M je počet vzorků.\nJednotkou energie signálu ve spojitém čase je formula_24 a v diskrétním čase formula_25. Protože nejde o energii ve fyzikálním slova smyslu, není jednotkou energie signálu Joule.. Pokud je signálem například napětí je jednotkou energie signálu v diskrétním čase formula_26, pokud by byl použit proud, pak by jednotkou energie signálu ve spojitém čase byl formula_27.\nEnergie signálu ve spojitém čase na konečném intervalu formula_17:\nformula_29\nEnergie signálu formula_12 v diskrétním čase na konečném intervalu formula_17:\nformula_32\nVzájemná energie signálů ve spojitém čase na konečném intervaluformula_17:\nformula_34\nPodobně jako u energie signálu nebyl jednotkou Joule, není jednotkou výkonu signálu Watt, ale kvadrát fyzikálního rozměru signálu.\nVýkon signálu ve spojitém čase na konečném intervalu formula_17:\nformula_36\nVzájemný výkon signálů ve spojitém čase na konečném intervaluformula_17:\nformula_38\nformula_39\nZde je vidět, že výkon signálu je součtem výkonu jeho střední hodnoty a výkonu jeho fluktuace. Přenáší-li zprávu pouze fluktuace signálu je výhodné vysílat signál s nulovou střední hodnotou.\n\nPro periodický signál ve spojitém čase formula_6, existuje takový časový interval formula_41, že platí:\nformula_42\nZe zápisu je patrné, že periodický signál je periodický i pro intervaly formula_43 a další. Má tedy nekonečně mnoho period. Nejmenší z těchto period nazýváme \"základní periodou\".\nPro operace sčítání, odečítání, násobení a dělení dvou signálů se stejnou periodou platí, že výsledkem je periodický signál se shodnou periodou.\n\nPro posloupnost periodického signálu v diskrétním časeformula_12 platí, že existuje takové čísloformula_45 u nějž platí:\nformula_46Posloupnost je periodická i pro formula_47 a další. Číslo formula_45 je základní perioda.\n\nHarmonický signál je takový signál, jehož průběh lze vyjádřit funkcí formula_49.\n\nPřenos signálu lze rozdělit podle jeho charakteristiky na dva druhy:\nNevýhoda prvního druhu přenosu je menší odolnost vůči šumu, zkreslení apod. Pro druhý druh přenosu je třeba převést informaci na digitální signál při vysílání a zpět při přijímání.\n\nPřenos signálu pak také lze dělit podle toho, zdali je v jeden okamžik vysílána:\n\nParalelní přenos je oproti sériovému přenosu sice rychlejší, ale také nákladnější.\n\nPři synchronním přenosu je vysílač s přijímačem synchronizován tak, že přijímač přesně ví, v kterém okamžiku se přenáší informace. Při asynchronním vysílání vysílač vysílá bez ohledu na stav přijímače a dekódování signálu se řídí jeho obsahem.\n\nV různých oborech se mohou signály používat k různým účelům.\n\nV dopravě se používají různé signály, které předávají účastníkům provozu informace o dopravě a řídí jejich chování\n\nV informatice je pojem signál zobecněn a již není potřeba definovat fyzikální prostředí pro přenos informace.\n\nV armádě se signály používají pro účely velení, komunikace a informování vojenských jednotek. Významný je u všech typů vojsk, speciální systém signalizace je užíván kupř. ve válečném námořnictvu či ve vojenském letectví.\n\nV metaforickém významu se \"signál\" užívá jako zjevná politická floskule. Pokud politik \"vyšle signál\", chce tím říci, že dává najevo, co by se mělo dělat (\"zelená\"), nebo naopak nedělat (\"červená\"). Státní moc může \"vysílat signály\" také tím, že nejedná: pokud prokuratura nestíhá korupční jednání, je to \"signál\", že korumpování je bezpečné.\n\n"}
{"id": "47647", "url": "https://cs.wikipedia.org/wiki?curid=47647", "title": "Románština", "text": "Románština\n\nTermín románština může odkazovat na následující pojmy:\n"}
{"id": "47688", "url": "https://cs.wikipedia.org/wiki?curid=47688", "title": "Mayská literatura", "text": "Mayská literatura\n\nMayská literatura je literaturou indiánského etnika Mayů z jihovýchodního Mexika, Belize, Guatemaly, Hondurasu a El Salvadoru. V současné době je psána latinkou, v předkolumbovském období a v dobách kolonializmu byla zapisována mayským písmem – hieroglyfy.\n\nPůvodní mayské písemnictví v hieroglyfech bylo rozluštěno ruským odborníkem Jurijem Knorozovem. Stalo se tak paradoxně tak, že Knorozov získal jeden mayský kodex při dobytí Drážďan sovětskou armádou. Zjistil, že mayské písmo je logosylabické. I když byl jeho objev zpočátku odmítán, nakonec způsobil naprostou revoluci v chápání historie Mayů. Byla přeložena jména panovníků, události významných bitev i založení jednotlivých měst. Z klasických materiálů se do současnosti dochovaly pouze tři kodexy a fragment čtvrtého. Kodexy jsou skládaná leporela s textem a obrázky. Jmenují se podle měst, kde jsou uloženy. Fragment čtvrtého je uložen v Mexiku a má název podle místa, kde byl poprvé vystaven. Pravost tohoto tzv. Grolierského kodexu byla sporná, ale je pravděpodobně pravý.\n\nNejstarší památky pocházejí z doby dobývání Ameriky, kdy vyškolení domorodci zapsali některá díla v latince mayskými jazyky. Pravděpodobně se jedná o překlady původních piktografických děl, která se do současnosti ale nedochovala. Patří sem hlavně Popol Vuh, Knihy Chilama Balama a Letopisy Cakchiquelů. Dále do mayského písemnictví zařazujeme drama Rabinal Achí.\n\n\n\n"}
{"id": "47693", "url": "https://cs.wikipedia.org/wiki?curid=47693", "title": "Popol Vuh", "text": "Popol Vuh\n\nPopol Vuh, nebo také španělsky Libro del Consejo [libro del konsecho], či Libro del Común [libro del komun] je kniha o mayské mytologii zapsaná v jazyce quiché kmene Quiché v dnešní Guatemale. Jedná se o hlavní věroučnou knihu Mayů. Popol Vuh je rozdělen na čtyři hlavní části.\n\nPojednává o stvoření světa a pokusy o stvoření lidí; zničení nepodařeného lidstva a nepravých božstev.\n\nPojednává o vítězství světla nad tmou a o činech božských reků v Xibalbě.\n\nSe zabývá dobou předků; čekáním na světlo a putováním z pravlasti.\n\nLíčí vznik quicheského státu a jejich nadvládu nad ostatními kmeny.\n\n\n\n"}
{"id": "47696", "url": "https://cs.wikipedia.org/wiki?curid=47696", "title": "Pazin", "text": "Pazin\n\nPazin (italsky Pisino) je město v Chorvatsku na poloostrově Istrie na západě země. Leží přímo uprostřed poloostrova a je zároveň i administrativním centrem Istrijské župy.\n\nPoprvé je Pazin zmiňován v roce 983, a v roce 1374 se stal majetkem Habsburků. Město samotné bylo vystavěno okolo pevnosti (Kaštelu), která byla v 15. a 16. století přebudována a od doby 2. světové války je z ní muzeum. Mezi světovými válkami patřilo město Itálii, díky čemuž zde žije ještě částečně italsky mluvící obyvatelstvo.\n\nVelmi známá je zde také Pazinska jama, poprvé prozkoumaná v roce 1896 a dnes patří k turisty hojně navštěvovaným místům v celé Istrii. Jsou zde přímo ukázkové krasové útvary.\n\nPazin je také znám z Verneovy knihy Nový hrabě Monte Cristo, kdy Matyáš Sandorf se Štěpánem Báthorym skočí z vězení Pazinského hradu do Pazinské jámy.\n\n"}
{"id": "47697", "url": "https://cs.wikipedia.org/wiki?curid=47697", "title": "Dolmuş", "text": "Dolmuş\n\nDolmuş je sdílené taxi, které je jedním z hlavních druhů veřejné dopravy v Turecku a na Severním Kypru. Dolmuş znamená v turečtině „plný“. Dolmuş je za čelním sklem označen cílovým místem a odjíždí z autobusového nádraží (tur. \"otogar\") teprve tehdy, když je zaplněn. Nepodaří-li se jej naplnit, projíždí městem tak dlouho, dokud se nenaplní. Osádku tvoří zpravidla dva muži, řidič a průvodčí. Dolmuşe zajišťují kromě příměstské dopravy zpravidla také městskou dopravu.\n\nCeny jsou dané městem nebo oblastním orgánem. Jízdné dolmuşem je přibližně dvojnásobné oproti autobusové dopravě (ale někdy může být i nižší) a přibližně desetinové oproti taxislužbě. \n\nZákladními druhy dopravy v Turecku jsou vlak, autobus, dolmuş a taxi. Klasické autobusy jezdí zpravidla jen na delší vzdálenosti a přímo bez zastávek po trase. \n\n"}
{"id": "47698", "url": "https://cs.wikipedia.org/wiki?curid=47698", "title": "Xibalbá", "text": "Xibalbá\n\nXibalbá nebo také Šibalba je název pro podsvětí v mayské knize Popol Vuh. „Xil“ znamená v jazyce quiché hrůzu; místo děsu. Je popisováno jako podzemní říše temnot, jejíchž dvanáct pánů, zlých démonů, se živí lidskou krví a způsobuje různé choroby. Návštěvníci Xibalby jsou vystaveni různým zkouškám a pastem a nakonec vyzváni k míčové hře \"tlachtli\". V případě porážky jsou obětováni. Takto skončí i první dvojice hrdinů eposu Popol Vuh – Vukuba Hunahbu a Hun Hunahppu. Druhá dvojice, synové Huna Hunahpu a Xqio, dcery jednoho z pánů Xibalby, však ve vražedných zkouškách obstojí a pány Xibalby nakonec pokoří.\n\nMayové věřili v koloběh věčného života, tzn. opakovaného zrození. Tuto moc pro ně představovala Šibalba, hvězda a mlhovina kolem ní, kterou pojmenovali stejně jako své podsvětí. „Nebeská“ Šibalba pro ně ale nepředstavovala nic hrozného, jelikož Mayové věřili, že smrt jednoho člověka, zvířete i rostliny dá život někomu nebo něčemu jinému. Tuto domněnku dokládá i úryvek z jejich náboženství, který praví, že se jejich Praotec obětoval a dal jim tak život. Přesto se Mayové smrti báli a dalo by se říci, že ji uctívali. Možná i proto, že věřili, že až umírající hvězda Šibalba zemře, vše mrtvé se znovu narodí.\n"}
{"id": "47707", "url": "https://cs.wikipedia.org/wiki?curid=47707", "title": "Spoj na zavolání", "text": "Spoj na zavolání\n\nRadiobus či spoj na zavolání se nazývá způsob linkové autobusové nebo minibusové dopravy, při němž jsou sice v jízdním řádě uvedeny konkrétní spoje v určenou trasou a časy jízdy, avšak spoj vyjede pouze za podmínky, že alespoň jeden cestující potvrdí (například telefonicky), že hodlá spoj použít. Jedná se o druh poptávkové dopravy, která má tradici již desítky let v mnoha zemích.\n\nTakový systém se používá v některých místech Nizozemska, od prosince 2003 jej společnost AUDIS BUS s. r. o. zavádí v městské dopravě v oblasti Orlických hor, od června 2011 ČSAD Autobusy České Budějovice a. s. na regionálních linkách v oblasti Milevska.\n\nSpolečnost Audis Bus nazývá slovem \"radiobus\" i další formy poptávkové dopravy využívající univerzálních vozidel a objednávání dopravy prostřednictvím dispečinku, které mají fakticky blíže k příležitostné dopravě, taxislužbě nebo k zvláštní linkové dopravě než k veřejné linkové dopravě a jsou zaměřené například na přepravu zaměstnanců, dětí do škol, školek a stacionářů, tělesně postižených osob či seniorů, turistů po horách nebo jako doplnění veřejné dopravy ve městech, a dokonce i služby, které nejsou vázány na telefonickou objednávku. Některé skupiny (tělesně postižené, malé děti) doprovází v případě potřeby ve vozidle odborný asistent obvykle poskytnutý dopravcem.\n\nOd 14. 12. 2003 zavedla radiobus firma AUDIS BUS s. r. o. v městské hromadné dopravě města Rychnov nad Kněžnou a zkušebně od 1. 10. 2004 v Týništi nad Orlicí. Používá jej v kombinaci s pevně stanovenými spoji pravidelné linky. Spoje Radiobusu jsou vloženy do dopravních sedel, večerů, sobot a nedělí. Český právní řád neumožňuje tyto spoje považovat za linkovou dopravu, a proto spoje Radiobusu nejsou zařazeny v celostátním informačním systému o jízdních řádech a na něj navazujících vyhledávačích spojení a je problém s jejich začleněním do dotovaného systému dopravní obslužnosti. Doplňkovou službou je též rozvoz cestujících v trase podle potřeby od večerních vlaků přijíždějících na rychnovské nádraží. V mezičasech se vozidla používají k přepravě handicapovaných dětí, vozíčkářů nebo seniorů apod. Společnost v následujících letech rozšířila služby i o systém RadioBus Turista, která slouží zároveň jako cyklobus i skibus, RadioBus Partner pro rozvoz cestujících od večerních vlaků, svoz a rozvoz seinorů po nákupních centrech a přeprava dětí do zájmových kroužků a zpět, a RadioBus Asistent pro pravidelnou přepravu handicapovaných dětí do škol a stacionářů, a řadu dalších cílených služeb (doprava na zahrádky, na koupaliště atd.).\n\nV únoru 2009 město Přelouč v návrhu zavedení městské autobusové dopravy předpokládalo, že v úsecích s malým využitím bude autobus jezdit jen na SMS objednání jako radiobus, přičemž v těchto spojích by jízdné bylo vyšší o například pětikorunový příplatek, a o víkendech měl mít podle navrženého jízdního řádu veškerý provoz charakter radiobusu. Od návrhu provozovat některé spoje formou radiobusu město ustoupilo, protože by bylo komplikované vyúčtování takové služby.\n\nV prosinci 2009 oznámil Orlický deník, že firma AUDIS BUS zřejmě již od roku 2010 zavede v České Třebové radiobusovou dopravu. Tato služba nemá konkurovat linkám ČSAD Ústí nad Orlicí, ale má pokrýt časy, v nichž nyní doprava není zajištěna. Dopravu mají zajišťovat dvě vozidla značky Mercedes s kapacitou po 22 cestujících. Starosta České Třebové Jaroslav Zedník uvažuje i o tom, že by vozidla sloužila i jako školní autobusy, pro přepravu seniorů, přepravu imobilních občasnů do stacionáře, přepravu zaměstnanců firem atd. s možností expanze do širšího regionu, zájem projevily Svitavy a Lanškroun. Podle zprávy MF Dnes z prosince 2009 chystá město Česká Třebová společně s Audis Bus od počátku roku 2011 (otevření nového dopravního terminálu) zkušebně na rok poptávkovou dopravu v příměstských trasách dvěma minibusy Mercedes s kapacitou pro 22 cestujících a jednalo se o rozšíření systému do měst Lanškroun, Litomyšl a Svitavy.\n\nV únoru 2011 Jihočeský kraj oznámil, že od 12. června 2011 do konce roku má být v oblasti Milevska zkoušen provoz radiobusů dopravce ČSAD Autobusy České Budějovice, které mají podmíněně jezdit podle jízdního řádu především jako návazné linky k páteřním, autobusovým linkám. Je to jedno z koncepčních opatření organizace JIKORD s. r. o., kterou kraj pro organizování dopravní obslužnosti založil v roce 2010. Forma radiobusů je navržena například pro některé autobusové i minibusové spoje linky 360055 Milevsko - Nadějkov - Starcova Lhota, pro večerní spoje v trase Chyšky – Nadějkov a zpět na lince 360054, dopolední a večerní pár spojů Milevsko – Petrovice – Kovářov, Chrást na lince 360058 nebo řada spojů v trase Milevsko – Chyšky a Chyšky – Chyšky, Hněvanice na lince 360052. Služba je zaváděna pod názvem „spoj na zavolání“, objednávat je možno nejen telefonicky na dispečinku (pouze v pracovní době v pracovních dnech), ale i u kteréhokoliv řidiče téhož dopravce, a to tři dny až třicet minut před odjezdem spoje z výchozí zastávky, skupiny o více než 5 osobách nejméně 1 pracovní den předem. Dopravce předpokládá úsporu 60 % nákladů u nevytížených spojů. Pro zajištění mají být použita vozidla SOR 9,5, SOR 10,5, FIAT Scudo pro 8 cestujících a Iveco Daily až pro 25 cestujících. K okamžitému plánování dopravy i odbavování slouží na vozidlech palubní jednotky EM 126i MIJOLA. V místech přestupů na páteřní linky je zajištěna návaznost, jízdenky jsou přestupní.\n\nV Praze byla od 1. března 2009 do systému PID začleněna nelinková mikrobusová přeprava držitelů průkazu ZTP nebo ZTP/P podle individuálních požadavků (objednávek) cestujících, provozovaná společností Societa o. p. s., avšak jako radiobus se neoznačuje.\n\nVe Valašském Meziříčí byl od 1. května 2012 zaveden tříměsíční zkušební provoz formou radiobusu na málo využívaných spojích u čtyř stávajících linek MHD (946501, 946503, 946505, 946507). Jízdné je shodné jako v běžných spojích. Jízdu je nutno objednat telefonicky nejpozději 30 minut předem.\n\nV Jihomoravském kraji je v rámci Integrovaného dopravního systému Jihomoravského kraje provozována linka 830 z Vranova nad Dyjí přes Šumnou a Bítov do Lubnice. V rámci této linky jsou dva spoje, které zajíždějí do obce Zblovice pouze na základě předchozího telefonátu či požádání v autobuse.\n\n\n"}
{"id": "47717", "url": "https://cs.wikipedia.org/wiki?curid=47717", "title": "Meruňka obecná", "text": "Meruňka obecná\n\nMeruňka obecná (\"Prunus armeniaca\", synonymum \"Armeniaca vulgaris\") je strom z rozsáhlého rodu slivoň (\"Prunus\"), kam patří také broskvoň, třešeň nebo švestka.\n\nPochází z Číny. Do Evropy se dostala přes Arménii počátkem letopočtu, do Česka se rozšířila z Itálie přes Slovinsko, Štýrsko a Rakousy. Arménský původ obsahuje její latinský název \"armenica\", z něhož pochází i české slovo \"meruňka\".\nPlody meruňky jsou peckovice s oranžovým oplodím. Kvete na loňských letorostech. Dozrávají většinou uprostřed léta. Konzumují se buď v čerstvém stavu, zavařené či v podobě džemu nebo marmelády, jež jsou velmi oblíbená pro kyselosladkou chuť a příjemnou vůni, oblíbené jsou i sušené meruňky. Dobře vyzrálé až přezrálé plody se sbírají na kvas, z nějž se destiluje alkoholický nápoj – meruňkovice.\n\nJednotlivé plody různých odrůd mají hmotnostř 50 - 90 gramů.\n\nPěstuje se v oblastech s mírnou zimou, v Česku jen ve vinorodných krajích. Nejlepší meruňkové polohy jsou na jižní Moravě, jihozápadním a východním Slovensku, v nadmořské výšce do 250 m, s průměrnou roční teplotou nad 8,5 °C a úhrnem ročních srážek 550 mm; musí být chráněny před pronikáním chladných větrů. Meruňky lze úspěšně pěstovat na černozemích, popřípadě na hnědozemích, v hlinitých až písčitohlinitých půdách v kukuřičném, výjimečně v řepařském výrobním typu. Pro těžší půdy jsou vhodnější generativně množené podnože s bujnějším růstem; meruňkové semenáče, dokonce i některé podnože slivoní (renklóda, špendlík žlutý).\n\nMá krátkou dormanci, velmi jí škodí jarní mrazy během kvetení a náhlé silné mrazy v předjaří, během rašení, kdy může dojít k vážným škodám zejména na osluněné části kmene a větví. Během běžné zimy snáší dobře i podstatně nižší teploty než broskev. Na chladné jarní počasí kolem 0 °C jsou citlivé hlavně květy a mladé plůdky.\n\nNejrozšířenější je v Česku odrůda Velkopavlovická, s poměrně velkými plody výborné kvality. Je však citlivá na jarní mrazy a houbové choroby. V poslední době se zkouší nově vyšlechtěné, odolnější odrůdy. Další odrůdy meruněk jsou například: Bergeron, Karola, Goldrich, Hargrand nebo Maďarská.\n\nVzhledem k obsahu kyanogenního glykosidu amygdalinu v meruňkových jádrech by dospělí mohli sníst asi 3 malá jadérka, aniž by překročili bezpečnou dávku stanovenou EFSA, v případě malých dětí může stačit i polovina jadérka.\n\nMeruňka (\"Armeniaca\") je řazena jako podrod rodu slivoň (\"Prunus\"), byť na přelomu 80. a 90. let minulého století byla krátce považována za samostatný rod. Podobně čeleď růžovité byla rozdělována na několik samostatných skupin, z nichž meruňka byla řazena do skupiny mandloňovité (\"Amygdalaceae\"). Dnes se již tato systematika téměř neužívá, ovšem český název druhu zůstal meruňka obecná (byť správnější by bylo nazývat ho slivoň meruňka).\n\nPoptávka po meruňkách je tak velká, že ceny vždy bývají výhodné. Je třeba nicméně mít na paměti, že meruňky kvetou ještě dříve na jaře, než broskve, a proto nemohou být pěstovány bezpečně v lokalitách, které jsou známy pozdními jarními mrazy, které již broskve nepoškozují.\n\nBěhem prvních tří let po výsadbě na stanovišti je formována koruna a obrost kolem základních větví. Meruňky obvykle rostou velmi bujně a mívají mnohem více výhonků, než je nutné. Všechny přebytečné a slabé výhony by měly být odstraněny a jen pět výhonů by mělo být ponecháno,které mají dobré předpoklady stát se kosterními větvemi okolo terminálu, nebo v kotlovité koruně. Po, nebo koncem období vegetačního klidu, by zbývající větve měly být řezem zkráceny na jednu polovinu až třetinu jejich délky. Z postranních pupenů by měly výhony být omezeny na tři až pět na každé hlavní větvi. Prořezávání příští dva roky by mělo být takové, aby se , aby byl strom tak nízkou a širokou korunu, jak je to možné. K dosažení tohoto cíle prořezávání by druhý a třetí rok měla být koruna téměř stejně přísně řezána. Letorosty vertikálně vyrůstající z adventivních pupenů na kmeni a kosterních větvích by měly být odstraněny, aby světlo a vzduch pronikaly do koruny stromu. Důležitou zásadou je neponechávat kosterní větve dlouhé.\n\nPočínaje čtvrtým rokem by se dala očekávat dobrá úroda ovoce. Plody na větvích, které zrají na slabých větévkách dále od kmene se lámou nebo opadávají, proto by měl být prováděn spíše hlubší zpětný řez. Silný řez podporuje nový růst na hlavních větvích , čímž udržuje plodný obrost rovnoměrný. Rozsah prořezávání závisí na růstu stromů. Síla řezu může být snížena, ale větve by měly být řídce rozložené a dovolit, aby slunce procházelo do středu koruny kvůli zrání ovoce.\n\nŘez meruněk v ČR bývá zanedbán z následujících příčin:\n\nPrvním krokem při renovaci bývá zorání pozemku, obvykle na podzim. Sad pak bývá důkladně seřezán. Všechny z kmene podrážející výhony a všechny zlomené a nemocné větve bývají odstraněny a koruny silně sníženy. Nebyl-li sad stříhán po několik let, bývá vhodné alespoň polovinu délky všech silných větví odstranit.\n\nNejčastějšími hnojivy používanými v meruňkových sadech je kostní moučka, ledek, chlorid draselný a superfosfát. Některé zdroje tvrdí, že pokud jsou listy stromů světlé barvy a růst stromů je slabý, je vhodné aplikovat dusíkatá hnojiva, které bude mít příznivý účinek. Pokud plody nejsou až standardní v chuti a textuře, může být prospěšná aplikace superfosfátu a chloridu draselného.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrových meruňkách. Meruňky jsou jedním z typů ovoce, kde hlavním cukrem je sacharóza (kolem 5,2 g na 100 g plodu s pouze 0,7 g fruktózy a 1,6 g glukózy).\n\n\n"}
{"id": "47737", "url": "https://cs.wikipedia.org/wiki?curid=47737", "title": "Holub domácí", "text": "Holub domácí\n\nHolub domácí (\"Columba livia\" f. \"domestica\") je domestikovaná forma holuba skalního, chovaná pro maso nebo pro zábavu (z estetických důvodů nebo kvůli holubí poště). Zdivočelí domácí holubi žijí ve velkých hejnech ve městech a někteří lidé je považují za škůdce (někdy jsou označováni jako\n„létající potkani“), protože svým trusem znečišťují budovy a sochy. Můžou i roznášet nemoci, ale obavy ze zdravotních rizik pro člověka jsou neopodstatněné. Naopak někteří lidé je vnímají pozitivně jako zpestření městského prostředí nebo zdroj zábavy (krmení).\n\nZdomácnění holuba proběhlo již v Přední Asii, odtud se rozšířil jeho chov do Egypta a do dalších zemí v oblasti Středozemního moře i dále do Asie.\nHolub domácí je společenský, žije v hejnech a hnízdí v koloniích. Kolonii ovládá několik nejsilnějších samců. Je výborný letec. Holubi bývají chováni v holubníku. Tvoří páry. Při sezení na vejcích a v péči o mláďata se oba holubi pravidelně střídají. Mláďata se líhnou za 17 až 18 dní od snesení vajec.\n\nPrůměrná délka těla divokého holuba skalního je 33 cm a hmotnost 300 g. U holuba domácího se značně liší tělesné proporce, hmotnost i vzhled. Plemen holubů chovaných na celém světě je více než 1000. V organizovaných chovech je těchto uznaných plemen méně. Jsou rozděleni do skupin. Například: rejdiči, voláči, rackové, holubi poštovní, holubi bradavičnatí, holubi barevní a řada dalších.\n\nHolubí pošta byla dlouhou dobu lidských dějin prakticky nejrychlejším způsobem dopravování zpráv. Její nevýhodou však bylo jednak to, že holub unese jen velmi omezený náklad, jednak to, že se dokázal pouze vracet na místo, kde už dřív byl a odkud byl původně převezen. Orientuje se převážně díky vizuální paměti. Dnes má holubí pošta jen malý praktický význam, jde spíš o sport a koníček.\n\nVe vojenství se (kromě pošty) používal rovněž k zapalování nepřátelských objektů a na začátku 20. století byly prováděny pokusy s využitím holubů pro vzdušné snímkování.\n\nZoologicky patří do řádu \"Columbiformes\" (měkkozobí), čeledi \"Columbidae\" (holubovití) a podčeledi \"Columbinae\" (holubi). Patří mezi nejstarší domácí zvířata.\n\nHolubi mají zobák poměrně tenký, přímý, při kořeni měkký a mírně naduřelý, což umožňuje dospělým ptákům při krmení mláďat sevřít jejich zobák a neporanit jej. Opeření tvoří obrysové peří, prachové peří chybí. Obrysové peří se vyměňuje postupně po celý rok. Vole je vytvořeno, slepá střeva a žlučník chybějí.\nMláďata jsou po vylíhnutí zprvu slepá a téměř lysá. Nejprve je rodiče krmí kašovitou hmotou vytvářenou ze stěn volete (tzv. holubí mléko), později semeny a plody, jimiž rodiče plní nejdříve své vole, zapíjejí vodou a vyvrhují potom do volete mláďat. Vyžadují dostatek pitné vody. Kostrční žláza chybí, je vytvořen drobivý prach. Etologickou zvláštností holubů je pití vody sáním a neobvyklá poloha při spánku - hlavu jen zatahují, nevkládají ji pod křídlo.\n\nHolub domácí - \"Columba livia\" f. \"domestica\" (Linné, 1758) - je potomkem divoce žijícího holuba skalního - \"C. livia\" (Gmelin, 1789). Existují však více či méně podložené teorie, podle nichž se na vzniku holuba domácího podílelo více divokých předků, zvláště také asijští holub sněžný (\"C. leuconata\") a horský (\"C. rupestris\"), západoafrický holub guinejský (\"C. guinea\"), a dokonce vyhynulý americký holub stěhovavý (\"Ectopistes migratorius\"). Nejzajímavější je názor, že kdysi popsaný holub polní (\"C. affinis\") byl samostatným druhem a vlastním předchůdcem holuba domácího, který domestikací v holuba domácího vlastně zanikl (Havlín 1983).\n\nHolubi jsou domovem v mírné části palearktické oblasti. Lze mít za to, že k prvním domestikačním pokusům došlo proto, že člověk odedávna sdílel s holubem skalním skalní skrýše (rozsedliny, jeskyně apod.) a bystré smysly holuba skalního varovaly člověka před hrozícím nebezpečím; nelze zde vyloučit ani uplatnění autodomestikace tím, že se holubi sami aktivně přidružovali k lidským sídlištím. Později, při přechodu člověka k polnímu hospodaření, se holub přiživoval na výsledcích práce lidí a ti ho chytali i pojídali. Lidské stavby mu v mnoha případech nahradily nedostatek skalních hnízdišť; člověk naopak přivítal možnost vybírání vajec a mláďat z hnízd. Později se k tomu přidružily i podněty náboženské - stal se brzy obětním a kultovním zvířetem; někdy byl i uctíván. V zásnubních projevech a v přísné monogamii holuba skalního člověk viděl symbol lásky, míru a plodnosti. Proto se holub stal i posvátným zvířetem pohanů a později symbolizoval nebeský mír u velkých náboženství (křesťanství, židovství a islám). Teprve později se u některých národů uplatňuje holub pro chutné maso (Egypťané, Římané, Evropané apod.). Počátky domestikace holuba skalního jsou starého data, snad před více než 6000 lety v asijském domestikačním centru, s největší pravděpodobností v Mezopotámi a Přední Asii. Římané zavedli chov holuba domácího v celém římském impériu pro maso. V poštovní a zpravodajské službě a ve vojenství se holubi používali již od dob starého Egypta.\n\n\n"}
{"id": "47740", "url": "https://cs.wikipedia.org/wiki?curid=47740", "title": "Silniční vláček", "text": "Silniční vláček\n\nSilniční vláček nebo vyhlídkový vláček jsou neoficiální označení pro jízdní soupravu malých vozidel, která bývá používána zejména k přepravě turistů po atraktivních oblastech a která vzhledem připomíná železniční vláček.\n\nV Česku silniční vláčky pro turisty jezdí například v centru Prahy, v Moravském krasu, v přírodních oblastech severovýchodních Čech, v Poděbradech, Znojmě, Vranově nad Dyjí a uvnitř mnoha zoologických zahrad. \n\nPodle Odboru provozu silničních vozidel Ministerstva dopravy musí mít vícevozové osobní soupravy schválenou technickou způsobilost k tomuto provozu. Celá souprava speciálního tahače a speciálních přívěsů pro dopravu osob (silniční vozidla kategorie R) se schvaluje jako celek a vybavuje jen jedním párem poznávacích značek (tím se mimo jiné i obchází zákaz přepravy osob v přívěsech motorových vozidel). Trasu a dobu pohybu těchto souprav údajně schvaluje (stanovuje) příslušný obecní nebo krajský úřad.\n\n"}
{"id": "47745", "url": "https://cs.wikipedia.org/wiki?curid=47745", "title": "Příštpo", "text": "Příštpo\n\nPříštpo je obec ležící jižně od města Třebíče, 3 km jihovýchodně od Jaroměřic nad Rokytnou. Nadmořská výška obce se pohybuje od 409 m při Rokytné po 440 m n. m. Žije zde obyvatel. První zmínka o obci se dochovala z roku 1190. Větší část katastrálního území obce spadá do přírodního parku Rokytná.\n\nJméno \"Preschep\", \"Presčep\" se poprvé uvádí k roku 1190 v listině dokládající nadání louckého kláštera.\n\nJméno Příštpo (adj. \"příštepský\") se odvozuje od staršího názvu \"Přeščep\", ve smyslu „přištípávání“ jako úpravy dřeva. Tento výklad je v souladu též s geografií blízkého okolí: s faktem blízkých lesů i někdejší osadou \"Lykodery\"; její název též odkazuje ke zpracování dřeva: vydělávání lýka. Jiný výklad uvádí, že název souvisí s představou \"ščepu\", „mladého lesa, sadu, stromoví“, případně „příštěpku“ jako představě něčeho menšího přičleněného k něčemu většímu. Podle jazykovědce Milana Harvalíka z Ústavu pro jazyk český Akademie věd České republiky se nedá vyloučit ani původ ze slov \"čpěti\" či \"ščpěti\" (tedy zapáchat). V tomto případě by se ovšem jednalo o ojediněle vzniklé místní jméno, takže tato teorie je jazykovědci nejméně prosazovaná.\n\nV letech 1869–1921 došlo k sedmi změnám názvu obce: Příštba, Přísba, Přístpo, Příštbo, Příspa, Přístbo, Příšpo (1910) a od roku 1921 nese obec současný název Příštpo. Jedná se tak o obec s jedním z nejvíce změn v názvu (spolu s obcí Karviná-Doly).\n\nV letech 2006–2010 působil jako starosta Emil Spilka, od roku 2010 tuto funkci zastává Antonín Vítámvás.\n\n\n\n\n"}
{"id": "47746", "url": "https://cs.wikipedia.org/wiki?curid=47746", "title": "Červený trpaslík", "text": "Červený trpaslík\n\nČervený trpaslík je malá a relativně chladná hvězda, na Hertzsprungově-Russellově diagramu se nachází na hlavní posloupnosti pozdního spektrálního typu K případně M. Tato definice pokrývá obrovské množství hvězd o průměru a hmotnosti menší než třetina sluneční (s dolní mezí 0,08 slunečních hmotností, za kterou jsou již hnědí trpaslíci). Jsou nejpočetnějším typem hvězd ve vesmíru – okolo 75 % všech hvězd v Galaxii jsou právě červení trpaslíci.\n\nČervení trpaslíci mají povrchovou teplotu menší než 3 500 K. Vyzařují jen málo světla, v některých případech dosahují jen 1/10 000 zářivého výkonu Slunce. Díky pomalému spalování vodíku mají enormně dlouhou odhadovanou životnost, pohybuje se od několika desítek miliard až po bilióny let. Červení trpaslíci nikdy nezažehnou jadernou fúzi hélia, takže se nemohou stát rudými obry; zvolna se smršťují a zahřívají, dokud nespotřebují všechen vodík. Od okamžiku velkého třesku neuplynulo dostatek času, aby jakýkoliv červený trpaslík stihl opustit hlavní posloupnost. Po opuštění hlavní posloupnosti se stane modrým trpaslíkem, který bude stále spalovat vodík. Až vyčerpá vodík, stane se bílým trpaslíkem.\n\nMezi červené trpaslíky patří například i hvězda nejbližší Slunci, tedy Proxima Centauri, nacházející se ve vzdálenosti 4,2 světelného roku. Hypotetickým zástupcem této kategorie je pak také temná hvězda Nemesis, která podle některých astronomů obíhá kolem Slunce a může být příčinou pravidelných vymírání v dějinách života na Zemi. Žádná takto blízká hvězda (odhad 1,5 - 3 světelné roky) však dosud nebyla objevena a pravděpodobně ani neexistuje.\n\n"}
{"id": "47749", "url": "https://cs.wikipedia.org/wiki?curid=47749", "title": "Afanasjevit", "text": "Afanasjevit\n\nAfansjevit (Česnokov, 1995), chemický vzorec Ca(SiO)ClO, je pseudokrychlový neschválený minerál. Tento minerál je antropogenního původu (spalování uhlí na haldách). Současné předpisy Mezinárodní mineralogické asociace neumožňují takové látky schválit jako platný minerální druh.\n\nVzniká reakcí jílovců s dolomity a dalšími karbonátovými horninami.\n\nTvoří zrnité agregáty.\nNalezen na hořících haldách u Kopejska (Čeljabinská oblast, Rusko). \n\n\n"}
{"id": "47750", "url": "https://cs.wikipedia.org/wiki?curid=47750", "title": "Sergej Prokudin-Gorskij", "text": "Sergej Prokudin-Gorskij\n\nSergej Michajlovič Prokudin-Gorskij ( ; 31. srpna 1863, Funikova Gora, Vladimirská oblast – 27. září 1944, Paříž) byl ruský fotograf a inovátor fotografie.\n\nVystudoval chemii, byl žákem proslulých vědců v Petrohradě, Berlíně a Paříži a použil metodu trojbarevné fotografie Adolfa Mietheho. Tuto metodu zdokonalil – především zvýšil citlivost fotografických desek tak, že expozice dosahovala kratších časů.\n\nVlastní výzkum mu přinesl patenty na reprodukci barevných diapozitivů a projekci barevného filmu. Okolo roku 1905 Prokudin-Gorskij naplánoval, že pomocí nových pokročilých postupů pro vytváření barevné fotografie systematicky zdokumentuje ruskou říši. Cílem tohoto ambiciózního projektu bylo seznámit školáky po celém Rusku pomocí jeho „barevné optické projekce“ s rozlehlou a rozmanitou historií, kulturou a modernizací v říši. \n\nPro svůj postup používal fotoaparát, který pořídil v rychlém sledu za sebou 3 černobílé snímky na skleněné desky, každý přes jiný barevný filtr. Pokud se promítaly všechny tři světlem příslušné barvy, zobrazila se scéna v pravých barvách. Prokudin-Gorskij experimentoval i s tvorbou barevné papírové fotografie ze svých záběrů. Postup byl však velmi pracný a zdlouhavý. \nVybaven temnou komorou ve speciálně zařízeném železničním vagónu, který poskytl car Mikuláš II., dvěma propustkami, které mu zaručovaly vstup do zakázaných oblastí a podporou ze strany úřadů, Prokudin-Gorskij dokumentoval Rusko v letech 1909 až 1915. Jeho snímky zachycují široké spektrum námětů od středověkých kostelů a klášterů, přes železnice či továrny až po každodenní život a práci všech vrstev ruského obyvatelstva. O své práci pořádal mnoho přednášek s promítáním.\n\nV roce 1918 po Říjnové revoluci z Ruska odešel, nejprve do Norska, poté do Anglie a nakonec se usadil v Paříži, kde roku 1944 zemřel. Byl pochován na Ruskem hřbitově v Sainte-Geneviève-des-Bois.\n\nJeho unikátní snímky Ruska v předvečer revoluce, zachycené na skleněných deskách, v roce 1948 od jeho dědiců koupila Knihovna Kongresu USA. V roce 2001 uspořádala výstavu, pro niž bylo vytvořeno několik desítek fotografií oskenováním desek a složením barevných složek do jednoho celku v počítači. Všechny snímky byly digitálně vyčištěny, barvy i kontrast byly upraveny a nakonec byly záběry lokálně retušovány tak, aby se odstranilo případné poškození původních fotografických desek. V roce 2004 nechala Knihovna Kongresu vyrobit digitální obrazy ve vysokém rozlišení ze všech 1902 záběrů.\n\n"}
{"id": "47753", "url": "https://cs.wikipedia.org/wiki?curid=47753", "title": "Udržitelný rozvoj", "text": "Udržitelný rozvoj\n\nUdržitelný rozvoj \"(anglicky: Sustainable development)\" je způsob rozvoje lidské společnosti, který uvádí v soulad hospodářský a společenský pokrok s plnohodnotným zachováním životního prostředí. Mezi hlavní cíle udržitelného rozvoje patří zachování životního prostředí budoucím generacím, v co nejméně pozměněné podobě, z hospodářského hlediska je hlavní snahou vytvářet svět bez konzumu, tedy vytvářet čím dál kvalitnější produkty, které umožní trvalý blahobyt, a v sociální oblasti jde o podporu komunitního života a tvořit sociální stát směřující k sociálnímu welfare. Udržitelný rozvoj je tedy postaven na sociálním, ekonomickém a environmentálním pilíři, jimž by měl být věnován stejný podíl. V současné době se chybně spojuje udržitelný rozvoji pouze s environmentálním pilířem. Zároveň jak environmentální, tak sociální pilíř bohužel dosud zůstávají upozaděny kvůli hospodářskému rozvoji.\n\nUdržitelný rozvoj byl etablován a poprvé definován v roce 1987 ve zprávě Naše společná budoucnost jako: \",takový rozvoj, který naplňuje potřeby přítomných generací, aniž by ohrozil schopnost budoucích generací naplňovat potřeby své.\"\"\n\nEvropský parlament definuje udržitelný rozvoj jako: \"„zlepšování životní úrovně a blahobytu lidí v mezích kapacity ekosystémů při zachování přírodních hodnot a biologické rozmanitosti pro současné a příští generace“.\"\n\nPodle českého zákona o životním prostředí je jím: \"„takový rozvoj, který současným i budoucím generacím zachovává možnost uspokojovat jejich základní životní potřeby a přitom nesnižuje rozmanitost přírody a zachovává přirozené funkce ekosystémů“.\"\n\nTermín \"udržitelný způsob života\" či \"udržitelný život\" \"(anglicky: sustainable living)\" je holistickou životní strategií, jež vychází z koncepce udržitelného rozvoje. Jeho zásady a principy pak aplikuje na praktickou rovinu způsobu života společnosti i jednotlivce (přičemž model udržitelného rozvoje se s modelem udržitelného způsobu života protíná a hranice nejsou jasně vymezeny). Cílem takového způsobu života je umožnit přežít nám i dalším generacím v co nejpříznivějším životním prostředí. Český ekolog a zakladatel Společnosti pro trvale udržitelný život Josef Vavroušek ho definuje jako: \",takový způsob života, který se přibližuje ideálům humanismu a harmonie vztahů mezi člověkem a přírodou, a to v časově neomezeném horizontu. Je založen na vědomí odpovědnosti vůči dnešním i budoucím generacím a na úctě k živé i neživé přírodě.“\"\n\nV roce 1968 byl založen tzv. Římský klub (\"Club di Roma\"), který sdružuje uznávané osoby z mnoha zemí a provádí výzkumy, které se zabývají problémy vývoje světa jako celku, aby bylo možno vést rozhodující kroky ke stanovení limitů růstu, popř. limitů směru růstu.\n\nV roce 1972 Římský klub uveřejnil zprávu Meze růstu, zadanou týmu vědců z Massachusettského technologického institutu. Tato zpráva zveřejnila výsledky počítačově simulovaného vývoje lidské populace a využívání přírodních zdrojů do roku 2100. Z této zprávy je patrné, že během 21. století dojde k brutálnímu populačnímu pádu v důsledku znečištění, vyčerpání úrodnosti obdělavatelných půd a nedostupnosti energetických zdrojů (především fosilních paliv). Zpráva byla vydána rovněž knižně pod názvem \"Meze růstu\" \"(The Limits to Growth)\", hlavními autory jsou manželé Meadowsovi.\n\nVe stejném roce (1972) se uskutečnila konference Organizace spojených národů na téma prostředí člověka. Zde vyšla na světlo světa myšlenka nutnosti ekologicky přijatelného rozvoje a nastínily se zde hlavní problémy vzájemného působení ekonomického růstu na stav planety. Rovněž zde došlo k načrtnutí problémů nerovného vývoje rozvojových zemí (nazývaných globální jih) a vysoce rozvinutých zemí (pro něž se vžil termín globální sever).\n\nV roce 1987 byla stanovena definice trvale udržitelného rozvoje v tzv. \"Brundtland report\" (pojmenované po norské fyzičce a političce Gro Harlem Brundtland, předsedkyni \"Světové komise pro životní prostředí a rozvoj\" (\"World Commission on Environment and Development\" — WCED). Tato zpráva byla vydána knižně pod titulem \"Naše společná budoucnost\" (orig. Our Common Future), česky v roce 1991. Na Summitu Země v Riu de Janeiru v roce 1992 přešel tento termín do širokého povědomí.Průmyslové katastrofy posledních třiceti let (Černobylská havárie, katastrofa chemického závodu v Bhópálu, havárie tankeru Exxon Valdez aj.) donutily k hlubokým otázkám nejen veřejnost, ale především nejrůznější organizace, do jejichž pole působnosti podobné problémy spadaly (např. Greenpeace). Trvale udržitelný rozvoj se tak stal veřejně diskutovanou záležitostí.\n\nV roce 1992 bylo jako reakce na dvacáté výročí první zprávy Římského klubu vydáno její pokračování, kniha \"Překročení mezí\" (orig. Beyond the Limits). Kniha aktualizuje informace z Mezí růstu a snaží se aplikovat několik matematických modelů odpovídajících různému chování lidské populace. Většina modelů předpokládá významný pokles životní úrovně spojený s vyčerpáním zdrojů a znečištěním životního prostředí mezi lety 2020 a 2060.\n\nV září roku 2002 na Sumitu v Johannesburgu více než sto hlav států a několik desítek tisíc zástupců světových vlád ratifikovalo dohodu vyjadřující zájem o zachování přírodních zdrojů a planetární biodiverzity. V roce 2005 byl zakončen projekt „Hodnocení ekosystémů na přelomu tisíciletí“ (Millennium Ecosystem Assessment), který byl odstartován generálním tajemníkem OSN Kofi Annanem a který vycházel ze základních mezinárodních smluv o ochraně přírody — Úmluva o biologické rozmanitosti (biodiverzitě), Úmluva o boji proti rozšiřování pouští (desertifikaci), Úmluva o mokřadech, Úmluva o ochraně stěhovavých druhů atd. Projekt provedl syntézu vědeckých poznatků o změnách ekosystémů a jejich dopadech na kvalitu života, aby se pokusil o modelovaní možného vývoje v 21. století.\n\nJestliže vycházíme ze zjištění, že hospodářská úroveň globálního severu je založena na intenzivním využívání přírodních zdrojů a následném znečišťování, často i destrukci mnohých ekosystémů, je třeba se obávat, že cesta zemí globálního jihu k podobnému stavu prosperity přinese ještě masivnější degradaci biosféry, než jaká probíhá dnes. A jelikož je jasné, že není možné ani účelné bránit chudým populacím v dosažení stejné míry úrovně života, jaká je ve vyspělých zemích standardem, mezi hlavní úkoly trvale udržitelného rozvoje patří zejména definovat koncepce, které by dokázaly omezit dopad lidské populace na životní prostředí (v podstatě snížit tzv. ekologickou stopu).\n\nRozlišujeme tři základní pilíře (označované také jako základy, dimenze či roviny) udržitelného rozvoje: environmentální, ekonomický a sociální. Tak byly etablovány ve zprávě Naše společná budoucnost a následně rozpracovány na Konferenci OSN o životním prostředí a rozvoji, která se uskutečnila v Rio de Janeiru v roce 1992. Někdy se ovšem také setkáváme s dalším dělením, které sociální pilíř rozděluje na sociální (společenský, lidský) a kulturní, popřípadě rovinu politicko-společenskou. Výzkum ukazuje, že většina lidí vnímá environmentální udržitelnost tak, že jde proti sociální udržitelnosti, ale že je v souladu s ekonomickou udržitelností.\n\nEkonomický pilíř se skládá ze všech hospodářských aktivit v dané společnosti, interakcí mezi nimi a mezi životním prostředím a společností. Jeho správné uchopení je jedním z největších problémů a výzev udržitelného rozvoje. Český ekolog a politik Ivan Rynda uvádí, že: „Rovina ekonomická zahrnuje jednak pobídkové nástroje pro ty ekonomické subjekty, které se nechtějí přizpůsobit imperativu udržitelnosti dobrovolně, ale také parametry, plně tržně kompatibilní mechanismy, které náhle umožňují zcela funkčnímu trhu se všemi jeho výhodami životní prostředí chránit a nikoli je ohrožovat nebo poškozovat. Tyto nástroje tedy plní nejméně tři základní funkce: jednak přispívají k ochraně životního prostředí, přírody a krajiny na straně výrobce i spotřebitele, dále vytvářejí finanční zdroje k jejich další sekundární sanaci a ochraně a konečně vyváženě podporují inovační cyklus směrem ke zlepšení nejen environmentální šetrnosti, ale i ke zlepšení užitné hodnoty výrobku.“ \n\nVychází z faktu, že v omezeném systému není neomezený růst možný. Proto je nutné uvědomit si hodnotu ekosystémů a jejich služeb, náležitě ji ocenit (ať již duchovně či materiálně) a dobře ji střežit. Environmentální pilíř zasahuje jak do roviny sociální, tak ekonomické. Právě počáteční snahy o ochranu životního prostředí vedly k dnešní podobě udržitelného rozvoje, která zdůrazňuje jak rovinu sociální, tak ekonomickou. Udržitelný rozvoj je občas mylně chápán pouze jako synonymum k ochraně přírody, potažmo životního prostředí (v úzce vymezeném \"přírodním\" slova smyslu). Ve správném pojetí je však naprosto nezbytné klást stejný důraz na jeho pilíře (které ho podpírají rovnocenně). Zásadní premisou environmentálního pilíře pak je ochrana biodiverzity ve všech jejích formách a podobách, přičemž: „nejvyšší úroveň je přitom nutné chápat jako diversitu kulturní, jež je pro zachování dynamické rovnováhy a stability lidských společenství neméně významná než diversita biologická pro zachování ekosystémů.“ (Rynda)\n\nAktivy tohoto pilíře spočívají ve vyvažování nerovností mezi jednotlivými společenskými skupinami i jednotlivci. Mezi jeho základní premisy patří odstraňování chudoby a to jak v rámci lokálních měřítek (v rámci regionů a mezi nimi), tak v globálních podmínkách (mezi jednotlivými zeměmi a geopolitickými celky); rovný přístup k základním hygienickým podmínkám a lékařské péči; další aktivity se orientují i na potlačování projevů diskriminace, rasismu i xenofobie a náboženské nesnášenlivosti. Je v něm obsažena také problematika mezigenerační soudržnosti a sociálního začleňování vyloučených (handicapovaných či seniorů). Ivan Rynda zdůrazňuje, že udržitelné aktivity by se měly řídit principy uvědomělé skromnosti a zároveň výběrové náročnosti, uvádí, že: „skutečně vyšší kvalitu života, který není založen na spotřebě vedoucí k odcizení, ale na vlastním aktivním a tvořivém přístupu ke světu, umožňuje především paradigma uvědomělé skromnosti, jež si uvážlivě dovede odříci vše zbytné. Komplementární hodnotou je však výběrová náročnost, totiž právo na užívání lidského důmyslu a jeho produktů všude tam, kde skutečně umožňují a podporují naplnění lidského úkolu, totiž sebezdokonalování a naplňování dobra.“\n\nNejznámější definice cílů udržitelného rozvoje pochází přímo ze \"WCED\": \"„Udržitelný rozvoj je takovým rozvojem, který naplňuje potřeby přítomných generací, aniž by ohrozil schopnost naplňovat je i generacím budoucím.“\" Zpráva \"WCED\" dále upřesňuje, že termínem ‚potřeby‘ se myslí základní potřeby vždy těch nejchudších obyvatel planety. V opačném případě by se pojem potřeby mohl statisticky dezinterpretovat: ač by se globální stav mohl jevit relativně v pořádku, následky případné katastrofy by nejvýrazněji nesly nejchudší skupiny obyvatel (např. přímořské populace rozvojových států v případě výraznějšího stoupání hladin oceánů, kdy by se vyspělé země s tímto defektem dokázaly relativně úspěšně vyrovnat). V zásadě mezi takové potřeby lze počítat především dostatečné množství jídla, pitné vody, odpovídající přístřeší, základní úroveň lékařských a vzdělávacích služeb a kvalitní životní prostředí.\n\nHeslem tohoto pojetí udržitelného rozvoje se stal připisovaný citát Antoina de Saint-Exupéry: \"„Nedědíme Zemi po našich předcích, nýbrž si ji vypůjčujeme od našich dětí.”\"\n\n\"Zpráva WCED\" uvádí jako jeden ze základních cílů trvalou ochranu genové rozmanitosti rostlinných a živočišných druhů a celých ekosystémů. To vychází z přesvědčení, že biologicky pestré prostředí je odolnější vůči náhlým krizím a po všech stránkách vykazuje vyšší schopnost regenerace. Mizení živočišných a rostlinných druhů zintenzivněné lidskou činností se nám tak může stát osudné (např. v případě infekční pandemie mezi nedostatečně diverzifikovanými hospodářskými zvířaty nebo rostlinami).\n\nDnes je někdy v ekonomii rozlišována tzv. slabá a silná trvalá udržitelnost.\n\nSlabá udržitelnost znamená, že v budoucnu nedojde ke snížení celkové ekonomické hodnoty zdrojů i produktů z nich získaných, tj. připouští, že z primárních, neobnovitelných zdrojů je možné čerpat, pokud ovšem je vytvořena příslušná protihodnota (tj. čerpání neprobíhá ztrátově). Takto získaný výrobek po skončení doby svého užívání musí být beze zbytku recyklován, aby nedocházelo ke ztrátám.\n\nSilná udržitelnost, která je v současné době považována v krátkodobém i střednědobém hledisku za obtížně realizovatelnou, vyžaduje nesnižující se hodnotu zdrojů, tedy princip silné udržitelnosti umožňuje čerpat jen obnovitelné zdroje, neobnovitelné jako zdroj energie vůbec neuvažuje.\n\nPro sledování udržitelného rozvoje vznikly tzv. indikátory trvale udržitelného rozvoje, což jsou ukazatele, které popisují chování lidské společnosti ve vztahu ke zdrojům, ochraně přírody a životního prostředí. Příkladem takových indikátorů je např. podíl zvláště chráněných území na ploše státu, podíl elektrické energie získávané z obnovitelných zdrojů apod.\n\nTeorie udržitelného rozvoje je rozpracována v řadě dokumentů OSN, mezi hlavní patří následující:\n\nDokument, který přijala OSN 16. června 1972 na svém 21. plenárním setkání ve švédském Stockholmu. Konalo se pod názvem Konference Organizace spojených národů o životním prostředí (United Nations Conference on the Human Environment) a probíhalo od 5. do 16. června 1972. Stockholmská deklarace je první dokument mezinárodního významu, který přiznává lidstvu právo na zdravé životní prostředí. Deklarace je zároveň základním dokumentem pro další vývoj mezinárodního práva a dalších aktivit v oblasti životního prostředí.\n\nSvětová komise Organizace spojených národů pro životní prostředí a rozvoj \"(United Nations World Commission on Environment and Development – WCED)\" vydala v roce 1987 studii (zprávu) Naše společná budoucnost (Our common future), která je známá také jako Zpráva Brundtlandové\"(Brundtland report)\". Tato závěrečná zpráva je výsledek čtyřleté práce Komise, která probíhala pod vedením norské ministerské předsedkyně Gro Harlem Brundtland v letech 1983 až 1987. Studie byla vydána v roce 1987 nakladatelstvím Oxford University Press. Byla předložena 42. zasedání Valného shromáždění OSN (The General Assembly OSN). Stala se důležitým milníkem ve vývoji ochrany životního prostředí. Zabývá se soudobou environmentální problematikou, etabluje a definuje pojem udržitelného rozvoje \"(sustainable development)\" jako: „takový rozvoj, který naplňuje potřeby přítomných generací, aniž by ohrozil schopnost budoucích generací naplňovat potřeby své.“\n\nPo dříve přijaté Stockholmské deklaraci se jedná o další důležitý text mezinárodního významu, který přiznává lidstvu právo na zdravé životní prostředí a zároveň je stěžejním dokumentem pro následující vývoj mezinárodních aktivit v oblasti životního prostředí. Konference se stala (spolu se svými výsledky) zatím nejdůležitějším počinem OSN v oblasti udržitelného rozvoje. Konference se zúčastnili mimo jiné i představitelé z tehdejšího Československa.\n\nProgramový dokument OSN a jeden ze základních textů udržitelného rozvoje. Je to komplexní dokument, který schválila Organizace spojených národů na Konferenci OSN o životním prostředí a rozvoji (UN Conference on Environment and Development – UNCED). Konference se konala 3.–14. června 1992 v brazilském hlavním městě Rio de Janeiro. ,U zrodu Agendy 21 v Rio de Janeiru stál za Českou republiku tehdejší československý federální ministr životního prostředí Josef Vavroušek, který vedl naši delegaci.” V České republice se daří aplikovat principy Místní Agendy 21 např. v rámci asociace místních správ Národní sítě Zdravých měst ČR.\n\nJeden ze dvou dokumentů udržitelného rozvoje, který přijala OSN na Světovém summitu o udržitelném rozvoji (známý také pod názvem Summit země 2002). Summit se konal v jihoafrickém Johannesburgu v roce 2002 ve dnech 26. srpna – 4. září.\n\nNavázal na dokumenty z Ria de Janeira (Agendu 21 a Deklaraci konference OSN o životním prostředí a rozvoji). Jedná se o jeden z nejdůležitějších dokumentů mezinárodního významu, který se zabývá nejen teoretickou stránkou udržitelného rozvoje, zhodnocením dosavadních výsledků, ale i obecnými návrhy na jeho praktickou implementaci do národních a mezinárodních strategií udržitelného rozvoje.\n\nDokument, který byl přijat na Konferenci OSN o udržitelném rozvoji \"(The United Nations Conference on Sustainable Development – UNCSD)\", pro niž se také užívá název \"Rio+20\". Konference se konala ve dnech 20.–22. června 2012 v brazilském Riu de Janeiru. V dokumentu jsou potvrzeny staré závazky a věnována pozornost konceptu zelené ekonomiky.\n\nV současné době nejvýznamnější dokument, který vzešel z Konference OSN o udržitelném rozvoji v New Yorku v roce 2015. Je v něm stanoveno 17 cílů, které by měly státy naplnit do roku 2030. V České republice vznikl implementační dokument Česká republika 2030. Nutno podotknout, že Česká republika patrně závazky do roku 2030 nenaplní. Problémem je upřednostňování hospodářského rozvoje, škrty v sociální oblasti, mediální blokace informací o skutečném stavu životního prostředí a sociálního systému, a nezájem ze strany jak politiků, tak veřejnosti. Ve srovnání se západními evropskými zeměmi již dnes Česká republika na půdě udržitelnosti velmi zaostává.\n\nSedmnáct Cílů udržitelného rozvoje (Sustainable Development Goals – SDGs) je prezentováno jako program OSN rozvoje na následujících 15 let (2015–2030) a navazuje na úspěšnou agendu Rozvojových cílů tisíciletí (MDGs). Tyto cíle byly přijaty v září 2015 na summitu OSN v rámci tzv. Agendy 2030 \"Přeměna našeho světa: Agenda pro udržitelný rozvoj 2030\" (Transforming our World: The 2030 Agenda for Sustainable Development), na které se státy dohodly během tříletého procesu, který začal na Konferenci OSN o udržitelném rozvoji v roce 2012 v Riu de Janeiro.\n\nInformační a komunikační technologie pro rozvoj \"(anglicky Information and Communication Technologies for Development – ICT4D)\" je označení, jež se používá pro takový způsob využívání informačních a komunikačních technologií (ICT), který směřuje k udržitelnému rozvoji.\n\nInstalování wifi vysílače v Mali\n\nPrvní pokusy o aplikaci ICT v rozvojových zemích byly učiněny v polovině padesátých let 20. století. Poprvé bylo použití počítače v oblasti rozvoje zaznamenáno v roce 1956 v Indii. Jednalo se o model HEC-2M, který byl použit v Indickém statistickém institutu. Používal se při počítání a tvorbě statistických analýz v rámci Indického národního plánu, tzv. Druhého pětiletého období (1956–61). Od té doby jsou ICT využívány ve všech oblastech rozvoje po celém světě, jak ve státech vyspělých, tak rozvojových, přičemž v posledních dekádách množství jejich zavádění značně roste.\n\nZájem o \"otevřenost\" je v oblasti životního prostředí a udržitelného rozvoje založen na \"kultuře otevřenosti\", formulované Aarhuskou úmluvou, která zaručuje univerzální právo na přístup k informacím, jež se týkají životního prostředí. Problémy související se životním prostředím a udržitelným rozvojem jsou interdisciplinární povahy a proto musí být informační zdroje často aktualizovány. Z těchto důvodů mohou být Otevřené vzdělávací zdroje (OER) ideální formou informačních zdrojů a jak pro studenty a odborníky, tak pro širokou veřejnost. Přístup k poznatkům je vymezen jako nejdůležitější podmínka pro naplňování Cílů udržitelného rozvoje.\n\nPrincipy OER kromě toho podporují také širší dostupnost vzdělávání, která má zásadní význam pro udržitelný rozvoj. Mnoho autorů poukazuje také na to, že znalost má povahu globálních veřejných statků. Podle Stiglitze, je šíření znalostí jedním ze základních předpokladů pro rozvoj, který vyžaduje podporu veřejnosti. OER může také podpořit šíření znalosti jako veřejného statku.\n\nDigitální ekonomika je označení pro revoluční způsob alokace zdrojů, jenž hojně využívá informačních a komunikačních technologií. Díky nim se mění celá struktura řízení podniků a vznikají i nová odvětví. Jedná se o proces, který prostupuje celou společností a je provázán s koncepcí informační společnosti. Pro její rozvoj je klíčový přístup k internetu. Digitální ekonomika představuje výzvu pro země i regiony. Její podpora může zvýšit konkurenceschopnost; státy, které ji nepřijmou, se mohou naopak potýkat s vážnými socioekonomickými problémy.\n\nCirkulární ekonomika je koncept, který je integrální součástí udržitelného rozvoje. Zabývá se způsoby, jak zvyšovat kvalitu životního prostředí a lidského života pomocí zvyšování efektivity produkce.\n\nKlíčové je, aby používané materiály byly navzájem odděleny do dvou nezávisle cirkulujících okruhů, jež se řídí rozdílnou logikou. První operuje s látkami organického původu, které jsou snadno odbouratelné a není u nich proto problém navrátit je zpět do biosféry. Druhý operuje se syntetickými látkami, jež by měly být do produktů vkládány tak, aby bylo možné je z nich následně extrahovat a opět použít, a nebylo tak nikdy nutné je do biosféry navracet.\n\nKlimatická změna (někdy také změna klimatu) je významná a neustálá změna ve statistickém rozložení povětrnostních poměrů probíhající v rozmezí od jednoho desetiletí po miliony let. Může jít o změnu v průměrných klimatických podmínkách i o změnu výskytu extrémních povětrnostních jevů. Změna klimatu je způsobena faktory, jako jsou biologické procesy, změny slunečního záření dopadající na Zemi, změny deskové tektoniky a sopečné erupce. Klima v minulosti zkoumá paleoklimatologie. Jako významné příčiny nedávných klimatických změn, často označované jako „globální oteplování“, byly rovněž identifikovány některé lidské činnosti. \n\nPrincip trvale udržitelného rozvoje je jasný, je však obtížnější jej uvést do praxe. Mezi otázky, které trvale udržitelný rozvoj často vyvolává, patří:\n\nPřed rokem 1989 nebyly v České republice principy trvale udržitelného rozvoje výrazně zohledňovány. Nicméně již v této době byly snahy o využití odpadů environmentálně šetrným způsobem (např. recyklace plastů, využívání bioplynu v dopravě apod.). Obvykle se ovšem jednalo pouze o dílčí projekty menšího rozsahu. Na velmi dobré úrovni však bylo opětovné využití obalových materiálů. Potraviny (např. smetana, limonády, pivo, kefíry, jogurty) byly dodávány výhradně v zálohovaných skleněných lahvích, takže neexistoval problém nakládání s použitými PET lahvemi. Některé zákony směřující k omezování emisí byly dokonce přísnější, než v tehdejší západní Evropě. V roce 1991 byl schválen první zákon o životním prostředí (17/1992 Sb.), který obsahuje mj. i definici trvale udržitelného rozvoje (podobnou definici WCED):\n\nRozvoj, který současným i budoucím generacím zachovává možnost uspokojovat jejich základní životní potřeby a přitom nesnižuje rozmanitost přírody a zachovává přirozené funkce ekosystémů.\n\nZákon zdůrazňuje též právo člověka na příznivé životní prostředí.\n\n90. léta byla ve znamení restrukturalizace průmyslu a omezení znečišťování ovzduší i vody. Narůstá podíl tříděného i recyklovaného odpadu. Přesto však energetická náročnost výroby v ČR zůstává vysoká, výrazně nad průměrem EU. V devadesátých letech se zástupci ČR začali také podílet na mezinárodních aktivitách v oblasti udržitelného rozvoje.\n\nV roce 2005 byl schválen zákon o podpoře využívání obnovitelných zdrojů energie (180/2005 Sb.), který garantuje minimální výkupní ceny a umožňuje výrobcům z obnovitelných zdrojů uzavírat dlouhodobé smlouvy. Zákon byl velice kritizován, a to především zastánci jaderné energetiky a některými pravicovými politiky, přesto vstoupil v platnost.\n\nAlternativním postupem, vhodným z hlediska trvale udržitelného rozvoje, není garance minimálních výkupních cen, ale započtení tzv. externalit do výrobních cen. Tyto externality by zvýšily výrobní ceny v těch elektrárnách, které výrazně narušují životní prostředí a převedly by tak náklady, které platí společnost, přímo na výrobce. Současný stav běžný v tržní ekonomice, kdy výrobce platí jen přímé náklady na výrobu elektřiny, odvozené z tržní ceny suroviny, není pro trvale udržitelný rozvoj žádoucí.\n\nje poradním orgánem vlády České republiky ve věcech strategického plánování a udržitelného rozvoje. Ve své činnosti pak: „\"iniciuje, koncipuje, koordinuje, sleduje, vyhodnocuje a podporuje strategické dimenze v řízení státu.“\" Rada byla založena necelý rok po Světovém summitu o udržitelném rozvoji v Johannesburgu. Jednalo se o reakci na mezinárodní aktivity v oblasti udržitelného rozvoje. Vznikla usnesením vlády ČR č. 778 ze dne 30. července 2003. Usnesením č. 836 ze dne 6. srpna 2003 byl pak schválen statut Rady, který ji v úvodu definuje jako stálý poradní, iniciační a koordinační orgán vlády pro oblast udržitelného rozvoje a strategického řízení. Zároveň jí bylo uloženo připravit první Strategii udržitelného rozvoje (SUR ČR), kterou ale posléze nahradil Strategický rámec udržitelného rozvoje České republiky. V roce 2006 byly, z důvodů změny politické situace, činnosti spojené s fungováním Rady převedeny z Úřadu vlády na Ministerstvo životního prostředí. To znamenalo postupný útlum činnosti a téměř i její zánik. Rekonstrukci Rady schválila vláda rozhodnutím 9. června 2014. Zároveň došlo ke schválení nového statusu a jejímu přesunu z MŽP opět na Úřad vlády.\n\nKlíčový dokument pro udržitelný rozvoj je strategický rámec Česká republika 2030, který vláda schválila 19. dubna 2017. Dokument definuje dlouhodobé priority v šesti klíčových oblastech, jejich cílem je zvyšování kvality života v České republice. Na samotný text strategického rámce navazuje implementační dokument, který definuje postup v rámci jednotlivých cílů strategického rámce.\n\nFórum udržitelného rozvoje Rady vlády pro udržitelný rozvoj (FUR RVUR) je příležitostné setkání, které Rada pořádá za účelem vytvoření veřejného prostoru pro diskuzi o jednotlivých aspektech, cílech a principech udržitelného rozvoje a jeho implementaci v České republice. Činnost FUR RVUR byla od začátku silně provázána s činností Rady vlády pro udržitelný rozvoj. U jeho zrodu pak stál český ekolog a politik Ivan Rynda a další zástupci RVUR, environmentálních organizací (např. Společnosti pro trvale udržitelný život) i akademické sféry (např. Centra pro otázky životního prostředí Univerzity Karlovy).\n\nEvropský týden udržitelného rozvoje – ETUR \"(anglicky European Sustainable Development Week – ESDW)\" je pravidelnou akcí, jež se koná v rámci jednotlivých regionů (států) Evropské unie, která zviditelňuje projekty a aktivity různých organizací, které propagují udržitelný rozvoj, jeho premisy, zásady a principy. V Česku nad projektem převzal záštitu Úřad vlády České republiky a koordinuje jej prostřednictvím Oddělení pro udržitelný rozvoj.\n\nČeská podnikatelská rada pro udržitelný rozvoj je součástí Světové podnikatelské rady pro udržitelný rozvoj \"(anglicky: The World Business Council for Sustainable Development – WBCSD).\" Ta je jednou z hlavních mezinárodních organizací, která sdružuje významné aktéry z řad různých odvětví podnikání a socioekonomické sféry. Snaží o jejich spolupráci a nalezení řešení a podnikání kroků, které povedou k aplikaci principů udržitelného rozvoje do společnosti – a to jak v rovině ekonomické, tak sociální i environmentální. Sídlí ve Švýcarsku (Ženevě) ale působí – prostřednictvím desítek poboček – v mnoha zemích po celém světě a v dnešní době je v ní zapojeno již přes dvě stě firem.\n\nV České republice se dá udržitelný rozvoj studovat na Katedře sociální a kulturní ekologie Fakulty humanitních studií Univerzity Karlovy, popř. v dalších studijních programech, které jsou blízké (přehled uveden zde a zde).\n\nKaždý rok se v České republice koná Ekotopfilm - Mezinárodní festival dokumentárních filmů o trvale udržitelném rozvoji. Cílem festivalu je přiblížit témata udržitelného rozvoje veřejnosti zábavnou a srozumitelnou formou prostřednictvím promítání dokumentárních filmů a bohatým doprovodným programem. Soutěžní festival v Praze se koná v říjnu a od listopadu do května následujícího roku putuje po 50 dalších městech České republiky. Součástí festivalu je program určený dětem základních a středních škol.\n\nAktuální program každého ročníku a termíny konání v jednotlivých městech jsou uvedeny zde.\n\n\n\n"}
{"id": "47757", "url": "https://cs.wikipedia.org/wiki?curid=47757", "title": "Abelsonit", "text": "Abelsonit\n\nAbelsonit (Milton & al., 1978), chemický vzorec Ni<nowiki>[</nowiki>CHN], je trojklonný minerál.\nPůvod jména: Philip Hauge Abelson (1913–2004), americký fyzik, spoluobjevitel neptunia, redaktor časopisu Science (1962–1984), ředitel Carnegie Institution of Washington's Geophysical Laboratory (1953-1971).\n\nAkcesorický minerál v živičných břidlicích.\n\nTvoří drobné, až 1 cm velké agregáty, složené z tenkých lišt nebo lístečků. Krystaly jsou velmi jemné a snadno se lámou.\n\n\nPraktické využití nemá.\n\nVelmi vzácný nerost.\n\n\n\n"}
{"id": "47761", "url": "https://cs.wikipedia.org/wiki?curid=47761", "title": "Památné lípy Na Vrších", "text": "Památné lípy Na Vrších\n\nPamátné lípy Na Vrších u Přerova nad Labem je čtveřice památných stromů, které obklopují boží muka a studánku. Jedná se o lípy malolisté (\"Tilia cordata\"); místní obyvatelé toto místo příznačně nazývají U Čtyř lip.\n\nOchrana stromů byla vyhlášena v roce 2005 odborem životního prostředí městského úřadu v Lysé nad Labem. Obvod kmene jednotlivých stromů byl v době vyhlašování 233, 275, 109 a 198 cm, výška od 13 do 18 metrů. Stáří tří lip se odhaduje na 120 let, jeden strom byl pravděpodobně dosazen později.\n\nLípy Na Vrších byly prohlášeny za památné z těchto důvodů:\n\nCelková výška této pískovcové stavby je 332 cm. Na základové desce o rozměrech 143×128 cm stojí hranolový, 116 cm vysoký podstavec o průřezu 48x48 cm s 63 cm vysokou, v horní části profilovanou patkou o základně 67×67 cm. Je zakončený výrazně členěnou, 24 cm vysokou hlavicí o rozměrech vrcholové části 79×78 cm. Na něm stojí 200 cm vysoký, směrem k vrcholu se mírně zužující pilíř o základně 42x42 a při vrcholu o průřezu 37×37 cm. Na jeho čelní – severní stěně je vytesán obrys obdélníku s oblými rohy, široký 20 cm a o výšce 121 cm. Hlavice pilíře, profilovaná deseti hranolovými stupni, je 31 cm vysoká a při horním okraji má rozměr 58×58 cm. Na vrcholu pilíře je 15 cm vysoký třístupňový podstavec o základně 31×28 cm, na kterém stojí povýšený latinský kříž. Boží muka byla rekonstruována v roce 2010.\n\nPůvodní studánka z 19. století byla drobnou pískovcovou stavbou vzdálenou zhruba 10 metrů od božích muk. Do dnešní doby zachovala v podobě poškozeného fragmentu, patrný je rok vzniku studánky vytesaný do zadní stěny stavby – 1856. V roce 2006 byla studánka poškozena nezjištěným zlodějem a následně byla přestěhována do Polabského národopisného muzea v Přerově nad Labem. V současnosti probíhá stavba nové pískovcové studánky.\n\nPodle pověsti chodil tímto krajem druhý pražský biskup svatý Vojtěch ze slavníkovského panství na Libici do Prahy. S jeho osobou je pojí řada míst v okolí Přerova nad Labem včetně svatovojtěšské studánky. Světec se na hřebenu Na Vrších údajně osvěžoval ze silných pramenů, které vytryskly pokaždé, když zabodnul svou hůl do země.\n\nOkolo památných lip kdysi vedly čtyři cesty – od Přerova nad Labem, Starého Vestce. Mochova a od Císařské Kuchyně okolo svatovojtěšské studánky. V období kolektivizace v 50. letech 20. století došlo k posunutí cest, boží muka a lípy jsou dnes na okraji jasanového lesa.\n\nPadesát metrů pod božími muky býval romantická tůň. Přestože byla v sedmdesátých letech zavezen komunálním odpadem, dodnes je tato parcela v katastrálních mapách vedena jako vodní plocha. V současné době dochází k pročištění lesa od náletových dřevin (zejména trnovník akát a bez černý), uvažuje se o obnově tůně.\n\n\nSkružný, Ludvík–Špaček, Jaroslav: Kříže, boží muka, kapličky a jiné drobné historické stavby a plastiky v Čelákovicích a jejich okolí : 100 let Městského muzea v Čelákovicích. Čelákovice 2004, ISBN 80-902328-8-4, s. 352-353.\n"}
{"id": "47762", "url": "https://cs.wikipedia.org/wiki?curid=47762", "title": "Chazan", "text": "Chazan\n\nChazan ( ), někdy nazývaný též kantor, je muž, který v synagoze vede společné modlitby (coby \"vyslanec obce – šeliach cibur\" – , zkráceně \"šac\").\n\nNemusí jít o stálou funkci, chazanem se může v ten který okamžik stát v podstatě každý z minjanu. Dříve šlo o funkci výhradní a placenou, později převzal mnoho z jeho „obyčejné“ práce \"šamaš\" ( též \"šames\" – správce synagogy). Chazan (kantor) musí mít výrazné morální kvality, ale jak se někdy s ironií říká, jediné co mnohdy rozhoduje, je chazanův hlas. V židovské liturgii je totiž zpěv důležitou složkou bohoslužby a mohlo by být pokládáno za znevážení, kdyby chazan „krákoral“. Mnoho \"chazanů\" se stalo díky koncertům nebo nahrávkám na CD i deskách celosvětově známými. \n\nChazan často slouží (ale nemusí) jako předčítající při čtení z Tóry (\"ba'al ha-kri'a\").\n\nSlovo „chazan“ je odvozeno od slova – dívat se, dohlížet. Ze stejného slova je odvozeno slovo biskup, původně řecké episkopos (dohlížitel). Existuje tedy domněnka, že chazan je předobrazem dnešního křesťanského biskupa.\n\n"}
{"id": "47764", "url": "https://cs.wikipedia.org/wiki?curid=47764", "title": "OpenMath", "text": "OpenMath\n\nOpenMath se jmenuje značkovací jazyk pro matematické výrazy. Kromě jiného může být použit pro sémantickou definici výrazů jako doplněk k MathML, standardu, který se především zaměřuje na \"prezentaci\" výrazů.\n\nOpenMath se skládá se definice objektu (\"OpenMath Objects\"), abstraktního datového typu popisujícího logickou strukturu matematického výrazu, a definice „OpenMath Content Dictionaries“, nebo kolekce jmen pro matematické pojmy. Jména dostupná v pozdějších typech kolekcí jsou navržena pro použití v rozšířeném MathML, a naopak základní sada takových „Content Dictionaries“ byla navržena slučitelně s malou sadou matematických pojmů obsažených v MathML.\n\nOpenMath vznikal v dlouhé řadě sympózií a (většinou Evropských) výzkumných projektech od roku 1993 a jeho vývoj pokračuje dodnes. Při vývoji úzce spolupracovali vývojáři MathML a OpenMath.\n\n"}
{"id": "47796", "url": "https://cs.wikipedia.org/wiki?curid=47796", "title": "Zetta", "text": "Zetta\n\nZetta (symbol Z) je předpona soustavy SI a znamená mocninu 10, tj. označuje triliardu základních jednotek. Předpona byla odvozena z francouzského \"sept\" — \"sedm\", což souvisí s tím, že se jedná o sedmou předponu odpovídající mocnině která je násobkem tří (obdobně pak zepto pro 10). Z hlediska etymologie patří \"zetta\" k předponám v rozsahu \"tera\" až \"yotta\" které vznikly z číslovek čtyři až osm vypuštěním jednoho písmene. Používá se poměrně zřídka.\n"}
{"id": "47798", "url": "https://cs.wikipedia.org/wiki?curid=47798", "title": "Gaudete", "text": "Gaudete\n\nGaudete (lat. „radujte se“) je v západní liturgické tradici 3. nedělí adventní doby. Od ostatních dnů adventu, kterým je vlastní fialová liturgická barva, je neděle Gaudete spolu s nedělí Laetare jediným dnem, jehož barva je růžová coby barva radosti z toho, že se oslava Narození Páně (Vánoce) již přiblížila. O tomto dni není jako během zbytku adventu zakázána květinová výzdoba kostela. Historicky se neděle Gaudete v Římě slavila v bazilice sv. Petra (tzv. statio). Název neděle pochází ze vstupní antifony mše této neděle, která zní: \"„Gaudete in Domino semper“ („Vždy se radujte v Pánu“). \n\nCelý text antifony pak zní: \"„Gaudete in Domino semper, iterum dico gaudete“\".\n"}
{"id": "47801", "url": "https://cs.wikipedia.org/wiki?curid=47801", "title": "Štědrý den", "text": "Štědrý den\n\nŠtědrý den, který připadá na 24. prosince, je posledním dnem adventu. Vrcholí Štědrým večerem, který je jakožto předvečer slavnosti Narození Páně (25. prosince) již považován za součást Vánoc. Se Štědrým dnem a zejména Štědrým večerem je spojeno množství předkřesťanských i křesťanských vánočních zvyků a pověr, například štědrovečerní večeře, rozsvěcování vánočního stromečku a rozbalování dárků nebo pověra, že kdo se během dne postí, uvidí večer zlaté prasátko.\n\n\"Štědrý den\" není církevním svátkem a připadne-li na tento den neděle, je to čtvrtá neděle adventní. \"Štědrý večer\" se však již liturgicky počítá k slavnosti následujícího dne (a tedy už k Vánocům) jakožto jeho vigilie a je tak pro něj předepsána zvláštní mše, která doplňuje tři další mše sloužené na samotnou slavnost Narození Páně (v noci, za svítání a ve dne).\n\nV Česku a na Slovensku je od roku 1990 Štědrý den dnem pracovního klidu, a to počínaje rokem 1990 na základě porevolučního návrhu tehdejšího poslance Ivana Fišery k zákonu č. 167/1990 Sb., jímž se novelizoval komunistický zákon č. 93/1951 Sb.\n\nNěkteré lidové zvyky, provozované 24. prosince, pocházejí dokonce ještě z předkřesťanské doby. Kolem roku 1400 popsal sedm nejběžnějších českých lidových tradic, spojených se Štědrým večerem, benediktinský mnich Jan z Holešova. Těmito zvyky byly:\nJan z Holešova si byl vědom toho, že některé popisované zvyky mají pohanský původ, avšak jejich udržování podpořil citáty z bible, pokud jejich smyslem byla oslava Narození Páně. Učený benediktin naopak ostře kritizoval, že někteří lidé tyto zvyklosti provozují z pohnutek, které jim \"našeptal ďábel\", tj. z touhy po majetku, touhy poznat budoucnost a posílit moc kouzel: \"„Vskutku nikdy v celém roce se neprovozuje tolik a takových kouzel jako o tomto svátku. A proč je tomu tak? Protože je to veliký svátek, proto chce také ďábel mít z něho veliký podíl. Proto vkládá lidem do mysli přesvědčení, že pro velikost tohoto svátku mají i jejich kouzla větší moc.“\" \n\nŠtědrý den začínal poslední adventní jitřní mší (roráty), při nichž byly požehnány ozdoby z přírodních materiálů, kterými se zdobila domácnost.\n\nKatolický liturgický kalendář dříve předepisoval na tento den přísný půst, takže se přes den buďto vůbec nejedlo, nebo se podával jen velmi sporý oběd postního charakteru (dle zvyků kraje či rodiny hubník, kuba, muzika či jen nějaká řídká polévka). Dětem se říkalo, že když vydrží celý den nejíst, uvidí večer zlaté prasátko. Přestože dnešní kalendář tento půst již neukládá, v řadě katolických rodin se stále dodržuje na zvykové či dobrovolné bázi.\n\nVánoční stromek nemá v Česku dlouhé tradice, protože se v měšťanských rodinách začal prosazovat až ve 40. letech 19. století. Stromeček se zdobil cukrovím, výrobky ze dřeva, perníku, pečiva a ovocem především jablky. Skleněné ozdoby se začaly vyrábět až později a mohli si je dovolit pouze bohaté rodiny.\n\nŠtědrý den jako takový patří ještě do adventu, s vyjitím první večerní hvězdy začínají Vánoce.\n\nPo večeři bylo zvykem zpívat koledy a případně rozdávat dárky. Nadělování dárků bylo původně spjato s 6. prosincem, památkou svatého Mikuláše, avšak postupně se tento zvyk téměř úplně přesunul na Vánoce. Tradičně je ten, kdo „naděluje dárky“, nazýván Ježíšek, čímž se vyjadřuje víra, že vše dobré, co člověk dostává, má od Boha. Původně totiž zbožní rodiče odpovídali dětem, které jim děkovaly za dárky, ať poděkují Ježíši, díky kterému má rodina vše co potřebuje.\n\nK Štědrému večeru se pojí také řada tradičních obyčejů, pomocí nichž se naši předkové snažili odhadnout průběh nového roku. Mezi tyto zvyklosti patří schování kapří šupiny pod talíř, pouštění lodiček, rozkrajování jablka, házení pantoflem, klepání střevícem na kurník, barborky, lití olova apod.\n\nV katolické církvi večer Štědrého dne představuje již začátek oslavy Narození Páně, která připadá na 25. prosince (tzv. vigilie). Proto den tradičně končí půlnoční mší, kterou začíná samotná církevní oslava narození Ježíše Krista.\n\nHlas půlnočních zvonů má prý kouzelnou moc, jejich hlasem se o štědrovečerní noci otevírají poklady a probouzejí mrtví. \"Více o tom viz Pověsti o zvonech.\"\n\nVečeře v Česku tradičně začíná rybí polévkou, jako hlavní jídlo se podává obvykle kapr nebo (pro ty, co ryby nejedí) vinná klobása. I se štědrovečerní večeří se pojí krajově mnoho obyčejů, které do určité míry přežívají, neboť dnes je tato večeře nejvýznamnějším rodinným společným jídlem celého roku.\n\nKapr coby hlavní večerní jídlo však v českých zemích nemá dlouhou tradici. Štědrý den zůstával postním dnem, a proto i charakter jídla byl postní; za maso se ovšem nepokládalo maso rybí. To však bylo v 18. století dražší než ostatní druhy masa, a proto většina domácností musela dávat přednost levnějším alternativám. Nejedl se pouze kapr, ale např. i lín, sumec a jiné sladkovodní ryby; obvykle byly připravovány nasladko.\n\nKapr se stal běžným štědrovečerním jídlem teprve ve 2. polovině 19. století, neboť jej cenová regulace učinila dostupným pro široké vrstvy obyvatelstva. Klasickým způsobem přípravy – nejstarší dochovaný recept je z roku 1810 – je kapr načerno, který se připravoval tři dny a pekl se v omáčce z mandlí, rozinek, perníku, povidel, ořechů a sladkého piva. Podával se se šiškami, později s knedlíky. Tento recept však postupně kvůli své složité přípravě zcela z jídelníčku zmizel. Do české kuchyně však z rakouské kuchyně přišel kapr smažený, na něhož nacházíme recept v \"Domácí kuchařce\" od Magdalény Dobromily Rettigové z roku 1895.\n\nKe kapru se jako příloha podává bramborový salát, který ovšem taktéž nemá v české kuchyni dlouhou tradici. Rodinné recepty na salát jsou velmi rozmanité; základ tvoří brambory, petržel, celer, mrkev, hrášek, cibule, kyselé okurky spojené majonézou, avšak mohou se do něj přidávat též např. vejce, salám, šunka či sýr. V předválečných kuchařkách nenalezneme na bramborový salát recept, odborníci se domnívají, že se v české kuchyni objevuje až někdy během 2. světové války a že jeho původ tkví zřejmě v ruské kuchyni.\n\nV Česku se v televizi obvykle vysílají pohádky (Tři oříšky pro Popelku, Zlatovláska, O princezně, která ráčkovala, Princezna se zlatou hvězdou na čele, Pyšná princezna, Šíleně smutná princezna, S čerty nejsou žerty...), ale i staré české i zahraniční komedie a muzikály (Slunce, seno, .., Sám doma, Přednosta stanice a další s Vlastou Burianem, Četník ze Saint Tropez a další s Louisem de Funèsem).\n\nČeská televize od roku 1993 vysílá na Štědrý večer tradičně premiéru televizní pohádky nebo televizní premiéru pohádky, která byla předtím v kinodistribuci. Soupis těchto filmových pohádek je uveden v seznamu štědrovečerních pohádek České televize.\n\nV předrevoluční době byl neodmyslitelnou součástí vánočního televizního programu film Mrazík.\n\nPodle tradice nosí dárky v Německu, Rakousku a v německy mluvících částech Švýcarska podobně jako v Česku Ježíšek (\"Christkind\", \"Jesulein\"). Podobná zvyklost panuje i v Horním Slezsku, kulturně původně německém, kde dárky přináší \"Děťátko\" (\"Dzieciątko\").\n\nV různých polských regionech dárky přináší vždy někdo jiný. Kromě \"Děťátka\" (Slezsko) je to \"Gwiazdka\" (\"Hvězdička\", zřejmě první hvězda na obloze), sv. Mikuláš (\"św. Mikołaj\", Mazovsko), \"Andílek\" (\"Aniołek\", Malopolsko, Těšínsko), \"Gwiazdor\" (stařec s holí, Velkopolsko).\n\nVe Spojených státech amerických vozí dárky Santa Claus. Obdarovaní je najdou ráno 25. 12. Létá vzduchem na saních, které jsou tažené kouzelnými soby. Tato tradice pomalu zasahuje i do některých zemí Evropy. Tradice se prosadila i ve Velké Británii nebo Austrálii, ale je rozšířená i v Západní Evropě.\n\nVe Francii nosí dárky Père Noël.\n\nVe Španělsku nosí dárky Tři králové (\"Los Reyes Magos\"). Ti však chodí až 6. ledna, takže Španělsko částečně přejímá Santa Clause, který se tu jmenuje Papa Noel.\n\nV Rusku se nenaděluje na Štědrý den, ale na Nový rok přináší dárky Děda Mráz, který přijíždí za doprovodu Sněhurky na saních.\nVe Finsku navštěvuje děti Joulupukki, což je postava oděná do kozlí kůže bydlící v Laponsku. Tato tradice připomíná českého Mikuláše.\n\nZvláštností je tradice na Apeninském poloostrově – zde naděluje dárky žena, hodná čarodějnice Befana. Ta ale dárky rozdává až 6. ledna, a proto se i zde stále víc projevuje vliv Santy Clause, stejně jako v ostatních evropských zemích.\n\nV Dánsku nosí dárky skřítci, kterým zde říkají \"nisser\".\n\nV Belgii a Nizozemsku dárky naděluje \"Sinterklaas\" nebo \"Saint Nikolas\"\n\nV Itálii jsou dárky spojené s osobou obdobnou Santu Clausovi – \"Babbo Natale\"\n\nVe Švédsku nosí dárky přihrblý dědeček \"Jultomten\" (Vánoční muž) za pomoci vánočních skřítků \"Julnissarů\".\n\n\n\n"}
{"id": "47802", "url": "https://cs.wikipedia.org/wiki?curid=47802", "title": "Josef Suk starší", "text": "Josef Suk starší\n\nJosef Suk starší (4. ledna 1874 Křečovice – 29. května 1935 Benešov) byl český skladatel, houslista a pedagog, žák a zeť Antonína Dvořáka. Byl velkým lyrikem české hudby na přelomu pozdního romantismu a moderny 20. stol. Spolu s Vítězslavem Novákem byl nejvýraznějším představitelem Dvořákovy kompoziční školy a jedním ze zakladatelů české hudební moderny.\n\nV letech 1885 až 1892 studoval Suk na pražské konzervatoři hru na housle u Antonína Bennewitze, skladbu nejprve u Karla Steckera a později v mistrovské třídě Antonína Dvořáka. V roce 1898 se oženil s Dvořákovou dcerou Otilií. V roce 1901 se jim narodil syn Josef, ale Otilie již čtyři roky poté (rok po svém otci) zemřela na následky vrozené srdeční vady. Tato událost zásadně ovlivnila obsah druhé části jeho tvorby.\nSpolečně se třemi spolužáky z konzervatoře (Karel Hoffmann, Oskar Nedbal a Otto Berger) založil r. 1892 České kvarteto, které uměleckou úrovní a mezinárodními úspěchy dosáhlo světového významu a jehož vznik byl v české komorní interpretaci historickým mezníkem. Působil v něm jako druhý houslista až do roku 1933 a absolvoval s ním po světě na čtyři tisíce koncertů.\n\nOd roku 1922 byl na pražské konzervatoři profesorem mistrovské třídy skladby, čtyřikrát byl zvolen rektorem ústavu. K jeho žákům patřili mj. Jaroslav Ježek, Klement Slavický, Pavel Bořkovec a jeden rok (před odchodem do Francie) Bohuslav Martinů. Josef Suk zemřel r. 1935 v Benešově a je pochován v rodných Křečovicích. Zde můžete navštívit \"Památník Josefa Suka\", který se nachází v domku, kde skladatel po velkou část života bydlel.\n\nSuk byl znám jako měkký a citově založený člověk, plný vřelosti k druhým lidem, což jsou vlastnosti, které se také podstatně odrážejí v jeho tvorbě. Jen těžko dovedla jeho citlivá povaha snášet zaujaté útoky proti Dvořákovi (nechvalně známý \"Boj o Dvořáka\") a proti němu, vedené skupinou kritiků v čele se Zdeňkem Nejedlým, kteří zavrhovali údajnou „konzervativní dvořákovskou linii“ ve jménu „pokrokové smetanovské“. Tyto útoky vyústily až v potupná nařčení a několikrát jej přivedly na pokraj nervového zhroucení. Jednou z příčin nepřátelství mezi Sukem a Nejedlým bylo, že dcera Antonína Dvořáka Otýlie Nejedlého odmítla a vzala si Josefa Suka. Jinak se Suk ze strany české veřejnosti těšil značné obecné úctě a dostalo se mu nemalých poct včetně čestného doktorátu filosofie, který mu udělila Masarykova univerzita v Brně.\n\nNa Letních olympijských hrách 1932 obdržel za pochod \"V nový život\" stříbrnou medaili.\n\nVnukem Josefa Suka staršího byl houslista a violista Josef Suk mladší. Druhým vnukem Josefa Suka staršího je básník a esejista Jan Suk.\n\nSukovo dílo není rozsáhlé (37 opusových čísel), ale má jedinečné rysy. Kouzlo děl z mládí a složitě přemítavá básnivost pozdních děl – obé je výsledkem téhož hlubokého smyslu pro niternou lyriku, jejíž výrazová šíře sahá od nevýslovně citlivé intimity (např. \"O matince\") až po monumentální, téměř horečně zanícenou polyfonní expresi (\"Epilog\"). Mimořádně bohaté vyjadřování v pozdní tvorbě je svou složitostí a expresivitou dosti náročný oříšek pro posluchače. Je však protkané onou niterností do nejjemnějších nitek a pojí se se svébytnou zvukovou představivostí, která je ostatně jedinečným rysem Suka vůbec. Popsané hudební vlastnosti, ruku v ruce s nimi hloubka citové a ideové náplně a obsahová kontinuita tvorby utvářejí jeden z nejpozoruhodnějších uměleckých odkazů v české hudbě. Vyčerpávající obraz Sukova díla spolu se zasvěceným komentářem (česko-anglickým) obsahuje práce muzikologů Zdeňka Nouzy a Miroslava Nového \"Josef Suk - tematický katalog skladeb /Thematic Catalogue of the Works\", Praha 2005.\n\nSukovu tvorbu lze rozdělit do dvou období, mezi nimiž tvoří předěl úmrtí A. Dvořáka r. 1904 a Sukovy ženy o rok později.\n\nV mládí Suk navazuje na romantiky. Nejvýraznější byla inspirace hudbou Antonína Dvořáka, individualizovaná osobitým nadáním a postupně se vyhraňujícím stylovým směřováním Suka jako \"subjektivního lyrika\". Poučil se rovněž na J. Brahmsovi a dalších klasicích, jejichž vliv je typický pro jeho první symfonii (\"Symfonie E dur\", 1899), v klavírní tvorbě se zaměřil na žánr drobného lyrického kusu (\"Klavírní skladby op. 7 a 12, Nálady\").\n\nUž od raných děl prokazoval Suk svou individualitu ve výrazné lyričnosti, jež se projevovala osobitou, podmanivou citovostí, zvukovou barevností a melodičností jeho hudebního myšlení. Těmito rysy proslula již \"Smyčcová serenáda Es dur\", kterou napsal v 18 letech, ale patrné jsou rovněž v klavírní tvorbě (známým příkladem je \"Píseň lásky\" z \"Klavírních skladeb op. 7\") i komorních skladbách (\"Klavírní kvartet a moll\", 1891, \"Smyčcový kvartet č. 1 B dur\", 1896, aj.).\n\nMilníkem a stěžejním dílem prvního období je scénická hudba k Zeyerově dramatické pohádce \"Radúz a Mahulena\" (1898), jíž vytvořil Suk u nás novou hodnotu v tomto žánru. Na její motivy složil pro koncertní provádění čtyřvětou suitu \"Pohádka\" (1899). Zeyerova imaginace, citový obsah, etika a atmosféra jeho pohádkového námětu inspirovaly Suka ke svébytnému lyrismu s mistrnými melodramy. „Melodie mi jen tekou a instrumentace jako ‚závoj pohádkový‘, o kterém je v prologu řeč,“ vzpomíná autor.\n\nPříznačný melos a barevnost této hudby se promítly i do dalších skladeb – sborů na texty slovanské lidové poezie (např. \"Deset zpěvů pro ženský sbor a klavír na čtyři ruce\"), baladickodramatické \"Fantazie g moll pro housle a orchestr\" (1903), \"Fantastického scherza\" (1903) i \"Symfonie E dur\". V podobném duchu napsal Suk scénickou hudbu k Zeyerově legendě \"Pod jabloní\" (1901), z níž byla též sestavena suita. Tryskající slunná melodika a šťavnatost děl odrážejí Sukovy prožitky štěstí z naplněného vztahu s Dvořákovou dcerou. Velkou intenzitu a barvitost dostávají v klavírním cyklu \"Jaro\" (1902), složeném po narození synka spolu s trojicí eklog \"Letní dojmy\" (1902). V těchto cyklech se již objevují i impresionistické prvky. Monumentálním výrazem je obdařena lyrická i epicko-dramatická glorifikace našeho hlavního města v symfonické básni \"Praga\" (1904).\n\nDalší tvorbu charakterizuje postupný příklon k novým výrazovým prostředkům a vytvoření osobitého náročného stylu, jímž se Suk řadí k zakladatelům české hudební moderny. Po obsahové stránce měly rozhodující vliv tragické události v Sukově rodině – umírá A. Dvořák a rok nato předčasně i Sukova žena Otilie. Skladatel orientuje tvůrčí snahy na velká orchestrální díla s meditativním programním obsahem, v nichž se vyrovnává s otázkami osudu a smrti a usiluje o vyjádření pozitivního smyslu bytí. \n\nTak vzniká postupně čtveřice symfonických děl, utvářející velkou tetralogii, v níž se citové a myšlenkové obsahy jednotlivých částí vzájemně propojují v mohutný oblouk, klenoucí se od hlubin nejtěžší bolesti z tragédií osudu až k velké nadosobní katarzi: symfonie \"Asrael\" (1906), pětivětá hudební báseň \"Pohádka léta\" (1907–1909), monumentální symfonická báseň \"Zrání\" (1912–1917) a \"Epilog pro sóla, sbory a orchestr\" (1920–1933). Doplňuje je Sukova vrcholná klavírní lyrika – cykly \"O matince\" (1907), \"Životem a snem\" (1910) a \"Ukolébavky\" (1912) a samostatný kus \"O přátelství\" (1920). Obsahovou kontinuitu tvorby podtrhuje Suk opakovaným symbolickým využitím motivu smrti (smutečních surem) z \"Radúze a Mahuleny\" a motivu z klavírní \"Písně lásky\".\n\nSymfonie \"Asrael\" byla napsána z bezprostředního podnětu smrti Dvořáka a jeho dcery a věnována jejich památce. Poté vzniká cyklus \"O matince\", kde Suk pomocí tónů vypráví synkovi o zesnulé mamince. Asrael se řadí po bok dílům velkých soudobých novoromantiků (G. Mahlera).\n\nV \"Pohádce léta\" a \"Životem a snem\" se pak citelně rozšiřuje a modernizuje výrazový rejstřík, patrná je určitá inspirace Debussyho impresionismem, uchopená ovšem Sukovou osobní \"reflexivní\" lyrikou, která je v jeho dílech určující. Stylové uzrávání vrcholí v jednovětém \"Smyčcovém kvartetu č. 2\" (1911), který při premiéře vyvolal svou novostí bouřlivé reakce. Kvartet se vyznačuje hledačstvím ve výrazu a zvláště formě s cílem připravit stylovou půdu pro další symfonická díla. V plynulé návaznosti na předchozí skladby rozvíjí Suk naprosto osobitý, velice bohatý a složitý projev, v němž se místy dostává až do blízkosti hudebního expresionismu. Tuto hranici však nepřekračuje a tonalitu na rozdíl od A. Schönberga pouze uvolňuje.\nNovým výrazovým slohem a filosoficky reflexivním pojetím programnosti rozvíjí do osobitého vrcholu novoromantické dědictví programního symfonismu. Činí tak po kvartetu dvojicí děl, jejichž monumentální jednolité architektonice a náročnému obsahu věnuje mnohaleté úsilí: \"Zrání\" vzniká 5 let, \"Epilog\" dokonce 13 let. Usiluje v nich o nalezení konečných odpovědí na otázky smyslu života a smrti a vyjádření humanistického poselství. V závěru Epilogu k němu užívá textu z jedné scény Zeyerovy legendy \"Pod jabloní\". Obsah obou děl však souvisí i s literárním symbolismem básníků A. Sovy a O. Březiny – ke \"Zrání\" připojuje jako motto část stejnojmenné Sovovy básně ze sbírky \"Žně\", k Epilogu závěrečné čtyřverší z Březinovy básně \"Mýtus ženy\". Inspirace březinovskou mystikou je v \"Epilogu\" jasně patrná (již v programním označení jednotlivých úseků: \"Kroky, Píseň matek, Od věčnosti do věčnosti, Tajemný úžas a neklid, Poutník – těšitel\"). Tyto skladby tak podtrhují souvislost Sukova díla s uměleckými směry přelomu století.\n\nSukův projev ve vrcholném období je posluchačsky náročný svou složitostí a velkou expresivitou. Spočívá v bohaté volné polyfonii, jejíž melodicky prokomponované hlasy jsou vedeny zcela svobodně po stránce stavby (asymetrie, neperiodičnost), rozložení akcentů i rytmiky (výskyt polyrytmičnosti) a harmonických vztahů jednotlivých hlasů. Příznačné je plynutí celé skladby v jednolitém proudu s expresivními dynamickými vrcholy, individuální využití nástrojových témbrů, jejich různorodé kombinování dosvědčující Sukovu zvukověbarevnou fantazii, stejně jako velká bohatost a složitost harmonie, uvolňující tonalitu. Formová výstavba pozdních děl pracuje se všemi složkami hudebního projevu včetně témbru a vytváří velkolepé, úžasně košaté a přitom sevřené jednolité architektury, v nichž se, slovy dirigenta Libora Peška, „celek odráží ozvěnou v každém detailu“.\n\nKromě jmenovaných opusů vzniká v tomto období již jen cyklus mužských sborů a menší příležitostná díla, především pak oblíbený vlastenecký triptych \"Meditace na chorál Sv. Václave\", \"Legenda o mrtvých vítězích\" a pochod \"V nový život\", v nichž volí Suk prostší výraz k dosažení snadněji přístupného efektu.\n\nPovědomí o Sukovi v zahraničí se v poslední době zvýšilo zásluhou dirigentů Libora Peška, Charlese Mackerrase, Jiřího Bělohlávka ad. L. Pešek nahrál téměř všechna Sukova významná orchestrální díla, vyšly však též vynikající starší nahrávky velkých českých dirigentů: např. Václava Neumanna (\"houslová Fantazie, Symfonie E dur, Asrael, Zrání, Epilog\"), Rafaela Kubelíka (\"Asrael\"), Karla Ančerla (\"houslová Fantazie\"), J. Bělohlávka (\"Pohádka, Fantastické scherzo, Serenáda Es dur, Asrael\") – a rovněž nezapomenutelné nahrávky Václava Talicha z 50. let (\"Zrání, Asrael ad.\"), které nesou punc autentického provedení, neboť Talich premiéroval Zrání a Epilog (jejž mu dokonce autor věnoval) a byl Sukovým blízkým přítelem.\n\nZa nejzasvěcenějšího interpreta Sukových houslových skladeb je označován skladatelův vnuk Josef Suk mladší (je mj. interpretem v Ančerlově i Neumannově nahrávce \"houslové Fantazie\").\n\nSukovu klavírní tvorbu souhrnně nahrál Pavel Štěpán (syn Václava Štěpána, Sukova přítele a významného klavírního interpreta a analytika jeho tvorby). Jde o sotva kdy překonanou nahrávku, jež byla oceněna Zlatou deskou za rok 1978.\n\nHudba k \"Radúzovi a Mahuleně\" byla použita i ve stejnojmenném filmu Petra Weigla z roku 1970 (v hlavních rolích J. Tříska a M. Vašáryová, dirigent L. Pešek, hudební dramaturg Luboš Fišer), kde byla přiřazena k jednotlivým scénám odlišně od Sukova jevištního řešení. Původní scénická hudba byla nahrána s celou hrou r. 1957 (v hlavních rolích V. Voska a M. Glázrová, dirigent V. Smetáček).\n\n\n"}
{"id": "47803", "url": "https://cs.wikipedia.org/wiki?curid=47803", "title": "Závitník", "text": "Závitník\n\nZávitník je nástroj sloužící k ručnímu i strojnímu řezání vnitřních závitů ve válcovém otvoru. Pro řezání vnějších závitů se používá závitové očko nebo závitnice. Oba nástroje se při ručním řezání upevňují do vratidel různé konstrukce, jež umožňují jejich snadné upnutí a působení dostatečné síly.\n\nObvykle se pro ruční vytvoření vnitřního závitu používá sada dvou nebo tří závitníků, které za pomoci vratidla postupně vyříznou požadovaný závit (označeny jsou obvykle jedním a dvěma proužky, kalibrační závitník je bez proužku). První závitník závit předřeže a bere 60 %, druhý závitník řeže 30 % a třetí dořezává 10 % materiálu a kalibruje. Pro řezání závitů v průchozích otvorech v průmyslové výrobě bývá použit jediný závitník (strojní závitník nebo maticový závitník), umožňující dokončit operaci bez výměny nástroje.\n\nZávitník má tvar šroubu, na kterém jsou vytvořeny břity pomocí jedné až osmi šroubovitých nebo přímých drážek. Která také slouží pro odvod vznikající třísky. Závitník je zakalen na vysokou tvrdost, vyroben může být z nástrojové oceli nebo z oceli rychlořezné. Někteří výrobci dodávají i závitníky z tvrdokovu ( slinutého karbidu ). Povrchová úprava může být bez, i s otěruvzdorným povlakem.\n\nZávitníky je třeba během řezání závitu mazat mazivem dle druhu zpracovávaného materiálu - spektrum vhodných maziv je široké, od mýdlové směsi pro řezání do hliníku a duralu po řepkový olej pro řezání do ocelí. Při řezání závitů v litině se používá stlačený vzduch.\n\nZávitníky a kruhové závitořezné matice (závitnice) se obvykle dodávají v sadách a to včetně nástrojů k jejich upnutí (vratidel). Existují i velké závitové nástroje s dělenými noži (například k řezání závitů na trubkách). Velké nebo atypické závity se vytvářejí na soustruzích a speciálních strojích.\n\nDalším způsobem je vytváření vnitřních závitů tvářením. Používají se k tomu tvářecí závitníky, které z materiálu neodebírají třísku, ale vytvářejí závit tak, že závitová šroubovice je do materiálu vymačkávána. Tyto závitníky nemají řezné drážky pro odvod třísek a proto nedochází k oslabení průřezu a jsou tak odolnější proti zlomení. Další výhodou neexistence třísek je, že zde nehrozí jejich namotání na závitník, nebo hromadění pod závitníkem při vytváření závitu do slepých děr. Tento způsob lze ovšem použít jen pro tvárné materiály ( nelze použít např. do litiny ). Předvrtaný otvor pro závit musí být větší než pro klasický řezný závitník ( viz tabulky dodávané výrobci závitníků ). Takto vytvořený závit má větší pevnost, protože při tváření dochází ke zhutnění materiálu.\n\n"}
{"id": "47804", "url": "https://cs.wikipedia.org/wiki?curid=47804", "title": "Mláďátka", "text": "Mláďátka\n\nJako Mláďátka či Neviňátka jsou označované děti, chlapci do dvou let věku, které podle Matoušova evangelia nechal v Betlémě zavraždit král Herodes Veliký po narození Ježíše. Matouš dává událost do souvislosti s Jeremjášovým proroctvím o Ráchelině pláči. V západní liturgické tradici připadá svátek Mláďátek na 28. prosince.\n\nŘecká liturgie uvádí, že Herodes zabil 14 tisíc chlapců, syrská hovoří o 64 tisících, středověcí autoři o 144 tisících; tato čísla však mají symbolický, ne historický význam. Moderní autoři uvádějí mnohem nižší čísla (10–20). Vyvraždění malých dětí nezmiňuje Flavius Iosephus, ačkoli se věnuje mnoha ukrutnostem v posledních letech Herodovy vlády.\n\nCírkev uctívá tyto zabité děti jako mučedníky, neboť je považuje za první oběti pronásledování kvůli Ježíši Kristu. Západní církev začala tento svátek slavit ve 4. nebo 5. století, spolu se svátkem sv. Štěpána a sv. Jana se nachází v \"Leoniánském sakramentáři\" (kolem roku 485). Latinská církev svátek slaví 28. prosince, řecká 29. prosince, syrská a chaldejská 27. prosince – datum zde neoznačuje den úmrtí dětí, ale souvislost jejich zabití s vánočním cyklem.\n\nSvatým Neviňátkům byly zasvěcovány i kostely, například v Paříži zaniklý kostel se hřbitovem, kde se podle něj jmenuje fontána, nebo v Praze Betlémská kaple.\n\n"}
{"id": "47805", "url": "https://cs.wikipedia.org/wiki?curid=47805", "title": "Závitové očko", "text": "Závitové očko\n\nZávitové očko je nástroj sloužící k vyřezávání vnějších závitů na válcovém materiálu. Pro vyřezávání vnitřních závitů se používá závitník. Oba nástroje se při práci upevňují do vratidla, které umožňuje jejich snadné uchopení a působení dostatečné síly.\n\nZávitové očko má tvar plochého disku, který má uprostřed řezný otvor. Na obvodu tohoto otvoru jsou malé otvory pro odvod odřezků.\n"}
{"id": "47807", "url": "https://cs.wikipedia.org/wiki?curid=47807", "title": "Svěrák", "text": "Svěrák\n\nSvěrák je dílenský nástroj, sloužící k upevnění opracovávaného kusu. Je tvořen dvojicí čelistí, z toho je jedna posuvná a jedna je pevná. Posun čelisti se provádí stahováním šroubem, nejčastěji s lichoběžníkovým (trapézovým) závitem.\n\n\n"}
{"id": "47808", "url": "https://cs.wikipedia.org/wiki?curid=47808", "title": "Svatý Mikuláš", "text": "Svatý Mikuláš\n\nSvatý Mikuláš z Myry (cca 280/286 Patara – 6. prosince 345/352 Myra) byl biskup v Myře v Lykii. Už za svého života byl velmi oblíbený mezi lidmi, proslul štědrostí k potřebným, jako obránce víry před pohanstvím a zachránce nespravedlivě obviněných. Pro množství zázraků, které se udály na jeho přímluvu, je také někdy zván Mikuláš Divotvůrce (Νικόλαος ὁ Θαυματουργός, Nikolaos ho Thaumaturgos). Jde o jednoho z nejuctívanějších svatých v celém křesťanství, ve východních církvích je druhým nejuctívanějším svatým vůbec (po Panně Marii).\n\nV západní liturgické tradici jeho svátek připadá na 6. prosinec a oslava tohoto svátku je spojena s rozdáváním dárků dětem (obvykle v předvečer 5. prosince). Byl inspirací pro vytvoření mýtické postavy Santa Clause, dodáním dalších atributů.\n\nSvatý Mikuláš je uctíván jako patron námořníků, obchodníků, lukostřelců, dětí, lékárníků, právníků, studentů a vězňů. Je též patronem států (Rusko) a měst (Amsterdam, Bari, Barranquilla atd.).\n\nMikuláš se narodil ve městě Patara v římské provincii Asii do křesťanské řecké rodiny. Běžně se počítá, že se tak stalo mezi lety 280/286, ale udávají se i dřívější termíny, z nichž nejzazší mluví o roku 250. Z toho, že se stal patronem rybářů a námořníků, bývalo odvozováno, že by mohl být původně povoláním rybář či námořník, pravděpodobnější ale je, že se jeho rodina zabývala obchodem s rybami. Byl velmi zbožný a po smrti otce prý rozdal dědictví chudým. Někteří z toho odvozují, že v té době byl už váženým knězem či biskupem. Obecně se předpokládá, že se stal biskupem (či nejvýznamnějším knězem) v Myře (nyní Demre v Turecku) kolem roku 300 a to ve velmi mladém věku.\n\nBěhem Galeriova a Maximinova pronásledování křesťanů byl patrně vězněn. Během rozkvětu křesťanských komunit za Licinia již byl zcela jistě biskupem Myry a to patrně velmi oblíbeným a rozsáhle činným v oblasti dobročinnosti. Byl též velmi zapáleným obhájcem víry a bojovníkem proti ariánství a pohanství. Je mu připisováno zničení několika pohanských chrámů.\n\nZároveň se též patrně zasazoval o spravedlivý přístup k cizincům a dohlížel na spravedlivý chod soudů. Nejspíše moudře, neboť se stal známým též jako ochránce nespravedlivě obviněných.\n\nZúčastnil se Prvního nikajského koncilu, kde se tvrdě postavil proti přívržencům \"ariánství\".\n\nMikuláš z Myry zemřel patrně 6. prosince (podle některých historiků jde možná o fabulaci mající podložit umístění jeho svátku na tento den, aby nahradil pohanský svátek zrození Diany, římské bohyně lovu) v rozmezí let 345–352. Pohřben byl původně v Myře, avšak v 11. století, když se Byzantská říše potácela pod útoky četných nájezdníků, stala se Malá Asie součástí islámského světa. Pád Mikulášova hrobu do rukou muslimů vyburcoval italské námořníky, kteří v roce 1087 Myru přepadli a ostatky odvezli do Bari (prázdný sarkofág stojí v Demre dodnes). Kryptu s Mikulášovými ostatky posvětil roku 1089 papež Urban II.\n\nJako všichni světci z jeho doby nebyl sv. Mikuláš z Myry nikdy oficiálně prohlášen svatým, jeho uctívání se prostě stalo součástí víry širokých vrstev a zvolna se šířilo, k jeho největší expanzi docházelo od 8. století v Rusku, jehož je patronem. Postupně se jeho kult šířil i do dalších slovanských zemí a od 10. století do Evropy, zvláště Německa, Francie a Anglie. Za svatého ho uznávají všechny křesťanské církve, které úctu ke svatým praktikují, u pravoslavných jde o nejuctívanějšího světce (pomineme-li Pannu Marii), velmi oblíben je též v Nizozemí, Německu a USA.\n\nV celé Evropě nacházíme často cykly se scénami z Mikulášova života – např. v německé Kostnici z 15. století nebo v kostele Panny Marie v Gdaňsku. Po světě jsou rozesety desetitisíce kostelů zasvěcených svatému Mikuláši, mimo jiné např. \"Basilica di San Nicola\" v Bari, kde jsou uchovávány jeho ostatky, ze kterých už po několik staletí vytéká tekutina, které jsou připisovány léčivé účinky. V Česku je to například katedrála svatého Mikuláše v Českých Budějovicích, v Praze stojí kostel na Staroměstském náměstí, na Malé Straně a barokní ve Vršovicích. V Brně stál Kostel svatého Mikuláše na Náměstí Svobody. Více o tématu viz článek Seznam kostelů zasvěcených svatému Mikuláši.\n\nMikuláš je zobrazován jako starší biskup s vousem; na Východě je zobrazován holohlavý. Jako nejčastější atribut mívá Mikuláš u sebe tři zlaté koule na knize. Tento atribut je spojen s legendou o šlechtici a jeho třech dcerách. Mikuláš bývá oblečen v červeném plášti, na hlavě mívá biskupskou mitru a v ruce biskupskou berlu.\n\nJde o jednu z nejstarších legend o sv. Mikulášovi, která se dochovala ve vícero podobách. Podle nejextrémnější verze zchudlý šlechtic poslal své tři dcery do veřejného domu, aby si vydělaly na věno. Mikuláš jim podle legendy hodil oknem po jednom sáčku se zlaťáky, takže mohly ukončit svou činnost a vdát se. Umírněnější a poměrně rozšířenější verze podávají celou záležitost tak, že zchudlá rodina uvízla v dluzích a vše směřovalo k tomu, že otec skončí ve vězení pro dlužníky a dcery budou prodány a odvlečeny do veřejných domů (resp. tam bez prostředků a věna nakonec stejně skončí). K tomu však nedošlo díky zásahu sv. Mikuláše, v jehož popisu se obě verze shodují. Rodina tak unikla z dluhů a zbylo i na věno.\n\nVzhledem k této legendě (a její „extrémní“ variantě) je světec též označován jako patron prostitutek, jsou tím však myšleny především bývalé prostitutky, či sexuální otrokyně. Na stejné legendě je též založena tradice mikulášské nadílky.\n\nPodle této legendy sv. Mikuláš vzkřísil tři malé děti, které zlý hostinský zavraždil a uložil nasolené do sudů. Někteří ji označují za zveličení založené na Mikulášově přezkoumávání rozsudků smrti a zachraňování nespravedlivě odsouzených před popravou, kdy se ze záchrany před popravou postupně stalo vzkříšení.\n\nTradice spojené s Mikulášovou osobou jsou velmi pestré a krajově i národnostně se liší. Součástí většiny z nich je rozdávání dárků dětem. V USA se tato tradice postupně přetvořila ve fenomén Santa Clause, který ovšem dnes již roznáší dárky o Vánocích. Odtud se v této pozměněné podobě šíří do okolního světa. Santa Claus však nemá atributy a oděv českého Mikuláše, ale je oblečen do červeno-bílého oděvu, červeno-bílé čepice a vysokých holínek.\n\nV Česku a na Slovensku je v dnešní době při tzv. mikulášské nadílce Mikuláš představován v biskupském oděvu s dlouhým bílým vousem a je doprovázen anděly a čerty. Tato skupinka obchází domácnosti s dětmi 5. prosince v předvečer svátku sv. Mikuláše. Andělé s Mikulášem roznášejí dárky, čerti se starají o symbolické \"trestání a strašení\" zlobivých dětí. Ne vždy však byl Mikuláš doprovázen andělem a čertem. Jindy s ním chodil třeba obecní policajt. Anděl je ze všech společníků nejmodernější verzí. Celkově je Mikuláš jakousi přípravou na Vánoce, kdy se nerozdávají příliš hodnotné a trvalé dary, ale spíše jen nějaké pamlsky nebo malé dárky pro štěstí, však v době, ze které tento zvyk pochází, tedy v době kdy byly podobné laskominy a některé druhy ovoce méně dostupné, toto bylo oceňováno více než dnes. Ve všech dobách v této tradici však šlo především více o zážitek než o dary.\n\nTaké v Nizozemsku se jedná o tradici, která je určena především dětem. V Nizozemsku se Mikuláš označuje jako \"Sinterklaas\", jeho kostým je obdobný jako v Česku a na Slovensku, ale místo andělů a čertů ho doprovází \"Zwarte Piet (Černý Petr)\". \"Sinterklaas\" vlastní červenou knihu, do které si zapisuje poznámky o hodných a zlobivých dětech. Černý Petr má jutový pytel, v němž mohou zlobivé děti skončit. \"Sinterklaas\" přijíždí již první sobotu po 11. listopadu, parníkem ze Španělska. Tato tradice pochází z 19. století, jednalo se o nutnou cestu z důvodu obstarání pomerančů a granátových jablek. Vítají ho davy lidí a v ulicích nizozemských měst se pohybuje na bílém koni. Do 5. prosince se věnuje návštěvám škol, nemocnic a nákupních center. 5. prosince děti připraví do blízkosti komínu (v moderních domácnostech k ústřednímu topení) své boty, do kterých často dávají mrkev či seno pro \"Sinterklaasova\" koně, který se pohybuje ve výšce nad komíny domů (odtud obdobně i Santa Claus). Dárky, často ve formě sladkostí, dostávají děti v severním Nizozemsku 5. prosince večer a v jižním Nizozemsku, Belgii, Lucembursku a severní Francii 6. prosince ráno. Sinterklaas ovlivnil vznik tradice Santa Clause v USA. Postava Černého Petra je však velmi kontroverzní, protože je chápána rasisticky a je asociována s otroctvím. Jedná se o relikt nizozemské koloniální éry, během které byli lidé černé pleti bráni jako podřadní vůči lidem bílé pleti. O tomto problému hovoří dokument afro-amerického filmaře Rogera Rosse Williamse \"\"Is this Dutch holiday character racist?\"\" (2015).\n\n\n\n"}
{"id": "47820", "url": "https://cs.wikipedia.org/wiki?curid=47820", "title": "Svátek svatého Štěpána", "text": "Svátek svatého Štěpána\n\nSvátek svatého Štěpána připomíná prvomučedníka sv. Štěpána a slaví se 26. prosince. V Česku je znám též pod nenáboženským označením jako \"2. svátek vánoční\" a jako takový je oficiálně dnem pracovního klidu.\n\nSvatý Štěpán byl jeden z prvních sedmi jáhnů první křesťanské komunity v Jeruzalémě, který podle Skutků apoštolů neohroženě hovořil o vzkříšení Ježíše Krista. Byl ukamenován za tvrzení před synedriem, že jsou židé vinni Ježíšovou smrtí a že Ježíš je roven Bohu. Rozsudek byl vykonán mezi lety 35 a 37 před Damašskou bránou do Jeruzaléma.\n\nV českých zemí je svátek sv. Štěpána spojen s tradiční vánoční koledou. Nejznámější říkačkou spojenou s koledou na Štěpána je následující:\n„Na Štěpána“ odcházeli ze služby čeledíni, příp. i děvečky (které někdy čekaly až do Nového roku). Na odchodnou sloužící dostával zvláštní koláč, tvořený třemi spletenými prameny do kruhu a ozdobený ořechy, rozmarýnem a pentlemi.\n\nJeho jmenovec Štěpán I. Uherský je národním patronem Maďarska, místně uctíván jako patron koní a vinné révy.\n"}
{"id": "47821", "url": "https://cs.wikipedia.org/wiki?curid=47821", "title": "Svatý Štěpán", "text": "Svatý Štěpán\n\nSvatý Štěpán (řecky , \"Stefanos\", kolem roku 1 – asi 36 až 40, Jeruzalém) byl křesťanský kazatel a diakon, první mučedník křesťanství (prvomučedník), ukamenovaný po procesu před židovskou radou jako údajný rouhač proti judaismu. Jeho život je znám pouze z jediného dobového pramene, novozákonního spisu \"Skutky apoštolů\", který Štěpánovi věnuje 6., 7. a počátek 8. kapitoly.\n\nŠtěpán je připomínán v prakticky všech křesťanských denominacích; ty církve, které znají kult svatých, ho uctívají jako světce. Západní křesťané jeho svátek slaví 26. prosince v těsné návaznosti na Vánoce. Štěpánovi jsou zasvěceny četné chrámy; šíření svatoštěpánského kultu po Evropě dosvědčuje již roku 449 zasvěcení katedrály v Arles, jméno sv. Štěpána nesou i katedrály v Litoměřicích, ve Vídni a na mnoha jiných místech. Štěpán se mimo jiné uctívá jako patron Říma (kde je od roku 585 údajně pohřben v chrámu San Lorenzo fuori le Mura), kameníků a zedníků (kvůli způsobu své popravy) nebo šťastné smrti. Znázorňuje se s jáhenskými a mučednickými atributy, jeho hlavním atributem jsou kameny.\n\nO Štěpánově životě se dochoval pouze jediný dobový pramen, \"Skutky apoštolů\", a ten si všímá jen vrcholu Štěpánova života, kdy se stal diakonem, kázal křesťanství a byl pro své názory souzen a popraven. Neví se tedy nic o Štěpánově mládí, povolání ani rodině. Samo jméno Stefanos znamená řecky „koruna“.\n\nŠtěpán byl členem prvokřesťanské jeruzalémské obce, nejspíše její řecky mluvící části, tedy takzvaných helénistů. Ti se podle líčení \"Skutků apoštolů\" ve 30. letech prvního století dostali do sporu s aramejsky mluvící většinou. Šestá kapitola \"Skutků apoštolů\" jako bezprostřední příčinu konfliktu uvádí horší hmotné zabezpečení helénistických vdov ze strany křesťanské obce (Sk 6,1). Kromě toho ovšem existovaly zřejmě i důvody ideové: aramejsky mluvící židokřesťané zachovávali judaistickou rituální praxi a splývali se svým židovským okolím, zatímco „helénisté“ již tehdy židovské obyčeje odmítali. Toto napětí se odráží i v tom, že první obětí náboženského pronásledování křesťanů byl právě helénista Štěpán, zatímco hebrejsky mluvící Kristovi následovníci zřejmě byli židy ještě tolerováni. Konflikt mezi helénisty a zbytkem jeruzalémské obce se vyřešil tím, že bylo vybráno sedm mužů „o nichž se ví, že jsou plni Ducha a moudrosti,“ (Sk 6,3) kteří dostali péči o vdovy na starost, takže záležitost pak neodváděla vedení obce od apoštolské práce (Sk 6,4). S tím je ovšem v jistém rozporu to, že i Štěpán je v dalším líčení představen především jako zdatný apoštol a divotvůrce (Sk 6,8) a jeho péče o vdovy již není zmiňována. Jako první diakony (jáhny) křesťané vybrali Štěpána, Filipa, Prochora, Nikánora, Timóna, Parména a Mikuláše z Antiochie (Sk 6,5); Štěpán je snad kvůli svému dalšímu osudu uveden v seznamu na prvním místě a je ještě jednou zdůrazněno, že byl „plný víry a Ducha svatého“.\n\n\"Skutků apoštolů\" po popsání volby a posvěcení diakonů líčí úspěšné Štěpánovo apoštolské působení a jeho konflikt s některými vyznavači judaismu, patřícími „k synagóze, zvané synagóga propuštěnců, a k synagóze Kyrénských a Alexandrijských“ „společně se židy z Kilikie a z Asie,“ (Sk 6,9) tedy mimojeruzalémskými návštěvníky svatého města. Židé jej podle \"Nového zákona\" křivě obvinili, že „mluví rouhavě proti Mojžíšovi a proti Bohu“ (Sk 6,11) a předvedli před sanhedrin, židovskou radu, která měla soudní pravomoc a jíž předsedal velekněz. Štěpán s tváří „jako tvář anděla“ (Sk 6,15) poté před radou podle \"Skutků apoštolů\" pronesl dlouhou řeč, v níž vylíčil křesťanské pojetí dějin spásy od Abrahama po Ježíše (Sk 7,2–53). Řeč vrcholí nikoli jako obhajoba, ale naopak jako obžaloba Štěpánových soudců a potažmo judaismu vůbec: „Jste tvrdošíjní a máte pohanské srdce i duši! Nepřestáváte odporovat Duchu svatému, jako to dělali vaši otcové. Byl kdy nějaký prorok, aby ho vaši otcové nepronásledovali? Zabili ty, kteří předpověděli příchod Spravedlivého, a toho vy jste nyní zradili a zavraždili. Přijali jste Boží zákon z rukou andělů, ale sami jste jej nezachovali!“ Poté, co Štěpán ještě dodal „Hle, vidím nebesa otevřená a Syna člověka, stojícího po pravici Boží,“ (Sk 7,56) se na něj přítomní vrhli (zřejmě bez formálního vynesení rozsudku) a vyvlekli ho za město, kde ho ukamenovali.(Sk 7,57–60)\n\nŠtěpán podle Bible zemřel s Ježíšovými slovy „Pane, odpusť jim tento hřích!“ (Sk 7,60) na rtech; celé líčení jeho procesu a smrti je však autorem \"Skutků apoštolů\" utvářeno podle pašijového příběhu Ježíšovy smrti, a historická spolehlivost detailů je tudíž nejistá, zejména Štěpánovu řeč před sanhedrinem nelze považovat za doslovný záznam výslechu, ale spíše až za kompozici svatopisce. Štěpánovy likvidace se podle \"Skutků apoštolů\" účastnil i Saul, později po obrácení na křesťanskou víru známý jako apoštol Pavel, který je právě v této souvislosti uveden jako horlivý pronásledovatel křesťanů (Sk 7,58–8,3). Letopočet události je nejistý, klade se do období mezi léta 36 a 40, za místo Štěpánovy smrti tradice považuje okolí Damašské brány. Po Štěpánově smrti začalo první pronásledování křesťanů, které ovšem vedlo i k rozšíření nového náboženství mimo Palestinu prostřednictvím uprchlíků z Jeruzaléma, jak popisuje Sk 11,19.\n\nŠtěpán jako prvomučedník je odedávna považován za mimořádně významného světce. Podle legendy, rovněž navazující na pašijové líčení, byly jeho ostatky uloženy Nikodémem a Gamalielem do nového hrobu na Gamalielově pozemku. V dobách císaře Honoria se Gamaliel třikrát zjevil ve snu knězi Lucianovi a vyzval ho k vyzvednutí kostí z opuštěných hrobů čtyř prvokřesťanů, mezi nimi Štěpána; hroby byly pak podle popisu nalezeny a roku 415 exhumovány a nově pohřbeny v Jeruzalémě. Roku 439 je biskup Juvenalis převezl do nového chrámu sv. Štěpána na místě světcova umučení; zde pak byla roku 484 vysvěcena rozměrná basilika, kterou však roku 614 zničili Peršané.\nDalší legenda pak líčí, jak byly ostatky zázračnou záměnou pod ochranou archanděla Michaela převezeny do Konstantinopole, odkud je pak nechal papež Pelagius II. kolem roku 585 odvézt do Říma. Zde byly pohřbeny v kryptě kostela San Lorenzo fuori le Mura vedle ostatků dalšího diakona-mučedníka sv. Vavřince, přičemž byla Vavřincova rakev odsunuta stranou, aby uvolnila čestné místo ostatkům Vavřincova vzoru. Štěpán a Vavřinec, „arcijáhni a arcimučedníci“, pak se společně stali patrony města Říma, bývali často zobrazováni společně a patřili ve středověku k nejuctívanějším světcům.\n\nŠtěpánovo mučednictví zmiňují již Ireneus z Lyonu a Tertullianus. Štěpánův kult je na Východě doložen ve 4. století, na Západě od 6. století. Části Štěpánových ostatků se jako cenné relikvie šířily po Středomoří a existuje řada legend o zázracích s nimi spojených. První chrám sv. Štěpána, S. Stefano Rotondo, byl postaven v Římě kolem poloviny 5. století a vysvěcen papežem Simpliciem. Ve stejné době, roku 449, vznikla basilika sv. Štěpána v Arles na místě dnešního chrámu sv. Trofima, první doklad Štěpánova uctívání v Galii; na francouzském území se světec postupně stal patronem 21 katedrál. Do Německa se svatoštěpánská úcta rozšířila ke konci prvního tisíciletí, kdy se světcovy ostatky dostaly do Mohuče a místní arcibiskup Willigis na nejvyšším místě města založil klášter sv. Štěpána. Kult se přes Pasov pak šířil dále na východ, jak dokazuje uctívání sv. Štěpána v Uhrách i dedikace katedrály ve Vídni. Na území Česka o středověkém a raně novověkém svatoštěpánském kultu svědčí katedrála v Litoměřicích i řada kostelů zasvěcených tomuto světci.\n\nHlavní svátek sv. Štěpána byl již od zavedení vánočního svátku stanoven na den následující po slavnosti Narození Páně, aby se vyjádřilo těsné spojení Ježíše a jeho prvního mučedníka; na Západě se tak slaví 26. prosince. Vedle toho existují i menší památky Nalezení ostatků sv. Štěpána a Přenesení ostatků sv. Štěpána, které se připomínají v některých místních církvích.\n\nŠtěpán je patronem jáhnů, koní a kočí, pacholků u koní, zedníků, krejčích, kameníků, tkalců, tesařů, bednářů, pomocník proti bolestem hlavy, proti kamenům, píchání v boku a proti posedlosti. Je také přímluvcem za dobrou smrt.\n\nSvatý Štěpán se obvykle zpodobuje s atributy jáhenskými – dalmatikou, tonzurou, evangeliářem – a mučednickými, tedy palmovou ratolestí a především kameny jako znakem způsobu jeho umučení.\n\n"}
{"id": "47825", "url": "https://cs.wikipedia.org/wiki?curid=47825", "title": "Slavnost Narození Páně", "text": "Slavnost Narození Páně\n\nSlavnost Narození Páně či Boží hod vánoční (lat. \"nativitas Domini\") je vlastním dnem oslavy narození Ježíše Krista, tedy Vánoc. V západní liturgické tradici slavnost připadá na 25. prosince.\n\nSe slavností Narození Páně je tradičně spojena také příprava scén narození, tzv. betlémů, které poprvé připravil roku 1223 sv. František z Assisi. Tradiční jsou také vánoční hry, připravované většinou jako pásmo scén z příběhu o Ježíšově narození a koled.\n\n\"Gelasiánský\" a \"Gregoriánský sakramentář\" uvádějí v tento den tři mše včetně zvláštního dispensu od eucharistického postu. Tato zvláštnost však zřejmě platila pouze v Římě, neboť hispánský biskup, sv. Ildefons z Toleda, uvádí možnost slavit eucharistii třikrát i pro Velikonoce, Bílou neděli a svátek Proměnění Páně. Trojí slavení mše teologicky mělo podle sv. Tomáše Akvinského odkazovat na trojí zrození Božího Syna (od věčnosti, v těle a v lidském srdci či duši). Liturgická barva dne se historicky měnila (černá, bílá, červená, fialová), avšak dnes je bílá. Původně se slavnostní Gloria zpívalo pouze při první mši toho dne. Dnes je slavnost Narození Páně v římskokatolické církvi v Česku tzv. zasvěceným svátkem. Pro tzv. svatvečer (pozdní odpoledne až večer Štědrého dne) existují zvláštní liturgické texty, tzv. \"mše z vigilie\". Existují také různé texty pro slavení Eucharistie o půlnoci, při svítání a během dne.\n\n\n"}
{"id": "47827", "url": "https://cs.wikipedia.org/wiki?curid=47827", "title": "Palmovka", "text": "Palmovka\n\nPalmovka () je křižovatka v Praze-Libni a stejnojmenná ulice nedaleko křižovatky.\n\nPůvodně byla tímto názvem označována libeňská viniční usedlost č. p. 59, která už dnes neexistuje. Podle nejstarších historických pramenů ji v roce 1631 koupil Adam Fridrich, později ji prodal novoměstskému kupci Matěji Vojtěchu Milerovi z Mildenburku. Po jeho smrti byla vinice (v té době nazývaná Milerka) rozdělena mezi dědice. Jedním z dědiců byla dcera Voršila, provdaná Palmová. Od té doby se tomuto místu říká Palmovka.\n\nV roce 1832 koupil celou oblast s vinicí, stavením, stájí, kolnou, stodolou, zděnými altány a ovocným sadem František Antonín Müller, který zde založil továrnu na mýdlo a svíčky. V č. p. 2 pak vyráběl alkoholické nápoje. K rodině Müllerových synů často jezdil básník Vítězslav Hálek. Podle nepotvrzených zpráv zde napsal své poslední verše. Jeho prapravnučka herečka Jana Štěpánková byla po mnoho let členkou libeňského Divadla pod Palmovkou.\n\nV roce 1889 koupil Palmovku realitní podnikatel Vojtěch Švarc, který pozemky rozparceloval a nabídnul k blokové zástavbě činžovními domy. Samotnou usedlost koupil stavitel Alfons Wertmüller, který menší část pozemků věnoval libeňské obci na stavbu nové školy. Na konci 19. století začala vznikat okolní uliční zástavba a stará usedlost zanikla.\n\nOznačení Palmovka dodnes nese klidná ulice, ve které sídlí mj. Základní škola Palmovka. Zvykově se však název vztahoval ke křižovatce ulic Sokolovská a Zenklova pod Libeňským plynojemem. Po zrušení železniční trati a zejména po otevření stanice pražského metra na trase \"B\" se toto označení posunulo zhruba o 100 metrů severněji a označuje dnes křižovatku tramvajových tratí z Karlína, Žižkova, Vysočan, Kobylis a Holešovic na začátku Libeňského mostu.\n\nDo poloviny 80. let 20. století vedla přes Palmovku železniční trať z vysočanského nádraží do stanice Praha-Těšnov (vedla v místech dnešní tramvajové trati v ulici Na Žertvách). Osobní doprava na tomto úseku byla ukončena již v roce 1972, nákladní o 12 let později. Poblíž chráněného železničního přejezdu u Palmovky stálo nádraží Praha-Libeň dolní nádraží.\n\nPo likvidaci trati byla zbořena větší část nádraží a vzhledem k velkému dopravnímu ruchu se stala Palmovka velmi živým místem. V roce 1986 zde začala výstavba metra; stanice pod ní byla otevřena v listopadu roku 1990. Téhož roku byla zprovozněná tramvajová trať z Palmovky na Ohradu. Stejně jako velká část Prahy byla Palmovka v roce 2002 postižená pětisetletou vodou, která byla způsobena zpětným vzdutím vody pocházející z Vltavy do povodí Rokytky.\n\nNedaleko křižovatky na Palmovce se nachází Náměstí Bohumila Hrabala. V přilehlé ulici Na Žertvách sídlí televizní stanice Prima.\n\nPalmovka byla místem, kde dlouhodobě neřešila problémy ani městská část Praha 8, ani magistrát. V roce 2014 se v programovém prohlášení magistrátní koalice objevil závazek \"Rada připraví revitalizaci oblasti Palmovky\", podobný text je i v prohlášení koalice v MČ Praha 8 - \"Ve spolupráci s IPR a dalšími partnery necháme zpracovat urbanistickou studii pro oblast Palmovky. Toto místo má naději stát se novým centrem východní části Prahy.\" Za projekt je zodpovědný zástupce starosty Petr Vilgus, který pro tento úkol angažoval ateliéry UNIT architekti Filipa Tittla a ONplan Petra Návrata.\n\nNa Palmoveckém kopci, který se rozprostírá mezi železniční tratí 011, tramvajovou tratí Ohrada–Palmovka a ulicemi Sokolovská, Ke Kouli a V Mezihoří. V severozápadní části je obecní park, který prošel v roce 2017 rekonstrukcí. Dále je tu hokejbalový Stadion mládeže, areál Výzkumného a zkušebního leteckého ústavu s Libeňským plynojemem a rozestavěné Technické centrum TC 4 ochranného systému metra. Pro návrší připravila Praha 8 (zodpovědný místostarosta Petr Vilgus) v roce 2017 projekt celkové revitalizace.\n\nVlastní ulice Palmovka vychází z křižovatky nad stanicí metra jižním směrem souběžně se Zenklovou ulicí směrem k Sokolovské ulici. V ulici sídlí, mimo jiné, místní základní škola.\n\nZvláštní název této křižovatky pochází z 18. století, kdy toto místo vlastnili manželé Daniel a Voršila Palmovi (a po jejich dědicích). Dnes též vtipem nazývána \"Malá Indie\".\n\n\n\n\n"}
{"id": "47835", "url": "https://cs.wikipedia.org/wiki?curid=47835", "title": "Klecánky", "text": "Klecánky\n\nKlecánky jsou vesnice, část města Klecany ve Středočeském kraji, v okrese Praha-východ. S hlavní částí Klecany na východě těsně sousedí. Klecánky leží na pravém břehu Vltavy a spojení s levým břehem zajišťuje přívoz Klecánky – Roztoky. Nedaleko pod přívozem se nachází zdymadlo Klecany. Do Klecánek zajíždí přes Klecany autobus Pražské integrované dopravy. \n"}
{"id": "47836", "url": "https://cs.wikipedia.org/wiki?curid=47836", "title": "Osobní vodní doprava v Německu", "text": "Osobní vodní doprava v Německu\n\nSaská paroplavba (Die Sächsische Dampfschiffahrt) ve svých propagačních materiálech inzeruje, že provozuje nejstarší a největší flotilu kolesových parníků na světě. Provozuje kolesové parníky Stadt Wehlen (1879), Diesbar (1884), Meissen (1885), Pillnitz (1886), Krippen (1892), Kurort Rathen (1896), Pirna (1898), Dresden (1926), Leipzig (1929), dvě velké kolesové motorové lodi August der Starke (1994) a Gräfin Cosel (1994) a dvě malé motorové lodi Bad Schandau (1987) a Lilienstein (1982).\n\nPlavby jsou vedeny na těchto linkách:\n\n\nVětšina přívozů je zařazena do místních integrovaných dopravních systémů v rámci dopravních svazů.\nPřívozy v okolí Berlína (řeka Spréva, Spree) jsou součástí berlínského integrovaného systému veřejné dopravy. V jeho rámci jsou očíslovány jako linky F 1 až F 12\n\n"}
{"id": "47844", "url": "https://cs.wikipedia.org/wiki?curid=47844", "title": "Oktáv", "text": "Oktáv\n\nOktáv (z lat. \"octavus\" osmý) je v katolické liturgii týden slavení po velkém svátku, vrcholící osmým dnem. Označení \"osmý\" se přeneslo na celý týden mezi vlastním svátkem a oktávem. \n\nAž do liturgické reformy po Druhém vatikánském koncilu měly oktáv všechny velké svátky. Jejich počet je nyní zredukován na dva: oktáv zůstal Vánocům a Velikonocům.\n\nV oktávu se všechny dny slaví jako svátek, při slavení eucharistie se zpívá Gloria a při denní modlitbě církve se čtením liturgie hodin se zpívá chvalozpěv Te Deum.\n\nObdobou oktávu ve východní církvi je oslava Velikonoc, která trvá také celý týden (resp. 8 dní). Oslava Vánoc trvá dva týdny, protože je zakončena svátkem Theofanie, kterému v západní tradici odpovídá slavnost Zjevení Páně.\n\n"}
{"id": "47845", "url": "https://cs.wikipedia.org/wiki?curid=47845", "title": "Godwinův zákon", "text": "Godwinův zákon\n\nGodwinův zákon je aforismus o internetových diskusích, který zní:\nTřebaže se to v zákoně neobjevuje výslovně, tradiční výklad říká, že jakmile se takové srovnání v diskusi objeví, příslušné diskusní vlákno skončilo a autor tohoto porovnání dotyčnou debatu prohrál. Obecně se však považuje za nevhodné takové porovnání bezdůvodně do diskuse vložit s cílem ji ukončit; takový pokus je také obvykle neúspěšný.\n\nZákon je pojmenován po Miku Godwinovi, který byl v době vzniku zákona právním poradcem Electronic Frontier Foundation. Zákon vznikl při Godwinově studiu memetiky – vědy o přenosu informací v kultuře (memů). Častý zvyk démonizovat v Usenetových diskusích oponenty přirovnáním jejich názorů k nacistickým se Godwinovi zdál být „zjednodušením jak nelogickým, tak urážlivým“. V roce 1990 pak Godwin formuloval svůj protiargument, který používal ve všech diskusích, kde se podobná srovnání objevila.\n\nPodle Richarda Sextona mohl zákon vzniknout formalizací příspěvku z 16. října 1989 \n\nTypickou námitkou proti Godwinovu zákonu je, že i přirovnání k Hitlerovi může být zcela platným diskusním argumentem. Například při debatě o kvalitách nějakého politika je možno tvrzení „Je to skvělý politik, vždyť zásadním způsobem pozdvihnul ekonomiku.“ zpochybnit odpovědí „Samotný fakt, že pozdvihnul ekonomiku, neznamená, že je skvělý politik – i Hitler pozdvihnul ekonomiku.“ Takové porovnání mohou mnozí považovat za přijatelné odvolání na Hitlera jako všeobecně známý extrémní případ, kterým lze vyvrátit univerzální platnost nějakého zobecnění.\n\nPodle obhájců Godwinova zákona však každé takové přirovnání obsahuje neoddělitelné množství emocí a z argumentu se stává útok ad hominem. Jelikož se k Hitlerovi váže příliš mnoho negativních významů, je jakékoli přirovnání k němu přehnané, možná s výjimkou jiných despotických diktátorů. Proto Godwinův zákon zakazuje i taková porovnání, která by se na první pohled mohla zdát snesitelná.\n\nTypická Godwinova odpověď na podobné námitky zněla, že Godwinův zákon neřeší, zda nějaké konkrétní přirovnání v konkrétní debatě je rozumné. Právě proto, že takové přirovnání v některých situacích může být platné, říká Godwin, je potřeba takové nadužívání podobných porovnání omezit. Jedině tak je možno zajistit, aby platná přirovnání tohoto druhu měla patřičný dopad.\n\n\n"}
{"id": "47852", "url": "https://cs.wikipedia.org/wiki?curid=47852", "title": "Tremolit", "text": "Tremolit\n\nTremolit (Hoffner, 1790), chemický vzorec CaMg[OH<nowiki>|</nowiki>SiO], je jednoklonný minerál ze skupiny klinoamfibolů.\n\nTvoří krystaly až 20 cm dlouhé, zrnité masy, pseudomorfózy a lemy kolem zrn amfibolů a pyroxenů, porfyroblasty, vějířovité a snopkovité radiálně paprsčité agregáty, také azbestovité až vatovité útvary (\"byssolit\") a celistvé masy (\"nefrit\").\nKrystaly tremolitu jsou jehlicovité až sloupcovité, protažené podle osy \"c\", bývají uspořádány rovnoběžně. Vzácněji jsou nacházeny krátce prizmatické nebo široce tabulkovité krystaly, ukončení krystalů bývá vzácné, také skeletovité krystaly. Na plochách tvaru \"m\"{110} bývá poměrně časté rýhování, způsobené kombinací tvarů {110} a {−1.1.0}. Dvojčata podle (100) bývají jednoduchá nebo polysyntetická.\nNa krystalech byly zjištěny tvary \"b\" {010}, \"a\" {100}, \"e\" {130}, \"m\" {110}, \"n\" {310}, \"z\" {021}, \"t\" {−2.0.1}, \"v\" {131}, \"i\" {−1.3.1}, \"r\" {−1.1.1}.\n\n\nTremolit se hojně vyskytuje v metamorfních a metasomatických horninách vznikajících na úkor karbonátových a ultrabazických hornin, často za spolupůsobení postmagmatických hydrotermálních roztoků podle trhlin a na kontaktech hornin různého chemického složení. Tremolit bývá zatlačován mastkem do vzniku plných pseudomorfóz; vzácněji antigoritem nebo chryzotilem, také do plných pseudomorfóz; agregáty kalcitu, slídy a křemene; skapolitem. V zóně hypergeneze zjištěno zatlačování tremolitu nontronitem.\n\n\n"}
{"id": "47855", "url": "https://cs.wikipedia.org/wiki?curid=47855", "title": "Megmet", "text": "Megmet\n\nMegmet je obchodní název fy Metra Blansko pro měřicí přístroj na měření velkých (izolačních) odporů (druh megaohmmetru). Ty zkouší velkými napětími (podle konstrukce 250, 500, 1000, 2500 V). Napětí se v něm indukuje točením kličkou. Jeho stupnice je značena od nuly do nekonečna (rozpojeno) ohmů. Používá se při revizích nebo k určení závady na kabelovém vedení.\n"}
{"id": "47858", "url": "https://cs.wikipedia.org/wiki?curid=47858", "title": "Punské války", "text": "Punské války\n\nPunské války (264–146 př. n. l.) je označení tří konfliktů mezi Římskou Republikou a Kartágem. Název je odvozen od pojmenování \"Poeni\", \"Puni\" (česky Punové), které Římané používali pro označení Kartaginců kvůli jejich fénickým předkům. Střetly se zde zásadně odlišné státní a vojenské koncepce: zatímco Řím byl republikou a římské vojsko se skládalo z občanů placených žoldem, v Kartágu panovala oligarchie a kartaginskou armádu tvořili převážně najatí cizí žoldnéři. Konečným výsledkem konfliktu obou mocností bylo zničení Kartága a dominantní postavení Říma v západním Středomoří.\n\nKdyž Římská říše dokázala v průběhu zhruba 150 let ovládnout Itálii po tvrdých bojích se Samnity a Sarmaty a porážce řeckých států na jihu Itálie, stala se Římská říše středomořskou mocností. Nebyla však mocností jedinou. Dalším městem, která se svou silou a významem mohlo rovnat Římu, bylo Kartágo, jehož obyvatele Římané nazývali Punny. Jak Kartágo, tak Řím měli snahu o hegemonii nad celým Středomořím a bylo jasné, že v případě války, která musela zákonitě vypuknout, bude vítěz pánem celého středomořského prostoru. Nakonec se záminkou k první ze tří válek stala Sicílie, o kterou s Kartágem již přes dvě století vedla řecko-kartaginské války sicilská města. Válka vypukla v roce 264 př. n. l.\n\nPříčinou první ze tří krvavých válek mezi těmito dvěma městy bylo obsazení italského města Messina syrakuským vládcem Agathoklem. Město požádalo o pomoc Kartagince i Římany, Kartaginci však dorazili o něco dříve. Když pak připluli i Římané, chtěli také za každou cenu Messině pomoci. Římský konzul Appius Claudius Caudex se dohodl s kartaginským velitelem, že se Kartaginci vrátí zpět. Vláda v Kartágu však brala velitelův ústup ve prospěch Římanů odsoudila a vyhlásila Římu válku. Její rozhodnutí bylo také ovlivněno napětím mezi městy, které trvalo již od roku 272 př. n. l., kdy se Kartaginci bez předchozího oznámení svým římským spojencům vylodili v Tarentu, aby toto město vysvobodili od řecké Pyrrhovy armády. Obecně se tedy dá říci, že hlavními důvody punských válek bylo mocenské soupeření, politická rivalita a nenávist, nikoli obavy z hospodářské vyspělosti Kartága.\n\nZprvu obléhalo Kartágo pod velením Hannóna již zmiňovanou Messinu, Římané je však od svého města odehnali a roku 262 př. n. l. se po půlročním obléhání zmocnili nejvýznamnějšího města Kartaginců na Sicílii - Akragantu. Na souši tedy vítězil Řím, moře bylo však doménou Kartaginců. Hannón vysílal své lodě na římská pobřeží, kde plenily a bránily Římu v posunu posil. Římané se tedy rozhodli utkat se s Kartágem i na moři. K tomu poprvé došlo v roce 260 př. n. l. u Liparských ostrovů, kde však Řím utrpěl rychlou porážku. Brzy nato, v bitvě u Mylae, již ale římské loďstvo zvítězilo, a nedlouho poté, v roce 256 př. n. l., porazil Řím kartaginské lodě také v bitvě u Eknomu. Jednalo se o největší námořní bitvu v dějinách lidstva. Z celkem 350 kartaginských lodí jich Římani 30 potopili a 64 zajali a dohromady se zde utkalo na 300 tisíc mužů. Těsně před obléháním Kartága ale na římské jednotky nečekaně zaútočil spartský vojevůdce Xanthippus najatý Kartágem a roku 255 př. n. l. římské vojáky drtivě porazil. O čtrnáct let později zase římané porazili Kartagince v bitvě u Aegatských ostrovů a Kartágo se definitivně vzdalo, muselo opustit všechna svá území na Sicílii a zaplatit přes 83 tun stříbra.\n\nPo porážkách z první punské války bylo Kartágo finančně téměř zruinované. Nemělo ani na zaplacení a udržení vlastní armády, takže již v roce 241 př. n. l. došlo k povstání žoldnéřů a otroků, které trvalo 3 roky. Potlačil ho až jeden z kartaginských vůdců – Hamilkar. Ten se pak se svým oponentem Hannónem výjimečně shodl na jedné věci – totiž že je třeba Římu vyhlásit novou válku a konečně zvítězit. Hamilkar tedy zmobilizoval veškeré finanční prostředky, sestavil novou armádu a vydal se na severozápadní cíp Afriky. Odtamtud se přeplavil na sever do dnešního Španělska, kde dobyl velkou část území. Po osmi letech strávených v této nové kolonii však nečekaně zemřel. Nastoupil pak za něj jeho zeť Hasdrubal Sličný, který dobyl další území a na jihovýchodním pobřeží Pyrenejského poloostrova založil Nové Kartágo. Daně z podmaněných území pak brzy vrátily Kartágu jeho dřívější moc a peníze, takže již bylo konečně plně připraveno na novou válku s Římany. Roku 221 př. n. l. padl nečekaně i Hasdrubal, čímž se velení ujal Hamilkarův syn Hannibal.\n\nKdyž se Hannibal ujal vrchního velení, dobyl roku 220 př. n. l. se svou (tehdy již zase velmi silnou) armádou město Saguntum, jež mělo s Římem spojeneckou smlouvu. Řím byl ale oslaben válkami s Galy, a proto jen vyslal do Kartága posly, kteří žádali o vydání Hannibala k potrestání. Kartágo však hrdě odpovědělo vyhlášením války. Na jaře roku 218 př. n. l. pak vyrazil Hannibal z Nového Kartága na sever. Jeho armáda čítala 50 000 mužů pěchoty, 9 000 jezdců a 37 válečných slonů, při přechodu Alp a Pyrenejí zahynulo 33 000 mužů přivyklých obtížím pod africkým sluncem, ne však sněhu, dravé zvěři, pralesům a terénu velehor bez cest a mostů. Brzy dosáhli Pyrenejí a překročili řeku Rhônu. V Itálii jim pomohli Galové, nespokojeni s nadvládou Říma.\n\nU řek Ticin a Trebia se ho Římané marně pokusili zastavit. Přestože při pochodu přes Pyreneje a Alpy ztratil Hannibal přes polovinu svých vojáků, v létě roku 216 př. n. l. se s Římany střetl ve světově proslulé bitvě u Cann. Římané zde měli 80 000 pěšáků a 6000 jezdců, v čele jízdy pak stanuli dva římští konzulové – Gaius Terentius Varro a Lucius Aemilius Paulus. Paulus se však nakonec k boji neodhodlal. Varro proto hned ráno v den bitvy rozestavěl své jednotky do šiku a dal rozkaz k útoku. Hannibalovi vojáci zaujali rozestavění ve tvaru půlměsíce a uprostřed bojů pak římské vojáky napadli ze stran. V této kruté bitvě padlo na 70 000 římských vojáků. Na jaře roku 211 př. n. l. se pak v ulicích Říma začalo rozléhat: „Hannibal před branami!“\n\nHannibalovo přiblížení se k Římu vyvolalo ohromnou paniku. Senát zakázal pozůstalým vdovám po padlých vojácích truchlit a povolal do zbraně všechny muže starší 17 let. Udělil také amnestii 6000 otroků a začlenil je do armády. Již roku 210 př. n. l. dobyli Římané poslední kartaginské město na Sicílii, Akragás, rok nato se zmocnili Tarentu, jenž byl Hannibalovým hlavním opěrným bodem v Itálii. Situace se tedy opět dostala pod kontrolu Římanů, protože v roce 209 př. n. l. se jim podařilo dobýt také Nové Kartágo. V roce 204 př. n. l. se vylodili u africké Utiky.\n\nHannibal tak musel rychle na pomoc Kartágu a na jaře roku 202 př. n. l. se s Římany utkal v bitvě u Zamy (asi 150 km jihozápadně od Kartága). Zde utrpěl rozhodující porážku. Publius Cornelius Scipio pak nadiktoval Kartágu mír. Muselo se vzdát ve prospěch Říma všech území mimo Afriku, vydat všechny lodě a postupně ve splátkách rozložených do 50 let splatit 10 000 talentů (262 tun stříbra). Moc Kartága tak byla zlomena.\n\nDalším důsledkem tvrdých podmínek míru bylo, že africký spojenec Říma, numidský král Massinissa, který Římanům pomohl v bitvě u Zamy, mohl téměř volně zabírat kartaginská území. To Kartágo vyprovokovalo a odvážilo se na další numidské požadavky a zabírání svého území odpovědět protiútokem (151 př. n. l.) Řím to kvalifikoval jako porušení mírové smlouvy a roku 149 př. n. l. vypověděl Kartágu novou válku. Hned poté ale Kartaginská státní rada vyslala do Říma posly s omluvou, a že se opět podřídí požadavkům Říma. Konzul Lucius Marcius Censorinus tedy přikázal, aby Kartaginci vydali své zbraně, což učinili. Další podmínka nicméně zněla, aby své město neprodleně zbourali s tím, že si na místě vzdáleném minimálně 10 mil od moře mohou vybudovat město nové. Je jasné, co takovýto požadavek vyvolal. Kartágo uzavřelo své hradby a začalo ve velkém vyrábět zbraně, do armády se začala hlásit naprostá většina jeho obyvatel.\n\nRoku 149 př. n. l. vyslal Řím na území Kartága armádu, která byla rozdělena na několik částí, během následujících dvou let utrpěla několik menších porážek a trpěla v důsledku epidemií. Rozhodující akce vojsko podniklo až pod velením konzula Publia Cornelia Scipiona Aemiliana. Ten se svým loďstvem zablokoval kartaginský přístav a začal město obléhat. Kartágo bylo na více než rok odříznuto od okolního světa, jen se svými vlastními zásobami. Když pak Kartaginci na jaře roku 146 př. n. l. nabídli Římanům mír, usoudil Aemilianus, že nastal ten pravý čas k útoku. Šest dní a šest nocí zuřily boje ve městě, až římské legie dobyly hrad Byrsu. Osud Kartága byl navždy zpečetěn. Přeživší obyvatelé byli prodáni do otroctví, město zmizelo z povrchu země. Bylo údajně dokonce posoleno a prokleto, aby nikdy více nemohlo být obnoveno.\n\nVýsledkem válek bylo zničení Kartága a hegemonie Říma, který zcela ovládl většinu Středomoří, včetně Hispánie, Sicílie a Řecka. Římané dlouho považovali války s Kartágem za nejtěžší, jaké kdy vedli, teprve na sklonku existence římské říše bylo toto vnímání potlačeno katastrofálními porážkami a rozpadem země. Navíc díky zániku samotného města zanikla i kartaginská kultura, která byla posledním zástupcem kultury Féničanů a také téměř zanikla féničtina, ale zachovalo se fénické písmo, které dalo základ písmu řeckému a také latince.\n\nPřes všechna předchozí utrpení Kartágo navěky nezahynulo. Sto let po jeho zničení ho dal znovu vybudovat Gaius Julius Caesar, ovšem již jako město římské. Brzy nato také nabylo svého dřívějšího obchodního významu. Udržela se i punská řeč, mluvil jí např. císař Septimius Severus. Po Foiničanech a Římanech se v něm vystřídali Vandalové, Byzantici, Turci, Španělé, Francouzi a roku 1943 v něm měl svůj stan generál Eisenhower. Natrvalo se v něm pak usadili Arabové a dnes tvoří jednu z nejnavštěvovanějších oblastí Tuniska.\n"}
{"id": "47863", "url": "https://cs.wikipedia.org/wiki?curid=47863", "title": "Vodní doprava", "text": "Vodní doprava\n\nVodní doprava je druh dopravy, který je zajišťován plavbou po vodních tocích (zejména řekách), umělých i přírodních jezerech, mořích, oceánech i umělých plavebních kanálech a průplavech, a to na vodní hladině nebo pod hladinou. Také sem zařazujeme plavidla na vzduchovém polštáři, tedy vznášedla pohybující se nad vodní hladinou.\n\nSouhrnný název pro vodní dopravní prostředky a jiné řiditelné plovoucí objekty je plavidla. Plavidlem bývá nejčastěji loď, ale je jím například také vor nebo ponorka.\n\nVodní (lodní) dopravu lze rozdělit na\n\nZvláštním druhem dopravy oproti dálkové dopravě nebo podélné říční dopravě jsou přívozy, které slouží k přepravě napříč vodním tokem. Obdobná (zpravidla námořní) doprava na kratší vzdálenosti například přes průliv, přes řeku v jejím ústí nebo na blízký ostrov se nazývá trajekt. Trajektem byla i loď Estonia.\n\nPokud dochází k dopravě osob nebo nákladů podél pobřeží, nazýváme takovou dopravu příbřežní nebo také kabotážní.\n\nVoroplavba je efektivní způsob svážení vytěženého dřeva po vodě a má dávnou tradici i v Čechách, zejména na Vltavě. Znemožňuje ji však regulace toku a výstavba přehrad.\n\nMístní vodní doprava může být také součástí systému městské dopravy nebo integrovaného dopravního systému.\n\nPlavidla dnes bývají většinou poháněna dieselovými motory, které vystřídaly v minulosti hojně používané parní stroje. Jiný způsob pohonu jsou plachty, které se dnes používají ke komerčním účelům už jen v zemích třetího světa, v rozvinutých zemích slouží spíše k rekreačnímu a sportovnímu jachtingu případně k základnímu výcviku námořníků.\n\n"}
{"id": "47872", "url": "https://cs.wikipedia.org/wiki?curid=47872", "title": "Trest (výchovný prostředek)", "text": "Trest (výchovný prostředek)\n\nTrest jako výchovný prostředek je společně s odměňováním tím nejstarším a nejčastěji používaným. Je to „takové působení (rodičů, učitelů, vychovatelů, ale také sociální skupiny) spojené s určitým chováním, které\n\nCílem trestání je modifikace chování směrem od nežádoucího k žádoucímu, a to ve shodě s logikou, že chování, za které je dítě trestáno, se postupně zeslabuje, až jednou úplně vymizí (může samozřejmě zmizet po jediném trestu).\n\nTrestů je užíváno především ve dvou formách: fyzické a psychické (odepření lásky, kladného emočního vztahu, chladné, odměřené chování k dítěti, výčitky atd.). Obě formy přitom mohou být v extrémních případech prostředky týrání dítěte.\n\nZmiňme nejprve jeho pozitivní dopady a funkce trestu:\n\nPodstatně pestřejší jsou rizika a možné negativní dopady používání trestů. Zde je největším nebezpečím fakt, že jde často velmi obtížně předvídat účinky trestů. Jak zmiňuje Čáp – stejný trest může u jednoho dítěte vyvolat žádoucí nápravu, u druhého však pouze povrchní poslušnost při skrytém nesouhlasu, u třetího vyvolá deprese a snižuje jeho kladné a tolik potřebné pozitivní hodnocení a u čtvrtého vyvolá jen negativismus a jeho nežádoucí chování jen posílí. Zmiňme zde nejběžnější a nejzávažnější rizika a negativní dopady trestů:\n\nJak trestat tak, aby trest splnil svou nápravnou funkci bez negativních důsledků? Především je nutné, aby dítě vědělo, za jaký konkrétní čin je trestáno. Čáp např. zmiňuje příklad trojího potrestání za jedinou věc, kdy dítě nejdříve za nějaký přestupek proti školnímu řádu potrestá učitelka (už třeba jen tím, že tento přestupek oznámí rodičům), následně jej potrestá matka a o víkendu jej potrestá ještě otec, pracující mimo bydliště a přijíždějící pouze na víkendy. Nehledě na to, že je dítě trestáno přehnaně, tak si zřejmě zpožděný otcův trest vyloží spíše jako nevraživost ke své osobě, než jako spravedlivý trest za starý školní přestupek. S tím souvisí také školní „trest“ v podobě vysvědčení, které je podle Fontany dosti problematickým prostředkem (což si však mnoho učitelů neuvědomuje). Není totiž dostatečně konkrétní, takže dítě je často za špatné známky rodiči trestáno, aniž by vědělo, co přesně dělalo špatně. (Trojka z matematiky může být třeba důsledkem toho, že rodiče nepomáhali dítěti v přípravě a v učení a nevěnovali mu dostatečnou pozornost; tak si to však rodiče zřejmě nikdy nevyloží.)\n\nZa druhé je pro účinné a vhodné trestání nutné, aby dítě vnímalo, že nedošlo ke ztrátě sympatie, lásky, důvěry k němu. Přiměřený fyzický trest spojený s celkovým pozitivním postojem k dítěti je něco zcela jiného, než fyzické trestání vycházející z agrese trestajícího a provázené jeho zavrhujícím postojem a lhostejností k dítěti – takže stejný fyzický trest může mít úplně protichůdné dopady. Totéž platí o psychickém trestání, i když zde jde spíše o délku trvání psychického trestu. Rodič si může dovolit na určitou dobu odepřít dítěti lásku, pozornost, může mu něco vyčíst – nic z toho by však nemělo trvat příliš dlouho a měly by to být jen výjimečné situace v celkově pozitivním vztahu rodiče k dítěti. Dítě by totiž mělo vždy vnímat, že trest a s ním spojené odsouzení se týká jeho konkrétního chování, a ne jeho osoby.\n\nZmiňme také starou výchovnou „trestající“ metodu, kterou J. J. Rousseau nazval zákonem přirozených následků. V této metodě jde o to, že je dítě konfrontováno s bezprostředními následky svých činů a že trest nepřichází od vychovávající osoby, ale přirozeně z prostředí. Na význam toho zákona ve školství poukázala před léty Susan Isaacsová – když si např. „malé děti hrály s hračkami poté, co byly zavolány k obědu, nikdo je od hry neodháněl. Když však potom přišly ke stolu, zjistily, že jídlo vychladlo nebo že už nemohou dostat přidáno“ (dle Fontana 1997, s. 356). Nebo když Rousseauův Emil rozbil okno, musel spát v chladném pokoji. Nebo když mladistvý řidič malého motocyklu povalí chodce, uloží se mu po dobu několika nedělí a svátků pracovat jako sanitář na oddělení, kde se soustřeďují osoby zraněné při dopravních nehodách. Při této metodě je třeba jen dbát na to, aby přirozený trest následoval bezprostředně po nežádoucím chování a aby je dítě také jako přirozený důsledek chápalo. Proto např. když dítě něco rozbije, mělo by být ponecháno bez rozbitého předmětu jen po určitou přiměřeně dlouhou dobu, jinak tento trest začne chápat jako pomstu vychovatele.\n\nZa nahrazení trestů \"přirozenými důsledky\" nesprávného jednání se staví také psychologové, kteří jsou autory knihy o výchově Respektovat a být respektován. Tyto důsledky by podle nich měly na děti dopadat v takové míře a podobě, aby to zvýšilo jejich kompetentnost samostatně a účinně zvládat podobné situace v budoucnu nebo jim předcházet.\n\nRozdíly mezi tresty a přirozenými důsledky:\n\n"}
{"id": "47881", "url": "https://cs.wikipedia.org/wiki?curid=47881", "title": "Veselý kopec", "text": "Veselý kopec\n\nNázev Veselý kopec čí Veselý Kopec má více míst:\n"}
{"id": "47884", "url": "https://cs.wikipedia.org/wiki?curid=47884", "title": "Gruzínská hymna", "text": "Gruzínská hymna\n\nTavisupleba (gruzínsky თავისუფლება) neboli česky \"Svoboda\" je název nynější státní hymny Gruzie, schválené gruzínským parlamentem 23. dubna 2004 a zavedené do užívání v září téhož roku. Její předchůdkyněmi byly písně \"Dideba zecit kurteuls\" (Chvála nebeskému žehnateli), užívaná v letech 1918 až 1920 a 1990 až 2004, a \"Idide marad, čveno samšoblov\" (Navěky sláva tobě, vlasti má), hymna Gruzínské SSR od roku 1946 do roku 1990.\n\nV únoru 2004 dal gruzínský prezident Michail Saakašvili vypsat soutěž na novou státní hymnu, jejíž melodie by se méně podobala hymně německé. Bezprostřední příčinu k tomu zavdala příhoda z jeho státní návštěvy v Německu, kdy si německý kancléř Gerhard Schröder obě hymny spletl. Slova vítězné písně napsal Davit Maghradze (დავით მაღრაძე), hudba pochází z oper \"Abesalom a Eteri\" (აბესალომ და ეთერი, 1919) a \"Daisi\" (დაისი, 1923)\npředního gruzínského skladatele Zakarii Paliašviliho (ზაქარია ფალიაშვილი). Autorem úpravy do podoby státní hymny je Ioseb Kečakmadze (იოსებ კეჭაყმაძე).\n\n\n"}
{"id": "47886", "url": "https://cs.wikipedia.org/wiki?curid=47886", "title": "Stenkil", "text": "Stenkil\n\nStenkil byl švédský a král od roku 1060 až do své smrti v roce 1066. Byl to první švédský vládce z rodu Stenkilů. Pravděpodobně pocházel z Västergötlandu. \"Hervarar saga\" tvrdí, že jeho otcem byl Ragnvald (nejspíš kníže Stareje Lagody Ragnvald Ulfsson) a matkou Astrid Njalsdotter.\n\nPo smrti Emunda Gammala v roce 1060 byl králem zvolen právě Stenkil, který se s předchozí vládnoucí dynastií spojil sňatkem s Emundovou dcerou Ingamoder Emundsdotter. Jejich syny byli pozdější králové Halsten Stenkilsson a Inge I., spekuluje se o tom, že Stenkilovými potomky byli i jeho nástupce Erik Stenkilsson a Erik Pohan, kteří spolu po Stenkilově smrti bojovali o trůn.\n\nStenkil se nejvíc proslavil tím, že tvrdě bojoval proti pohanství. Měl také pověst skvělého lukostřelce.\n"}
{"id": "47889", "url": "https://cs.wikipedia.org/wiki?curid=47889", "title": "Franz Beckenbauer", "text": "Franz Beckenbauer\n\nFranz Beckenbauer (* 11. září 1945) je známý německý fotbalista, trenér a manažer, přezdívaný „der Kaiser Franz“ („císař Franz“) díky svému skvělému hernímu stylu, svým vůdcovským schopnostem a dominanci na hřišti. Je dvojnásobným držitelem Zlatého míče pro nejlepšího evropského fotbalistu (1972, 1976). V letech 1966, 1968, 1974, 1976 získal v Německu ocenění Fotbalista roku. Pelé ho roku 2004 zařadil mezi 125 nejlepších žijících fotbalistů.\n\nNarodil se v Mnichově-Giesingu a začal hrát fotbal v SC Mnichov 06. Ve čtrnácti letech přišel do juniorského týmu Bayernu Mnichov. Za amatéry Bayernu debutoval v červnu 1964 v Regionalliga Süd a v roce 1965 se dostal do Bundesligy. Poprvé si zahrál za národní tým v září 1965 a na prvním mistrovství světa si zahrál o rok později. Bayern brzy začal být silným klubem v nové německé lize, v sezóně 1966-67 vyhrál německý pohár a úspěchu dosáhl také v Poháru vítězů pohárů v roce 1967. V sezóně 1968/69 se jeho kapitánem stal Beckenbauer a hned přivedl svůj klub k prvnímu ligovému titulu. V této době zkoušel post libera, na kterém začal hrát novým způsobem, a stal se tak asi největším představitelem útočné hry stoperů.\n\nV roce 1971 se stal kapitánem národního týmu. Následujícího roku vyhrálo Západní Německo Mistrovství Evropy, když ve finále porazilo výběr Sovětského svazu 3:0. Mistrovství světa 1974 se uskutečnilo v Západním Německu a Beckenbauer přivedl svůj tým k vítězství, když porazil favorizované Nizozemsko, které mělo v sestavě Johana Cruijffa. Také v Bayernu byl Beckenbauer úspěšný, klub vyhrál v letech 1972–1974 tři ligové ročníky za sebou, a také udivující hattrick tří po sobě jdoucích vítězství Poháru mistrů (1974–1976).\n\nV roce 1976 prohrálo Západní Německo ve finále Mistrovství Evropy a roce 1977 Beckenbauer přijal lukrativní nabídku, aby hrál v North American Soccer League za tým New York Cosmos. Za tento klub hrál až do roku 1981, za dobu jeho působení vyhrál klub třikrát Soccer Bowl. S fotbalem skončil roku 1984 po působení v Hamburger SV a poslední sezóně v Cosmos. Beckenbauer nastoupil v Bundeslize ke 424 zápasům a nastřílel 44 gólů, v reprezentaci odehrál 103 zápasů a vstřelil 14 gólů.\n\nPo svém návratu do Německa přijal místo trenéra národního týmu jako náhrada za nevýrazného Juppa Derwalla a hned v roce 1986 se s tímto nepřesvědčivým týmem dostal do finále s Argentinou, které však prohrál. V roce 1990 vedl poslední západoněmecký tým před sjednocením na mistrovství světa a vyhrál ho, když ve finále porazil Argentinu. Stal se tak spolu s Mariem Zagallem, a Didierem Deschampsem jedním z pouhých tří lidí, kterým se podařilo vyhrát Mistrovství světa jako hráči i jako trenérovi.\n\nBeckenbauer roku 1990 přijal místo v Olympique de Marseille, ale hned následující rok odešel. V roce 1992 se vrátil do Bayernu a v roce 1994 se stal jeho prezidentem. Roku 1998 se stal viceprezidentem Německého fotbalového svazu (DFB).\n\nBeckenbauer je považován za jednoho z nejlepších hráčů všech dob. V roce 2004 byl zvolen druhým nejlepším evropským fobalistou za posledních 50 let.\nNa Mistrovství světa ve fotbale 1966, 1970 a 1974 odehrál 18 zápasů a vstřelil 5 branek.\n\n"}
{"id": "47897", "url": "https://cs.wikipedia.org/wiki?curid=47897", "title": "Budyně", "text": "Budyně\n\nBudyně je malá vesnice v okrese Strakonice v Jihočeském kraji. Sídlo, jímž protéká Bílský potok, se rozkládá v Bavorovské vrchovině, zhruba 2,5 km severně od Bavorova a 7,5 km západně od Vodňan. Skrze Budyni prochází silnice II/140, spojující Bavorov a Písek.\n\nKatastrální území obce má rozlohu 214 ha a žije zde obyvatel.\n\nPrvní písemná zmínka pochází z roku 1334.\n\n"}
{"id": "47904", "url": "https://cs.wikipedia.org/wiki?curid=47904", "title": "Erik Stenkilsson", "text": "Erik Stenkilsson\n\nErik Stenkilsson byl uchazečem o švédský trůn v letech 1066–1067, po smrti krále Stenkila, začal vládnout po jeho smrti. Jeho soupeřem byl Erik Pohan. Proti sobě pak rozpoutali boj, ve kterém ale oba padli.\n\nAdam z Brém je jediným zdrojem, který uvádí tyto dva soupeřící Eriky. To, že byl synem Stenkila (jak naznačuje i jeho přídomek), stejně jako pohanská víra jeho soupeře v boji o trůn, je tedy pouze dohad. Erik Stenkilsson je někdy označován také jako Erik VII. To je však až pozdější vymoženost z doby Erika XIV. (1560–1568). On a jeho bratr Karel IX. (1604–1611) přijali toto číslování na základě fiktivních švédských dějin. Počet švédských vládců jménem Erik před Erikem XIV. není přesně známý.\n\nVládcem země se po smrti obou Eriků stal Halsten Stenkilsson.\n"}
{"id": "47905", "url": "https://cs.wikipedia.org/wiki?curid=47905", "title": "Vor", "text": "Vor\n\nVor, zastarale také plť, je plavidlo sestavené z dřevěných klád a sloužící k jejich dopravě po proudu řeky nebo umělého kanálu. Vory byly kromě dopravy dřeva používány i k dopravě dalších nákladů a osob po proudu řeky. Vor patří k nejstarším lidským dopravním prostředkům.\n\nSlovo pramen (zřejmě z německého \"Prahmenflößerei\" – voroplavba) se používalo někdy pro jednotlivé desky (vor), jindy pro celé jejich soupravy. Ve středověkých listinách ze 14. století byl vor nazýván také plt (výraz plť se pro vor užívá dodnes ve slovenštině). \n\nVory se při přepravě často svazovaly za sebe, takže celková délka soupravy mohla dosahovat na dolním toku až téměř 300 metrů. Na středním toku Vltavy se vory spojovaly až do délky kolem 150 metrů. \n\nVory se sestavovaly nebo převazovaly na vazištích čili splazech. Klády nashromážděné na vazištích se nazývaly plavučina. Rozlišovaly se různé standardní délky klád – například šesták, sedmák, dvanáctka, vosumnáctka. Ke svazování se používaly vořiny, houžve z mladých větví a kmínků změkčených napařením. Na některých vazištích (například v Praze) je připravovali specializovaní houžvaři. Na výtoních se z nich pak vytnutím stanoveného podílu dřeva vybírala naturální daň (jako obdoba mýtného). \n\nVory se stavěly podle poměrů na příslušné řece a podle velikosti toku, například ve vazišti Babice se vory z Lužnice a Nežárky převazovaly na vltavský způsob. \n\nVory byly používány i k námořní dopravě. \n\nPodle teorie Thora Heyerdahla sloužily vory i k osidlování tichomořských ostrovů plavbou z Jižní Ameriky. Pro ověření své teorie postavil Heyerdal podle indiánského vzoru v roce 1947 balzový vor Kon-Tiki a na něm podobnou plavbu úspěšně uskutečnil. Podle pozdějších genetických výzkumů ale osidlování Tichomoří probíhalo patrně směrem z Asie.\n\n"}
{"id": "47912", "url": "https://cs.wikipedia.org/wiki?curid=47912", "title": "ADHD", "text": "ADHD\n\nADHD (zkratka anglického „Attention Deficit Hyperactivity Disorder“) – hyperkinetická porucha (HKP), \"porucha pozornosti s\" \"hyperaktivitou,\" patří mezi neurovývojové poruchy. Tato porucha se projevuje již od raného dětství, nejvíce však ve školním věku, kdy postihuje 3–7% dětí. Ve 40–50 % případů přetrvává do dospělosti a vyskytuje se u 4–5 % dospělých. Spíše než hyperaktivita se v tomto období objevují pocity vnitřního neklidu, převládá impulzivita a poruchy pozornosti.\n\nPro ADHD se dříve používaly diagnózy LDE (\"lehká dětská encefalopatie\") či LMD (\"lehká mozková dysfunkce\"), které se snažily vystihnout etiologii. Aktuálně používané označení syndromu vychází z popisu projevů této poruchy.\n\nNa vzniku ADHD se přibližně ze 75 % podílí dědičnost. Je přibližně třikrát častější u chlapců než u dívek. Prozatím bylo objeveno již několik genů spojených s poruchou. V ostatních případech při vzniku poruchy přispívá různou měrou problémové těhotenství, prenatální vystavení alkoholu a tabákovému kouři, předčasný porod s výrazně nižší vahou novorozence, expozice olovu a poranění prefrontální kůry v mozku po porodu. Podle některých názorů má na vznik a rozvoj hyperaktivity vliv nadměrné užívání přídatných látek, zejména brilantních barviv, jako je např. tartrazin (E 102) nebo chinolinová žluť (E 104) (od 20. července 2010 mají výrobci v ČR povinnost uvádět v případě, že výrobek obsahuje tato barviva, na obalu upozornění \"„může nepříznivě ovlivňovat činnost a pozornost dětí“\"). Nadměrné sledování televize nebo špatné zvládání dítěte rodiči nejsou výzkumem potvrzeny jako příčiny. Symptomy ADHD se mohou prohloubit u dětí užívajících léky na epilepsii v důsledku vedlejších účinků, které jsou však napravitelné. ADHD je porucha typická neurovývojovým opožděním s odchylkami ve vývoji centrální nervové soustavy a porušenou regulací na úrovni neurotransmiterových systémů (noradrenergního a dopaminergního). Tím jsou pak ovlivněny všechny kognitivní funkce. Vyšetření MRI (magnetickou rezonancí) prokazuje zmenšený objem mozku, mozečku, bazálních ganglií vpravo a corpus callosum vpravo. ADHD jsou také vysoce rizikovým faktorem pro vznik dalších psychiatrických poruch.\n\nADHD patří mezi nejprobádanější duševní a emociální poruchy. Existuje pro ni více léčebných postupů účinnějších pro větší počet lidí než v kterékoliv jiné oblasti psychiatrie.\n\nJako základní vlastnosti typické pro lidi s ADHD je možné uvést:\n\n\n\n\nČasto pak může být ADHD doprovázena jevy, jako jsou noční děsy, deprese a úzkost, neuznávání autorit atd.\n\nADHD nemá žádnou souvislost s inteligencí jedince (i když v důsledku snížené pozornosti bývají školní výsledky horší).\n\nADHD se většinou nevyskytuje osamoceně. Uvádí se, že 44 % dětí s ADHD trpí další psychickou poruchou (například nějakým typem specifické poruchy učení, jako je například dyslexie (porucha čtení), dysgrafie (porucha psaní), dysortografie (porucha pravopisu), dyskalkulie (porucha matematických schopností) atd.) a 32 % až dvěma poruchami. Podstatné na ADHD je, že není specificky zaměřena, ale ovlivňuje celkově veškeré chování a hraje zásadní roli v rozhodovacím procesu.\n\nADHD je typickým příkladem tzv. multifaktorově podmíněné poruchy. Mezi možné příčiny vzniku se řadí biologické/fyziologické příčiny (mezi nimi např. zdravotní komplikace v těhotenství matky nebo při porodu, užívání psychofarmak, drog, kofeinu a nikotinu v průběhu těhotenství, vliv se přisuzuje také stravě, znečištěnému životnímu prostředí) a dědičnost. Molekulární biologie prokázala řadu kandidátních genů podílejících se na vzniku hyperkinetické poruchy, které jsou v současné době podrobně studovány. Zvažovány jsou i některé další možné příčiny.\n\nShrnutí ve vztahu ke školní praxi by pak bylo, že dítě s ADHD bývá často inteligentnější, než by odpovídalo jeho studijním výsledkům. Ohledně přístupu je třeba volit strategie, které pomohou eliminovat nedostatky pozornosti a impulzivitu. Důležité je nekonfliktní prostředí, podněty pro zapamatovaní, síťovaní poznatků, motivace, spíše kratší úkoly, možnost vybití atd. Další zásady jsou:\n\n\nJak postupuje vývoj (jedince) v morální oblasti, kognitivní oblasti a jak se vžívají jednotlivé vzorce chovaní, obvykle se projevy ADHD dostávají pod kontrolu. Nemusí to být ovšem podmínkou.\nMartha Lomeland se ve studii \"ADHD – Substance Misuse and Treatment\" (2005) zabývá výskytem ADHD mezi zločinci s recidivou a narkomany.\n\nFarmakoterapie\n\nPodle mezinárodní klasifikace nemocí, verze 10 se porucha ADHD řadí mezi hyperkinetické poruchy (F90). Zde je charakteristika této skupiny obecně, poté konkrétně:\n\nF90.0 Porucha aktivity a pozornosti\n\nF90.1 Hyperkinetická porucha chování\n\nF90.8 Jiné hyperkinetické poruchy\n\nF90.9 Hyperkinetická porucha NS [NS = nervový systém]\n\n\n\n"}
{"id": "47915", "url": "https://cs.wikipedia.org/wiki?curid=47915", "title": "Dějiny Moravy", "text": "Dějiny Moravy\n\nDějiny Moravy popisují minulost středoevropské historické země Morava, která je spolu s Čechami a částí Slezska součástí dnešní České republiky a Evropské unie. Včetně svých enkláv ve Slezsku má rozlohu asi 22 713 km² a žije v ní přibližně 4,2 milionů obyvatel. \nPočátkem 9. století se objevují dvě knížectví, které spolu vedou politický boj – Moravské knížectví s centrem v jihomoravských Mikulčicích, sídle knížete Mojmíra, a Nitranské knížectví se střediskem v Nitře na jihozápadě dnešního Slovenska, kde sídlil kníže Pribina. Roku 833 se knížeti Mojmírovi podařilo Pribinu z Nitry vypudit, připojil jeho knížectví ke svému a tento krok je označován za vznik Velkomoravské říše. Mojmír se stal prvním velkomoravským panovníkem. \nDějiny území Moravy se počínají v pravěku, lidmi bylo osídleno od starších čtvrtohor. Z doby mladého paleolitu pochází světově unikátní moravské nálezy (kultura pavlovienu).\n\nSnad nejslavnější období moravských dějin přichází v 9. století, kdy území Moravy vstupuje do světla historických pramenů jako politicky i kulturně významná oblast Evropy. V této době bylo na území Moravy a území dnešního západního Slovenska jádro státu západních Slovanů, tzv. Velké Moravy. \n\nPo pádu Velké Moravy se základ budoucí státnosti přenesl do okolních center (polské Hnězdno, uherská Ostřihom, česká Praha), ale Morava zůstala politicky i kulturně významnou oblastí a její dějiny zůstaly specifickými i poté. Po téměř trvalém připojení ke středověkému státu Přemyslovců na počátku 11. století je Morava spojena s osudy Čech a dalších českých zemí, spolu s nimiž je součástí Svaté říše římské. Na konci 12. století vzniká Moravské markrabství, v němž postupně vládnou především Přemyslovci, Lucemburkové a Habsburkové z titulu moravských markrabat.\n\nJako zcela suverénní země vystupuje stavovská Morava v 16. a na začátku 17. století. Roku 1749 byl zrušením České dvorské kanceláře ve Vídni zrušen hlavní společný úřad zemí Koruny české, Morava byla jednou ze zemí centralizované habsburské monarchie. Moravské markrabství existuje až do roku 1918. I v rámci Československa byla Morava (Země moravskoslezská) do značné míry autonomní zemí (s vlastním zemským prezidentem), která byla protiprávně zrušena na počátku komunistické totality roku 1949.\n\n\nÚzemí Moravy zřejmě zmiňuje Herodotos ve svých Dějinách, tehdy na Moravě žili keltští Volkové-Tektoságové;\n\nNa počátku 1. století po Kristu vystřídali Kelty na Moravě Germáni, kmenový svaz Svébů, na Moravě sídlil především kmen Kvádů. Morava byla v bezprostředním kontaktu s Římskou říší.\n\n179 – římská vojska císaře Marca Aurelia zakládají tábory hluboko na Moravě (Hradisko u Mušova), Olomouc – Neředín a další. \nVlivem vpádu Hunů kolem r. 400 Svébové Moravu opustili, po nich různě dlouhou dobu Moravu obývaly germánské kmeny Herulů, Gepidů, Rugiů a Langobardů. Langobardi jako poslední Germáni opustili střední Evropu a tím i Moravu roku 568.\n\nPrvní Slované se na Moravu dostali v první polovině 6. století, jejich příliv však zesílil až po postupném odchodu Langobardů. V přibližně stejné době do panonské nížiny přišli ze střední Asie kočovní Hunové.\n\n623 Franský kupec Sámo se ujal vedení slovanského odboje proti Avarům. Pod jeho velením dosáhli Slované úspěchu, proto si ho zvolili za svého vůdce. Sámovu svrchovanost uznávali Slované Čech či Rakouska, jeho moc však na Moravu zasahovat nemusela. Sámovo panství bylo volné kmenové seskupení, které se po jeho smrti (asi 658) rozpadlo. Samo o sobě se nestalo základem nějakého slovanského raně středověkého \"státu\", je však možné, že v jeho jádru, tedy na Moravě, přetrvaly politické tradice, které urychlily vývoj státu v následujících obdobích.\n\n822 První zmínka o Moravanech. Moravské poselstvo se zúčastnilo franského sněmu ve Frankfurtu nad Mohanem. Kdo poselstvo vyslal, není známo, pravděpodobně již zastupovali stát známý z následujících desetiletí jako Velká Morava.\n\n831 Část moravských elit pod vedením dynastie Mojmírovců, konkrétně prvního historicky známého vládce Moravy Mojmíra I., byla pokřtěna pasovským biskupem Reginharem.\n\n833 Moravský kníže Mojmír I. vyhnal z Nitry tamního vládce Pribinu a ovládl jeho území.\n\n846 Na Moravu vtrhl východofranský král Ludvík Němec a jako moravského vládce dosadil Mojmírova synovce Rostislava. Ludvíkův zásah byl umožněn vnitřními zmatky po smrti Mojmíra. Od Rostislava se očekávalo, že bude povolný franský vazal, Rostislav však brzy začal provádět vlastní politiku.\n\n862 Rostislav se snažil zabezpečit svou říši před vměšováním východofranské říše prostřednictvím církve vybudováním nezávislé moravské církevní provincie. Když byl odmítnut v Římě, obrátil se do Cařihradu. Tohoto roku k východořímskému císaři vyslal poselstvo asi s prosbou o vyslání biskupa. Patriarcha Fotios na Moravu poslal dva největší učence říše, Konstantina a Metoděje, aby zemi připravili na zřízení samostatné církevní provincie. Oba dorazili na Moravu na podzim roku 863 či na jaře roku 864. V následujících letech začali s překladem důležitých křesťanských textů do prvního spisovného slovanského jazyka staroslověnštiny, za jejíž základ vzali slovanské nářečí z okolí Soluně. Konstantin pro něj sestavil písmo – hlaholici. Podle východořímského vzoru byl také sestaven civilní zákoník.\n\n864 Ludvík Němec opět napadl Moravu, nedosáhl však úspěchu, Rostislav pouze složil formální přísahu věrnosti, která nikterak nenarušovala moravskou nezávislost.\n\n867 Konstantin s Metodějem se vydali na cestu do Říma, kde papež Hadrián II. povolil slovanštinu jako bohoslužebný jazyk. Konstantin v Římě zůstal, vstoupil pod jménem Cyril do kláštera a brzy umřel.\n\n869 Metoděj se podruhé vydal do Říma a Hadriánem II. byl jmenován arcibiskupem Moravy (jako arcibiskup panonský).\n\n870 Spory mezi Rostislavem a jeho synovcem Svatoplukem vyvrcholily tím, že Svatopluk Rostislava zajal a vydal Frankům, markrabímu Východní marky (dnešního Rakouska), Karlomanovi. Karloman následně vtrhl na Moravu, obsadil ji a správu země svěřil svým nástupcům. Rostislav byl oslepen a poslán do některého bavorského kláštera, kde zemřel. Zajat byl i Metoděj.\n\n871 Svatopluk byl nejprve obviněn ze zrady Franků a uvězněn, Moravané si však mezitím zvolili nového vládce (kněze Slavomíra, Svatoplukova příbuzného), Svatopluk byl proto opět propuštěn a vyslán potlačit moravský odboj. Na moravské půdě však přešel na stranu Moravanů, porazil franské posádky a obnovil moravskou nezávislost. Porazil rovněž trestné franské výpravy následujícího roku. Metoděj byl také propuštěn.\n\nSvatopluk během své vlády započal s rozšiřováním moravské říše – na severu připojil Holasicko (pozdější Opavsko), Slezsko, Povislí, Čechy (kam dosadil jako místodržícího Bořivoje z místního rodu), Lužici a část Panonie (dnešní Maďarsko). Moravský raně středověký stát byl v polovině 10. století východořímským císařem Konstantinem VII. nazván „Velká Morava“ – význam tohoto názvu není jasný, sami Moravané tak svůj stát nenazývali (ani Konstantin jej však neužíval běžně).\n\n885 Zemřel arcibiskup Metoděj. Došlo ke sporům o jeho nástupnictví, nakonec dosáhl nitranský biskup Wiching od papeže Štěpána VI. jmenování správcem moravské církve. Během Svatoplukovy (jenž stejně dával přednost latinským kněžím) nepřítomnosti vyhnal kněze používající slovanštinu při bohoslužbách (ti odešli do okolních zemí a na Balkán).\n\n889 Ve střední Evropě se objevili kočovní Maďaři pocházející ze severního Černomoří. V následujících letech vystupovali zprvu jako spojenci Moravanů.\n\n894 Zemřel Svatopluk, jeho nástupcem se stal jeho syn Mojmír. Od moravské říše se okamžitě odtrhli Češi a poddali se Arnulfovi (králi východofranské říše). Za tři roky se od říše odtrhli i Srbové (lužičtí). Mojmír se během své vlády snažil obnovit církevní správu a dosáhl od papeže Jana IX. vyslání arcibiskupa Jana.\n\n901 Morava a východofranská říše uzavřely mír, Maďaři se tím stali nepřáteli Moravy.\n\n906 Moravané porazili Maďary, nezabránili jim však dvakrát protáhnout zemí. Maďaři také obsadili část moravského území (jižní Slovensko). To je na dlouhou dobu poslední zpráva o Moravanech.\n\nV tomto období mizí o Moravě téměř veškeré písemné zprávy. Žádný domácí pramen není znám a cizí historici si v bouřlivých zvratech doby Moravy – mocensky bezvýznamné – nevšímali. Církevní organizace však pravděpodobně existovala nadále.\n\n907 U Brezalauspurku (asi Bratislavy) porazili Maďaři bavorské vojsko. Moravané jako účastníci této bitvy nejsou zmíněni, což s největší pravděpodobností znamená, že se bitvy nebyli schopni zúčastnit. Není vyloučeno, že panovník a elitní bojovníci padli v nějakých nedávných bojích. Naposledy jsou Moravané zmíněni k předchozímu roku (jejich porážka Maďarů, táhnoucích do Saska).\n\nV období následujících několika desetiletí Morava zřejmě tvořila nárazníkové území mezi Čechy a Maďary, ovládaná patrně několika místními vládci, o nichž však nic nevíme. Po polovině 10. století došlo k vzestupu přemyslovských Čech a jejich expanzi na východ. Do okruhu české říše se dostala nejasná část moravského území, téměř jistě severní Morava včetně Olomoucka.\n\n976 Byl zmíněn Moravský biskup na sněmu v Mohuči.\n\n1003 Tohoto roku, spíš však mírně dříve, obsadily Moravu polské vojenské posádky Boleslava Chrabrého. Nešlo však zcela o okupaci, Poláci se na Moravě rozmístili jako moravští spojenci, jak ukazuje další vývoj. Z Čech byli totiž Poláci s českou pomocí vypuzeni římským (německým) králem Jindřichem II., Moravané však Polákům věrnost zachovali následující tři desetiletí.\n\n1017 Moravané za podpory Poláků pobili Bavory.\n\n1029 Počátkem roku 1018 uzavřeli Jindřich II. s Boleslavem Chrabrým mír a Boleslavova pozornost se přesunula na východ. Tím ztratila Morava pro Poláky význam a jejich posádky se v převážné míře stáhly. Tohoto využil český kníže Oldřich, jehož jediný (nemanželský) syn Břetislav I. zřejmě roku 1029 Moravu dobyl a polsko-moravské posádky zčásti prodal do otroctví. Morava se tak na tři staletí dostává pod vládu Přemyslovců, zůstala však autonomním celkem pod vládou knížat většinou z moravské přemyslovské větve.\n\nPrvní období příslušnosti Moravy k raně středověkému českému státu. Morava sloužila jako jakési vojenské a obranné předpolí vůči Polsku a Uhrám a zároveň jako čekatelství pro členy přemyslovské dynastie, kteří právě neměli vrchní vládu. Povědomí o jednotné moravské zemi bylo slabé a příliš se neprojevovalo, vlastní moravská politika se víceméně omezovala na snahy údělných knížat získat pražský trůn.\n\n1029 Břetislav, syn panujícího českého knížete Oldřicha, pravděpodobně tohoto roku dobyl Moravu na polsko-moravských spojencích; Morava se tak na tři staletí dostává pod vládu Přemyslovců. Poté nemanželský moravský kníže Břetislav na Moravu unesl kněžnu Jitku ze Schweinfurtu a oženil se s ní. Centrem moravského přemyslovského knížectví byla Olomouc. Břetislav se pak zaměřil na vojenské vpády na Slovensko/do Uher (Nitransko, Ostřihom).\n\n1031 Moravskému knížeti Břetislavovi a Jitce ze Schweinfurtu se na Moravě narodil prvorozený syn Spytihněv. Neobsazené moravské biskupství se dostává pod správu pražského biskupa (Šebíře).\n\n1034 Břetislav se stal i českým knížetem, Moravu si ponechal ve své moci.\n\n1041 V důsledku své porážky předchozího roku u Prahy slíbil na říšském sněmu v Mohuči Břetislav poslušnost římskému králi Jindřichovi III. a byla mu potvrzena vláda nad dvěma zeměmi – Čechami a Moravou. Zároveň byla stanovena nově jižní hranice Moravy – doposud sahala téměř k Dunaji, nyní byla posunuta na řeku Dyji (dnešní stav). Morava se spolu s Čechami stává pevnou součástí středověké Římské říše, v jejímž rámci setrvala až do jejího zániku na počátku 19. století (od třicetileté války v 17. století však již šlo o formální záležitost).\n\n1054 Před svou smrtí stanovil Břetislav nástupnický zákon, podle něhož na pražský trůn nastupoval nejstarší z rodu Přemyslovců (tehdy syn Spytihněv). Mladší synové dostali podíly na Moravě – Vratislav severní polovinu, Konrád s Otou jižní; tím nicméně nebyli vyřazeni z možnosti nastoupit na pražský trůn. Je to počátek dělení Moravy na severní (Olomoucko) a jižní (Brněnsko) část a prapočátek existence dvou hlavních měst Moravy, ukončené až v druhé polovině 18. století. I přes rozdělení Moravy se uchovávalo jisté povědomí o ní jako celku, údělná knížata se také téměř vždy titulovala jako „kníže moravský“, nikoli podle svého údělu.\n\n1055 Spytihněv hned na počátku vlády z nedůvěry k bratrům jim odebral jejich moravské úděly a uvěznil je v Praze. Odstranil také z provinční správy jejich družiníky (či pozůstalé po Břetislavovi) a nahradil je vlastními lidmi. Moravu tak podřídil vlastní přímé správě. Vratislav uprchl do Uher, později mu však bylo dovoleno se do Olomoucka vrátit.\n\n1061 Vratislav jako český vévoda obnovil moravské úděly: Olomoucko dostal Ota, Brněnsko Konrád. Úděly se staly napříště dědičné, s čímž Břetislavův zákon patrně nepočítal. Na Olomoucku vládli postupně Ota I., Svatopluk a Ota II., Ota III. a Vladimír s Břetislavem, Brněnsko se po Konrádově smrti rozdělilo oddělením Znojemska, kde postupně vládli Litold, Konrád II. a Konrád III., na Brněnsku vládli po Konrádovi Oldřich, Vratislav a Spytihněv se Svatoplukem. Brněnská a znojemská větev si však uchovaly povědomí o společném původu, což se odrazilo ve vybudování společné hrobky v Třebíči. Na údělná knížata se i přes prosazení dědičnosti údělů nadále vztahovalo Břetislavovo ustanovení o nástupnictví. Dědičnost údělů však také znamenala, že se údělníci s Moravou začali sžívat a považovat ji do jisté míry za svou vlast.\n\n1063 Asi tohoto roku obnovil Vratislav moravské biskupství (se sídlem v Olomouci). Částečně pro odlehlost Moravy od pražského biskupského sídla, hlavně však za účelem vytvoření instituce, která by na Moravě zajišťovala přímý vliv pražského vévody na údělníky. Vedlejším cílem také bylo oslabení moci bratra Jaromíra, který se zanedlouho stal biskupem v Praze. Olomoučtí biskupové se skutečně stali oporou pražské vlády v moravských poměrech a jejich oporou proti údělníkům, na druhé straně se jednalo o vlastně jedinou instituci, která měla celomoravský dosah, čímž pomáhala udržovat povědomí o existenci moravské země. Prvním biskupem se stal mnich Jan z Břevnova u Prahy. Proti samostatnému biskupství a za jeho opětovné připojení k pražskému bojoval Jaromír, dokonce se vydal na Moravu a biskupa Jana přepadl a chtěl donutit k rezignaci. Jaromírovou smrtí pak pokusy biskupství zrušit definitivně ustaly.\n\n1087 Po smrti Oty I. odebral jeho nezletilým synům Vratislav II. Olomoucko a dal je svému synovi Boleslavovi. Důvodem asi byla obava z (dočasného) sjednocení údělů v rukou Konráda Brněnského. Proto také o čtyři roky později oblehl Brno. Nakonec však došlo ke smíru a potvrzení Konrádova nástupnictví (jako nejstaršího) po Vratislavovi.\n\n1097 Konrádův pražský nástupce Břetislav II. uvěznil svého budoucího nástupce (byl po něm nejstarší) Oldřicha Brněnského, neboť chtěl vládu zajistit bratrovi Bořivoji II. Oldřich sice brzy uprchl zpět, ale Břetislav táhl na Moravu a Brněnsko se Znojemskem udělil Bořivojovi (na Olomoucku vládli nerušeně dál Svatopluk s Otou II.). Když se pak Bořivoj stal českým vévodou, Oldřich se své právo pokusil vymoci silou, ale neuspěl. Šlo o první porušení Břetislavova nástupnického zákona a první vojenský spor Přemyslovců o pražský trůn.\n\n1107 Nástupnický zákon porušil rovněž Svatopluk Olomoucký, když přitáhl do Prahy a zmocnil se vlády. Bořivoj uprchl do Německa. Po Svatoplukově brzkém zavraždění (1109) očekával trůn jeho bratr Ota II. Olomoucký (který ho věrně podporoval), tehdy nejstarší Přemyslovec, ale čeští velmoži a pražský biskup zvolili Vladislava, syna vévody a krále Vratislava. Ota ustoupil, krátce byl Vladislavem vězněn, ale pak se zase vrátil na Olomoucko.\n\n1115 Po dobu nezletilosti dědiců brněnského a znojemského údělu je dostal do správy Vladislavův bratr Soběslav. Za několik let však byl Vladislavem vyhnán a Znojemska se ujal jeho dědic Konrád II. Znojemský; Brněnsko dostal Ota II. Olomoucký, čímž se stal pánem většiny Moravy.\n\n1125 Smířením s umírajícím Vladislavem se stal vévodou Soběslav. Otovi II. odebral Brněnsko a vrátil ho brněnské větvi (synu Oldřicha Brněnského Vratislavovi). Ota chtěl své nároky na pražský trůn uplatnit s pomocí římského krále Lothara III. Jím vedená vojenská výprava však byla v českém pohraničí 1126 poražena a Ota Olomoucký padl. Po svém vítězství Soběslav zbavil Otovy syny Olomoucka, které dal Svatoplukovu synovu Václavovi (synovec Oty II.). Načas také uvěznil Vratislava Brněnského a Konráda II. Znojemského, Václav se asi měl stát pánem všech údělů.\n1130 Po Václavově smrti byly postupně Vratislavovi a Konrádovi vráceny jejich úděly (a Konrád se stal dokonce poručníkem Soběslavových dětí a bylo mu slíbeno nástupnictví v Praze (obrazové ztvárnění této dohody ve znojemské rotundě ukazuje, že se údělníci považovali především za příslušníky vládnoucího přemyslovského rodu, jehož ideologii vlády sdíleli a která výrazně převažovala nad jejich případným cítěním k Moravě)); Olomoucko si však ponechal sám Soběslav a vládl zde za pomoci olomouckého biskupa Jindřicha Zdíka, později sem dosadil Litolda, syna Bořivoje II. (viz rok 1097) a potom svého syna Vladislava. Přímá či nepřímá vláda pražských vévodů (později králů) nad Olomouckem se pak v budoucnu měla několikrát opakovat.\n\n1140 Soběslavův synovec a nástupce Vladislav II. vrátil Olomoucko synovi Oty II., Otovi III., který se vrátil z ruského vyhnanství. Vladislavovo nastolení bylo opět porušením nástupnického zákona, podle něhož měl jako nejstarší nastoupit Konrád II. Znojemský.\n\n1142 Konrád II. Znojemský s podporou ostatních údělníků oblehl Prahu, ale Vladislav se obrátil o pomoc na římského krále Konráda III., před jehož vojskem se Konrád Znojemský stáhl zpět. V následujících letech se údělníci s Vladislavem smířili, zato se však obrátili proti biskupovi Jindřichu Zdíkovi za jeho podporu Vladislava a dokonce ho přepadli a málem zabili. Konrád Znojemský pak musel načas uprchnout ke králi Konrádovi III. před Vladislavovým hněvem (trestná výprava na Znojmo). Jindřich Zdík byl za svou věrnost odměněn vynětím biskupských statků a jejich lidí z pravomoci údělníků, čímž započalo vydělování olomouckého biskupství z rámce Moravy (dovršeno o dvě staletí později).\n\nVe druhé polovině 12. století význam moravských Přemyslovců upadl a s jedinou výjimkou neměli údělníci žádný vliv na další vývoj. Výrazným znakem tohoto mocenského úpadku je to, že o nich téměř mizí zprávy v kronikách, díky čemuž ani dnes nejsou známy jejich přesné příbuzenské vztahy a dokonce základní životní údaje.\n\n1156 Umírá Vratislav Brněnský. Jeho synové Spytihněv a Svatopluk vládli tiše na Brněnsku, aniž by si jich někdo všímal.\n\n1160 Po smrti Oty III. ovládal nejprve Vladislav Olomoucko sám, poté sem dosadil svého syna a předurčeného nástupce (jímž se ovšem nestal) Bedřicha.\n\n1174 Konrád III. Znojemský získal vládu i nad Brněnskem (osud Spytihněva a Svatopluka není znám) s ambicí získat pod svou moc i Olomoucko a sjednotit tak všechny moravské úděly pod svou vládou.\n\n1178 Pražský vévoda Soběslav II. dosadil na Olomoucko svého bratra Václava (předtím sem dosadil bratra Oldřicha), i když ho za předchozí vojenskou pomoc (vpád do Rakouska) očekával Konrád Znojemský. Vzájemné rozpory vyvrcholily tím, že Konrád s pomocí rakouského vévody Leopolda V. odrazil Soběslavovo tažení na Moravu.\n\nKoncem údělného období se přirozeným procesem pozvolna mění družiny údělných knížat a státní úředníci ve středověkou šlechtu, jejíž společenské postavení je založeno na vlastnictví půdy (první šlechtická jména jsou však známa až z konce 12. stol.). Tato vznikající šlechta se přirozeně ztotožnila se zemí, v níž měla majetky a do jejíhož chodu též začala zasahovat, a tak se postupně stala nositelem moravského vědomí, které do té doby existovalo jen okrajově (náznakově doloženo u údělných knížat).\n\nVznik markrabství na Moravě nebyl jednorázovou záležitostí, nýbrž postupným procesem. Nešlo rovněž o vznik nějakého nového územního (státního) celku, ale o změnu vlády na Moravě a jisté přehodnocení vztahu Čechy-Morava. Vznik markrabství nebyl vyvolán vnějšími činiteli, má původ ve vnitřních rozbrojích v přemyslovské dynastii.\n1178 Konrád Znojemský oblehl s pomocí rakouského vévody Leopolda V. knížete Václava v Olomouci, hrad se však nepodařilo dobýt. Vzápětí se proti Soběslavovi postavil Bedřich a zmocnil se pražského trůnu.\n\n1179 Soběslav II. se pokusil vrátit se na trůn, s pomocí Konráda Znojemského však byl Bedřichem poražen. Václav se nyní v Olomouci ocitl bez Soběslavovy podpory a uprchl, Konrád tak opanoval Olomoucko. Ani Bedřich však nechtěl připustit zvětšení Konrádovy moci a snažil se jako správce Olomoucka dosadit svého bratra Přemysla jako svého zástupce. To měl vyjadřovat titul markrabě, převzatý ze zahraničí.\n\n1182 Proti Bedřichovi se vzbouřila česká šlechta a pozvala na trůn Konráda Znojemského. Bedřich utekl k římskému císaři Fridrichu Barbarossovi, který povolal oba na sněm do Řezna. Tam rozhodl, že Čechy budou vráceny Bedřichovi a Konrád se má spokojit s Moravou. (Toto rozhodnutí bylo dříve hodnoceno – a setrvačností se tak stále hodnotí – jako vznik markrabství vyňatého z českého státu jako přímé říšské léno, ale z pramenů ani dalšího vývoje nic takového nevyplývá).\n\n1185 Bedřich poslal na Moravu dvakrát bratra Přemysla se silným vojskem proti Konrádovi. Při druhém tažení se Přemysl s Konrádem střetl u Loděnice (východně od Krumlovského lesa). Ani jedna strana nezískala rozhodující převahu a Přemysl se stáhl do Čech.\n\n1186 Konrád se s Bedřichem sešel v Kníně (ve středních Čechách) a oba uzavřeli dohodu, jejímž obsahem bylo, že Konrád uznal Bedřicha za vrchního vládce a oplátkou dostal slíbeno nástupnictví po něm. Konrád začal užívat titulu markrabě (jak je známo z pozdější listiny). Bedřichem si do své moravské vlády však mluvit nenechal a ustanovil přes Bedřichovy protesty svého kaplana Kaima olomouckým biskupem, což dosud dělala česká knížata.\n\n1189 Po Bedřichově smrti se Konrád stal českým vévodou. Během tohoto roku obnovil moravské úděly – na Olomoucko dosadil syny Oty III. Vladimíra a Břetislava, na Brněnsko syny Vratislava Brněnského Spytihněva a Svatopluka. Znojemsko si ponechal sám Konrád. Opětovné rozdělení na úděly ukazuje, že Konrádovým konečným cílem nebyl vznik jednotné Moravy, ale jen ovládnutí všech údělů jako odrazového můstku k pražské vládě.\n\n1192 Po smrti Konráda a krátké vládě syna Soběslava II. ustanovil na prosby pražského biskupa Jindřicha Břetislava císař Fridrich českým vévodou Přemysla, moravským markrabětem se stal jeho bratr Vladislav Jindřich.\n\n1193 S podporou císaře Břetislav Jindřich sesadil Přemysla a stal se vévodou. Přemysl uprchl, je však zajímavé, že nikoli k bratrovi na Moravu. Následujícího roku si Jindřich Břetislav vojenským tažením podrobil Moravu a Vladislava Jindřicha odvezl do Prahy. Na Moravě byly opět obnoveny úděly, jen Znojemsko si vévoda ponechal.\n\n1197 Po smrti Jindřicha Břetislava velmoži zvolili na pražský trůn Vladislava Jindřicha. Během několika měsíců se o svůj nárok přihlásil i Přemysl. K obvyklému vzájemnému boji však nedošlo, Vladislav Jindřich svému bratrovi ustoupil, přenechal mu vrchní vládu a sám se spokojil s moravským markrabstvím, kde měli vládnout dědičně jeho potomci. V onu chvíli se však pro Vladislava Jindřicha jednalo pouze o příslib, neboť stále byly obsazeny úděly z doby Jindřicha Břetislava a údělníci stáli dohodě bratrů v cestě. Ne náhodou se tedy během dvou následujících let zprávy o nich vytrácí a Vladislav Jindřich se tak mohl ujmout Znojemska a Brněnska. Olomouckou část Moravy však měl v moci Přemysl a zpočátku to nevypadalo, že se jí hodlá vzdát.\n\n1212 Přemysl (již králem) souhlasil s ústupky pro své příbuzné vzhledem k obtížné mezinárodní situaci, do níž se svou politikou zapojil, aby si pojistil jejich věrnost. Pro Vladislava Jindřicha to znamenalo přepuštění Olomoucka, které mu následně bylo potvrzeno císařem Fridrichem II. Tímto byla Morava definitivně sjednocena do jednoho správního celku a napříště se mohla vyvíjet i politicky.\n\n1213 Vladislav Jindřich založil nejstarší moravské město – Uničov. Na Moravu dorazilo městské zřízení (z vyspělejšího Slezska) dřív než do Čech, budování měst také probíhalo v následujícím půlstoletí rychleji než v Čechách. Městské zřízení bylo velmi důležité pro další společenský vývoj – obyvatelé měst byli osobně svobodní, ve městech se soustřdďoval hospodářský život a města přispívala k šíření vzdělanosti (mj. vznik světských škol). Hluboko ve středověku se tímto připravoval zánik feudálního společenského zřízení.\n\n1222 Vladislav Jindřich zemřel bez potomků. Jeho vláda byla charakterizována především podporou hospodářství (města), politicky stál ve stínu Přemysla, který i často pobýval na Moravě a vydával zde vlastní rozhodnutí (suverenita Vladislava ve vlastní zemi tedy nebyla úplná). Na severu zvětšil Moravu kolonizací území na sever od Jeseníků (Opavsko). Vladislav Jindřich si vytvořil markrabský dvůr s dvorními hodnostáři, mezi nimiž se objevují předci pozdějších mocných moravských šlechtických rodů. Správu Moravy převzal po Vladislavově smrti Přemysl a vládl zde s pomocí olomouckého biskupa Roberta.\n1224 Král Přemysl učinil markrabětem svého druhorozeného syna Vladislava, který byl zcela ve stínu otce, po jeho brzké smrti (1227) pak nejmladšího syna Přemysla. Z jeho moci však bylo vyňato Břeclavsko a Hodonínsko, které dostala královna Konstancie Uherská.\n\n1228 První zmínka o markrabském prokurátorovi, předchůdci pozdějšího zemského hejtmana, nejdůležitějšího moravského úředníka s rozsáhlými pravomocemi.\n\n1233 Markrabě Přemysl poprvé použil na pečetích symbol orlice. Do té doby užívala markrabata symbol lva (erb se lvem je poprvé doložen u Vladislava Jindřicha – tehdy nešlo o znak Čech, ale přemyslovského rodu).\n\n1237 Markrabě Přemysl se vzbouřil proti králi Václavovi I. (asi proto, že mu Václav odebral Břeclavsko a daroval ho Oldřichu Korutanskému, manželovi své nejstarší sestry). Před jeho vojenskou výpravou uprchl do Uherska. Později se vrátil, ale jeho vláda byla omezena na Olomoucko a Opavsko, zbytek země si nechal Václav.\n\n1239 Markrabě Přemysl zemřel. Správu Moravy převzal na několik let král Václav. Teprve v roce 1243 nebo 1245 učinil markrabětem syna Vladislava (III.). Později ho Václav oženil s Gertrudou, dcerou posledního Babenberka Fridricha II. a dědičkou Rakouska, se záměrem spojit tak v budoucnu Čechy, Moravu a Rakousko pod přemyslovskou vládou (což se ovšem ve Vladislavově osobě nenaplnilo).\n\n1241 Vpád Mongolů (Tatarů). Navzdory četným pověstem, které vznikly především v 19. století, se jednalo o velmi rychlý průchod tatarského vojska Moravou ze Slezska do Uherska, spojeného ovšem s pleněním.\n\n1247 Markrabě Vladislav III. zemřel, na jeho místo Václav dosadil syna Přemysla.\n\n1248 Markraběte Přemysla zvolila česká šlechta králem místo Václava. Přemysl však byl poražen; mohl dále vládnout na Moravě, ale Václav ho obklopil svými lidmi.\n\n1253 Markrabě Přemysl, od roku 1252 také rakouský vévoda, se stal po Václavově smrti českým králem. Ponechal si i nadále vládu na Moravě a titul markraběte (to se stalo poprvé). Tento fakt dokazuje, že se vnímání tohoto označení od doby jeho zavedení změnilo – zatímco zprvu se chápal jako označení správce, nyní již byl vnímán jako panovnický titul. Na Moravě se nechal Přemysl zastupovat olomouckým biskupem Brunem ze Schauenburku, byly dokonce obnoveny úděly (ovšem bez údělných knížat).\n\n1267 Přemysl naplánoval křížovou výpravu do Pruska a na Litvu, tamní území měla být pokřesťanštěna (doposud ještě byla pohanská – jako poslední v Evropě) a podřízena nově zřízenému arcibiskupství v Olomouci. Při žádosti se objevil i odkaz na Metodějovo arcibiskupství. Papež však povýšení olomouckého biskupství odmítl (a výprava se rovněž nezdařila).\n\n1269 Přemysl udělil nemanželskému synovi Mikuláši jako léno Opavsko. Tím započalo jeho oddalování od Moravy, které vyvrcholilo v 17. století jeho přičleněním ke Slezsku. Zatím však Opavsko bylo chápáno stále jako součást Moravy. (Dnešní Jesenicko a Těšínsko byly tehdy součástí Polska).\n\n1278 Král a markrabě Přemysl padl v bitvě na Moravském poli. Římský král Rudolf I. Habsburský rychle ovládl Moravu a rozdělil ji na dvě části – západní dostal do správy basilejský biskup Jindřich, východní olomoucký biskup Bruno, který však do své smrti (1281) byl faktickým správcem celé Moravy. Po jeho smrti se stal správcem Rudolfův zeť Albrecht Saský, za jehož správcovství nastala v zemi anarchie a státní správa se rozložila.\n\n1283 Moravu převzal český král Václav II., Mikuláš dostal zpět Opavsko. Vlivem Záviše z Falkenštejna, Václavova rádce proniklo do zemských úřadů mnoho jihočeských Vítkovců, jeden se stal i olomouckým biskupem.\n\n1298 Poprvé zmiňován zemský hejtman, zástupce panovníka, v jehož rukách se postupně soustředila veškerá veřejná správa, včetně finanční a vojenské, a zemský hejtman tak disponoval většinou panovnických pravomocí. Díky tomu, že se později volba hejtmana často přenesla do rukou samotných Moravanů (především vysoké šlechty, jejíž příslušníci se většinou hejtmany stávali), došlo k tomu, že si Morava do značné míry vládla sama bez ohledu na panovníka (a české stavy).\n\n1306 V Olomouci zavražděn český král a moravský markrabě Václav III.\n\nPo zavraždění českého krále Václava III. roku 1306 nastalo na Moravě neklidné období. Po krátké vládě Jindřicha Korutanského připadla Morava Habsburkům. Ani nástup Jana Lucemburského na český trůn, ani předání Moravy Janovi klid nepřineslo – v zemi docházelo k povstání šlechty i k uherským vpádům. Situace se uklidnila až po roce 1318, kdy byly uzavřeny Domažlické úmluvy, díky nimž se v dalším období šlechta a král vzájemně respektovali. Jan nadále do moravských vnitřních záležitostí příliš nezasahoval, takže vládu fakticky na Moravě vykonávali moravští zemští hejtmani, z nichž nejvýznamnější byl Jindřich z Lipé.\n\nRoku 1334 učinil král Jan moravským markrabětem svého syna Karla, který pak již jako český a římský král roku 1348 vyjasnil postavení Moravy – Morava byla prohlášena za léno českého krále a rozdělena na markrabství moravské, biskupství olomoucké a opavské vévodství. Následujícího roku stanovil moravským markrabětem svého bratra Jana Jindřicha.\n\nObdobí vlády Jana Jindřicha (1350–1375) bylo až na výjimečné střety dobou míru a rozkvětu, markrabství pod jeho vedením zbohatlo. Avšak jeho ctižádostivý syn Jošt (1375–1411) uplatňoval jiný způsob vlády, často byl ve sporu s představiteli církve a jeho spory s bratry vedly dokonce k válkám a pustošení Moravy. Nakonec se postavil i proti svému lennímu pánu, bratranci a českému králi Václavu IV. Joštovi se sice nakonec podařilo roku 1410 dosáhnout až titulu římského krále, avšak když následujícího roku zemřel, zanechal moravské markrabství silně zadlužené.\n\nKe konci Joštovy vlády se na Moravě začaly šířily husitské ideje, které nakonec vyústily zapojením Moravy do husitských válek. Zikmund Lucemburský situaci na Moravě nezvládal, a tak ji roku 1423 nakonec postoupil svému zeti Albrechtu Habsburskému.\n\nObdobí stavovské vlády (šlechty, především vysoké, která měla rozhodující slovo, duchovenstva a měst) bylo obdobím největší samostatnosti Moravy v jejích dějinách (nehledě na období před 10. stoletím). Ačkoli se i nižší vrstvy obyvatel zřejmě považovaly za Moravany, nemohly své přesvědčení reálně uplatnit, takže teprve mocenský vzestup šlechty umožnil samostatné politické jednání Moravy. Politická pouta k Čechám se velice uvolnila a velmi často Morava jednala nezávisle. Společný státní svazek s Čechami byl však vždy uznáván a zachováno zůstalo i pouto kulturní (samostatná národní kultura se na Moravě nevytvořila).\n\n1424 Vyvrcholil boj o Moravu mezi Albrechtem a husity (moravskými i českými). V následujících letech se pod husitskými útoky velmi oslabily katolické pozice.\n\n1433 Delegace Moravanů se v Praze dohodla na společném postupu s českými husity při jednání o kompaktátech (dohodě s církví, kterou v krizi papežství tehdy zastupoval koncil v Basileji).\n\n1434 Moravská šlechta (včetně husitské) uznala Albrechta za svého vládce a dohodla s ním ukončení bojů v zemi. Posádky radikálních husitů byly označeny za škůdce země.\n\n1436 Na společném sjezdu Čechů a Moravanů v Jihlavě byla vyhlášena kompaktáta. Za Moravany jejich platnost potvrdil Albrecht. Husitské války znamenaly pro Moravany spolu s Čechy (za něž byli v cizině často považováni) v Evropě označení kacířské země, což mimo jiné znamenalo oslabení obchodních i jiných zahraničních kontaktů a tím dočasné zaostávání. Uvolnil se rovněž vztah olomouckého biskupství k pražskému arcibiskupství, na další století se stal jen formálním.\n\n1440 Po smrti Albrechta (předchozího roku) byla uzavřena dohoda o vládě v zemi. Faktickým vládcem Moravy se stal zemský hejtman Jan Tovačovský z Cimburka.\n\n1453 Moravští stavové potvrdili dědičné právo Albrechtova syna Ladislava (Pohrobka) a přijali ho za markraběte.\n\n1458 Po smrti Ladislava byl v Čechách zvolen králem Jiří z Poděbrad s předchozím moravským souhlasem. Při následné výpravě na Moravu byl Jiří přijat za markraběte.\n\n1462 Moravské oddíly pomohly osvobodit římského císaře Fridricha III. u Vídně (bojoval se svým příbuzným Albrechtem). Císař jako odměnu a na vlastní moravskou žádost polepšil moravský znak změnou kostkování orlice ze stříbrno-červeného na zlato-červené. Polepšení se však příliš nestačilo vžít a v následujících bouřlivých letech upadlo na několik staletí do zapomnění (třebaže panovníci jeho platnost opakovaně potvrzovali, první tak učinil již Matyáš Korvín roku 1479).\n\n1464 Jiří z Poděbrad vydal v Olomouci listinu, jíž měly mít napříště Morava s Čechami vždy společného panovníka (Moravané svého panovníka v budoucnu běžně oslovovali jako krále). Nebyla však již uvedena povinnost lenního slibu moravského markraběte českému králi (bylo by ostatně nelogická), čímž skončil lenní vztah Moravy k českému králi. Českou korunu jako celek tedy nadále udržoval společný panovník a několik málo úřadů (1453 vzniklá Česká dvorská kancelář).\n\n1467 Většina moravských měst a olomoucký biskup Tas Černohorský z Boskovic utvořila spolek proti Jiřímu z Poděbrad. Jiří na Moravu vyslal vojsko.\n\n1468 Na Moravu vpadlo vojsko Matyáše Korvína a získalo v zemi vojenskou převahu. Začaly česko-uherské války.\n1469 Moravané přijali Matyáše Korvína za markraběte (byl zároveň v olomoucké katedrále svatého Václava zvolen českým králem). Válka mezi Jiřím a Matyášem nadále pokračovala.\n\n1471 Po smrti Jiřího z Poděbrad zvolen českým králem Vladislav Jagellonský. Část Moravanů (šlechty i měst) se přiklonila na jeho stranu (včetně zemského hejtmana Ctibora Tovačovského z Cimburka). Drobné vojenské srážky mezi přívrženci obou stran trvaly i nadále. Moravský zemský sněm později (1475) schválil rozdělení České koruny mezi oba krále a Matyášovo držení Moravy.\n\n1477 Matyáš vydal Moravanům privilegium uzavírat mírové smlouvy s okolními zeměmi. To potvrzovalo dosavadní stav, kdy Moravané stejně jednali podle vlastního rozhodnutí v důležitých státních otázkách.\n\n1478 V Olomouci došlo k dohodě mezi Vladislavem a Matyášem, podle níž připadne Morava druhému panovníkovi, pokud jeden z nich zemře bez potomků. Pokud by zemřel dřív Matyáš, musí jeho dědicům Vladislav vyplatit 400 000 dukátů, dokud se tak nestane, bude Morava náležet do svazku Uherské koruny.\n\n1481 Zemský hejtman Ctibor Tovačovský z Cimburka sepsal dosavadní zvyková pravidla, jimiž se řídil chod země, v Knize tovačovské. Z knihy vysvítá vědomí samostatnosti Moravy vůči Čechám, nepopírá se však sounáležitost s nimi (volba panovníka v Praze).\n\n1490 Morava (a Slezsko) přijala Vladislava Jagellonského za svého panovníka. Protože se Vladislav vzápětí stal i uherským králem, závazek 400 tisíc zlatých z olomoucké dohody nebyl dodržen, třebaže uherské stavy na něm trvaly; české ho ovšem odmítly.\n\n1492 Na Moravě se objevují první renezanční stavební prvky (portál tovačovského hradu), což je dříve než v Čechách (díky větší kulturní otevřenosti). S renezančními a humanistickými myšlenkami a zkušenostmi se Morava nicméně seznamovala již prostřednictvím dvora Matyáše Korvína, který humanistické myšlenky podporoval (vlivem své italské manželky). Přímé styky s renezanční Itálií měl také olomoucký biskup Stanislav Thurzo. Morava tak byla jednou ze zemí, kudy se renezance dostávala do střední Evropy. Větší orientace Moravy na evropské kulturní dění byla také dána oslabením kulturních vztahů k Praze, která pro většinu Moravanů po husitských válkách ztratila na přitažlivosti.\n\n1520 Při jednáních Ludvíka Jagellonského (od 1516 nástupce Vladislava) o moravských zemských svobodách vznikl spor, zda je má Ludvík potvrdit jako uherský král a zda tedy má Morava patřit do Uherské koruny. Většině moravských stavů příslušnost k Uherské koruně nevadila, příslušnost k České nakonec prosadil Vilém II. z Pernštejna. Svědčí to o značném oslabení vztahů Čech a Moravy v té době.\n\n1526 Po smrti Ludvíka Jagellonského se Moravané rozhodovali mezi Ferdinandem Habsburským a sedmihradským vévodou Janem Zápolským jako novým panovníkem. V Praze však bez ohledu na ostatní země zvolili Ferdinanda. Moravané na protest proti volbě uznali Ferdinandovu vládu na Moravě na základě jeho dědického práva po Jagelloncích.\n\n1529 Na moravských hranicích se poprvé objevily turecké oddíly. Na Moravě byla svépomocí vybudována obranná organizace s výzvědnou službou působící v Uhersku.\n\n1547 V souvislosti s katolicko-protestantskými boji v Německu v Čechách nastala vzpoura proti Ferdinandovi. Když se k Čechám přiblížilo vojsko císaře Karla V. (Ferdinandův bratr), české stavy se obrátily s žádostí o pomoc na Moravu. Žádost se však nesetkala s ohlasem, takže české povstání se zhroutilo. Morava byla za svůj postoj odměněna – někteří přímo penězi, celá země pak tak, že se na ni neměla vztahovat pravomoc královských úřadů, které Ferdinand budoval v Čechách. Na Moravu se stěhovaly ve zvýšené míře různé sekty pronásledované náboženské skupiny, které byly nyní v Čechách zakázány (např. Anabaptisté, na Moravě nazývaní Habáni nebo Jednota bratrská – ta ovšem na Moravu přinášela silné české vlastenectví, do jehož rámce spadala i Morava (Jednota mezi Čechami a Moravou příliš nerozlišovala)).\n\n1565 Olomoucký biskup Vilém Prusinovský z Víckova začal důslednou rekatolizaci Moravy. Doposud mezi rozhodujícími silami země (zejména vysokou šlechtou) převládalo obecné („biblické“) křesťanství, nerozlišující konkrétní vyznání (katolické nebo jiné).\n\n1573 Jezuitská kolej v Olomouci byla papežem a s potvrzením Ferdinandova nástupce Maxmiliána povýšena na univerzitu (první na Moravě), přednášky na dvou fakultách (filozofické a teologické) započaly o dva roky později. Vzápětí (1574) vysokou školu zřídila i Jednota bratrská (v Ivančicích u Brna).\n\n1577 Za markraběte přijat Maxmiliánův syn Rudolf, podobně jako 1526 na protest proti jeho pražské volbě bez účasti Moravanů.\n\n1593 V Olomouci vydal Polák Bartoloměj Paprocký z Hlohol \"Zrcadlo slavného markrabství moravského\", historicko-genealogický spis, v němž se především popisovala historie významných šlechtických rodů, biskupů a měst. Paprocký zde nicméně rozvinul mýtus o původu Moravanů, podle nějž Moravané nemají stejné předky s Čechy (nepocházejí tedy od praotce Čecha), nýbrž jsou potomky Markomanů, kteří jsou Paprockým pojati jako Slované (myšlenka původu Moravanů od Markomanů vznikla počátkem 16. století v německých kruzích Olomouce).\n\n1600 Zemský podkomoří (správce markrabských měst a klášterů) Zikmund z Dietrichštejna, jeden z nedávno jmenovaných, bojovně katolicky zaměřených zemských úředníků obžaloval z velezrádného spojení s Francií a falckým kurfiřtem vůdce moravských protestantů Karla staršího z Žerotína. Karel ze Žerotína měl velmi vysoké vzdělání, studijně projezdil západní Evropu, ve Francii se setkal s Jindřichem Navarským a pomáhal mu na trůn. Svým rozhledem převyšoval většinu moravské (i české) šlechty a byl váženou osobou v celé střední Evropě. Žerotín nakonec odsouzen nebyl, ale nebyl ani osvobozen a stáhl se do ústraní.\n\n1607 Na zámku Karla z Žerotína v Rosicích (u Brna) se sešli zástupci stavů z Moravy, Rakouska a Uherska, aby dojednali společný postup svých zemí proti jejich společnému vládci Rudolfovi.\n\n1608 Zemský sněm sesadil zemského hejtmana a do čela země zvolil direktorium (prozatímní vládu). Čechy byly vyzvány, aby se připojily na stranu spojenců, což odmítly (mj. protože se cítily nadřazeny a odmítaly se řídit někým jiným). Spojence pod svou ochranu vzal Rudolfův bratr Matyáš a po nátlaku na Rudolfa se stal vládcem jejich zemí. Karel starší ze Žerotína byl zvolen zemským hejtmanem – vládl téměř sám bez ohledu na panovníka. Matyáš Moravanům povolil vyhlašovat válku a uzavírat mír, čímž se Morava fakticky stala zcela samostatným státem (i když příslušnost k České koruně nebyla zpochybněna a zůstalo rovněž zachováno společné občanství šlechty).\n\n1618 V Čechách byli sesazeni zástupci krále Matyáše a zvolena prozatímní vláda (direktorium). Její zástupci žádali připojení Moravy k protihabsburskému postupu. Zemský sněm odmítl, především díky vlivu Karla ze Žerotína, který věděl, že povstání nemá mezinárodní podporu (jak doufaly české stavy; na chybějící mezinárodní pomoc však upozorňoval Žerotín již před povstáním). Moravané nabídli zprostředkování mezi Čechy a panovníkem, byli však odmítnuti. Povstalci to považovali za zradu.\n\n1619 Zemský sněm ovládaný radikály v čele s Karlovým bratrancem Ladislavem Velenem z Žerotína s podporou českého vojska svrhl zemskou vládu a zvolil direktorium, které Moravu připojilo k českému povstání. Po počátečním energickém postupu (vypovězení jezuitů) nicméně začaly sílit požadavky na ukončení bojů a dohodu s panovníkem. Vítězstvím nad habsburským vojskem pod Pálavou (u Věstonic) znovu posílilo postavení radikálů. Česká koruna byla přetvořena v konfederaci rovných zemí (Češi zaujali takový postoj poprvé) a v Praze byl jejím panovníkem zvolen rýnský falckrabě Fridrich (Karel ze Žerotína ho odmítl). Ladislav Velen se stal zemským hejtmanem.\n\n1620 Ferdinand II. (před povstáním přijat za moravského markraběte i českého krále) s papežskou, španělskou a katolickou německou pomocí sestavil vojsko, které u Prahy (u Bílé hory) porazilo české povstalecké vojsko. Nedlouho předtím narychlo sestavené moravské vojsko nestihlo ani dorazit na české hranice. Brzy po bitvě navázaly moravské stavy kontakty s Ferdinandem, posléze před ním Morava kapitulovala, správou Moravy byl pověřen olomoucký biskup František z Dietrichštejna; Ladislav Velen uprchl do Slezska. Jediný, kdo setrvával v odporu, bylo evangelické obyvatelstvo Valašska. Za vzpouru byla potrestána třetina šlechty ztrátou majetku, rovněž města přišla o více než třetinu pozemkového majetku, popraven nebyl nikdo.\n\n1628 Na zemském sněmu vydána nová ústava (\"Obnovené zřízení zemské\"). Zrušila volbu panovníka, zrušila práva protestantů (včetně husitů), zemský sněm se mohl scházet jen se souhlasem markraběte, panovník měl výhradní právo jmenovat nejvyšší úředníky (včetně zemského hejtmana). Ústava platila formálně až do roku 1848. Přijetím ústavy skončilo období stavovské (především šlechtické) vlády na Moravě a tím do značné míry její vnitřní nezávislost. Vnější politika Moravy naprosto skončila a země se plynule začleňovala do stále víc centralizované habsburské říše; to bylo posilováno i tím, že značná část protestantské šlechty opustila Moravu a místo ní přišla cizí šlechta, která se již neztotožňovala se zemí, nýbrž především s dvorskými úřady, které ve službě panovníkovi obsazovala (platí to ovšem i o zůstalých rodech). Tím zmizel hlavní dosavadní nositel moravanství, nicméně s myšlenkami moravské svébytnosti se v následujícím století ztotožnily nižší vrstvy společnosti.\n\nV tomto období byla stále více oklešťována samostatnost zemských úřadů, jejich místo více a více zaujímaly centrální úřady vznikající rakouské říše. Jejím jednotlivým zemím bylo ponecháváno stále méně prostoru na samostatná rozhodnutí. Myšlenky česko-moravské jednoty se v tomto období neobjevovaly (což bylo dáno nepřitažlivostí Čech té doby) a samozřejmé přesvědčení o svébytnosti Moravy se rozšířilo do všech vrstev obyvatel Moravy. Ve druhé polovině období se vlivem osvícenských myšlenek začínají objevovat novodobé národní myšlenky (většina evropských národů se dotváří v tomto období), které se šíří do celé společnosti a nezůstávají omezeny jen na vládnoucí vrstvy. V Evropě se vyvíjejí dva typy národů – západní typ, v němž je národ určen příslušností ke státu a východní typ (ve střední a východní Evropě, výjimkou je Rusko), kde se vzhledem k existenci mnohonárodnostních říší vytvořil národ založený na kulturní jednotě (a zejména jednotě jazyka). Během začátku 19. století vzrostlé české národní hnutí se pomalu šířilo i na Moravu, jejíž obyvatelé byli samozřejmě Čechy považováni za Čechy.\n\n1636 Zřízen královský tribunál (\"Královský úřad zemského hejtmanství\"), který na úkor stavovských úřadů převzal řadu soudních a správních pravomocí, do jeho čela byl postaven zemský hejtman, který se tak stal úředníkem panovníka. Tribunál se usadil v Brně, které se tak stalo (po přesídlení i jiných úřadů) faktickým hlavním městem Moravy.\n\n1642 Na Moravu vtáhlo švédské vojsko a obsadilo několik měst, mezi jinými Olomouc. Švédské jednotky setrvaly na některých místech Moravy až do skončení třicetileté války (odešly 1650).\n\n1659 Potvrzeno připojení Opavského knížectví ke Slezsku, které se tím definitivně vyčlenilo z rámce Moravy. Zájem o připojení ke Slezsku měli především luteránští měšťané Opavy a jiných větších měst.\n\n1670 V Amsterodamu zemřel Jan Ámos Komenský. Roku 1628 po desetiletém ukrývání odešel do polského Lešna, kde pobyl několik desetiletí nejprve jako rektor bratrského gymnázia, potom jako biskup Jednoty bratrské. Zde také sepsal spisy \"Velká didaktika\" a \"Brána jazyků otevřená\", kterými získal evropskou proslulost. Díky ní obdržel pozvání do Anglie, Švédska a zejména Sedmihradska, kde se pokusil uskutečnit svůj nový vyučovací program. Po vypálení Lešna polskými vojáky (1656) se uchýlil do Amsterdamu, kde i zemřel.\n\n1677 Pražský kanovník Tomáš Pešina z Čechorodu vydal v Praze \"Mars Moravicus\", první moravskou kroniku (zpoždění 500 let oproti Čechám). Doposud o celomoravské dějiny nebyl zájem (na Moravě byly čteny české kroniky), moravské vědomí bylo dostatečně vyjádřeno existenci samostatných zemských institucí. O několik desetiletí (1705) později našel pokračovatele v Janu Jiřím Středovském a jeho kronice \"Hlasatel moravské slávy\".\n\n1710 Na Moravě a v Čechách pracovaly komise pro revizi Obnoveného zřízení zemského (jejich návrhy nakonec neuplatněny). Zatímco v Čechách zasedali v komisi zástupci vysoké šlechty a navrhovali zachování České koruny a její mezinárodní prestiž, moravská komise, v níž zasedala hlavně nižší šlechta, chtěla udržet moravskou samostatnost bez ohledu na Korunu.\n\n1727 Do královského tribunálu byli začleněni nejvyšší zemští úředníci, čímž došlo k faktickému zániku samostatného rozhodování šlechty o vnitřních záležitostech. Pravomoc tribunálu byla rozšířena, ale byla posílena jeho kontrola z Vídně.\n\n1740 Vládkyní Moravy se stala Marie Terezie, poslední žijící Habsburk. Proti Marii Terezii se ihned vytvořila vojenská koalice sousedních států s úmyslem si rozdělit její říši. Pruský král Fridrich II. vpadl do Slezska, bavorský král Karel Albert vpadl s francouzskou pomocí do Čech, kde byl přijat za krále, saský kurfiřt a polský král August III. usiloval o dobytí Moravy, z níž chtěl učinit království. Moravské stavy zůstaly na rozdíl od českých Marii Terezii věrné.\n\n1742 Po vpádech pruského krále Fridricha II. do Slezska a na Moravu (pruská vojska obsadila téměř celou Moravu) uzavřen mír, jímž Prusko získalo téměř celé Slezsko s výjimkou jižního Opavska, jižního Krnovska, Těšínska a části Niska (Jesenicko). Z tohoto území byla vytvořena nová země se starým názvem Slezsko, nicméně se začala opět sbližovat s Moravou.\n\n1746 V Olomouci byla založena první akademie věd v celé habsbursko-lotrinské říši a vydávala rovněž první vědecký časopis ve střední Evropě. Společnost existovala jen několik let, ale je dokladem nijak nezaostávající úrovně vědění na Moravě. Společnost však nepůsobila v moravském (ani českém) duchu.\n\n1749 Marie Terezie zrušila Českou dvorskou kancelář, jediný úřad společný pro Čechy a Moravu (a zbytek Slezska); Morava byla přímo podřízena centrálním úřadům ve Vídni. Tímto definitivně zanikla Česká koruna jako státní celek a po státoprávní stránce na sobě Morava a Čechy byly zcela nezávislé. O tři roky později byla Morava vyňata z pravomoci českého apelačního (odvolacího) soudu a byl zřízen samostatný apelační soud pro Moravu.\n\n1758 Druhý rok sedmileté války a nový vpád pruského krále Fridricha II. na Moravu. Po neúspěšném obléhání Olomouce a prohrané bitvě u Domašova byli Prusové nuceni ustoupit.\n\n1777 Olomoucké biskupství bylo povýšeno na arcibiskupství, čímž byla Morava církevně osamostatněna od Čech. Souběžně měla být zřízena biskupství brněnské a opavské, druhé jmenované však pro spory s Řádem německých rytířů nevzniklo.\n\n1782 Josef II. (nástupce Marie Terezie) sloučil zbytek Slezska s Moravou s jednou zemskou vládou (guberniem), které sídlilo v Brně. Slezsko bylo moravskému apelačnímu soudu podřízeno o rok později. Ve stejném roce Josef přiznal s definitivní platností Brnu postavení hlavní město Moravy. Spor mezi Brnem a Olomoucí o toto postavení započal již v 16. století a vyhrotil se ve století 17. Blízkost císařské Vídně však hovořila pro Brno, kam byla přenesena většina státních úřadů. Olomouc si přesto nadále uchovávala titul hlavního města až do roku 1782. Pak již hospodářský rozvoj Brna spojený se vzestupem počtu jeho obyvatel učinil spor zbytečným.\n\n1791 Leopold II. obnovil po josefínských reformách moravský zemský sněm a vrátil mu zákonodárnou moc, výkonná zůstala v rukou panovníka a jeho úřadů. Držba na Moravě byla podmíněna moravským občanstvím (inkolátem). S požadavkem samostatného uznání za panovníka na Moravě (mimo pražskou korunovaci) Leopold nesouhlasil, což se opakovalo i u jeho nástupce Františka.\n\n1808 Na Moravě začalo být v souvislosti s probíhajícími napoleonskými válkami zřizováno zemské vojsko jako doplněk k vojsku říšskému; o vstup do něj však byl malý zájem.\n\n1810 Na Moravě (v Doubravici nad Svitavou) vznikla první strojírenská továrna v rakouské monarchii (později přenesena do Blanska). Byl to zárodek pozdějšího vývoje, jímž se Morava (vedle Čech) stala průmyslovým jádrem monarchie; k tomu přispívalo i to, že patřila k zemím s největší hustotou zalidnění.\n\n1817 Bylo založeno Moravské (Františkovo) zemské muzeum z iniciativy Moravsko-Slezské společnosti orby, věd přírodních a vlastivědy a zemského hejtmana A. M. Mitrovského. Spolu s opavským muzeem (založeno o tři roky před tím jako Gymnaziální muzeum) jde o jedno z nejstarších muzeí v rakouské říši.\n\n1829 V Kostelním Vydří u Dačic byl založen první řepný cukrovar v západní části rakouské říše. Zde byl také poprvé na světě vyroben kostkový cukr.\n\n1832 František Palacký v \"Časopisu Českého musea\" zveřejnil článek, v němž odmítl pokusy Dobromysla Trnky a Vincence Ziaka (a několika dalších) upravit spisovnou češtinu zavedením některých moravských hláskových a slovních prvků. Cílem těchto autorů mělo být přiblížit češtinu moravskému lidu a zároveň vytvořit spojovací můstek mezi jazykem Čech a Slovenska. Vytvořit samostatnou moravštinu se ovšem ve skutečnosti nikdo vážně nepokoušel.\n\n1839 Moravským zemským archivářem byl jmenován Antonín Boček. Již před několika lety započal vydávat v listinné sbírce středověké moravské listiny. Ve snaze zvýšit starobylost a slávu moravských dějin však do sbírky umístil četná falza. Jde o jistou obdobu českých rukopisů (i když ty se snažily dokázat vyspělost staročeského umění).\n\n1848 Rok (též následující) revoluční vlny, která se prohnala Evropou. 11.3. se v uskutečnilo setkání pražské inteligence a měšťanů, které připravilo petici císaři (zároveň králi a markraběti) Ferdinandovi. V ní se žádalo spojení Čech, Moravy a Slezska v rámci obnovené České koruny. Petice vznikla bez vědomí Moravanů a na Moravě se proto nesetkala s kladným ohlasem. 19.3. olomoučtí Němci odmítli spojení Moravy s Čechami a naopak podpořili její připojení k právě probíhajícím debatám o sloučení německých států. Vídeňské úřady tento postoj podporovaly. 14.4. Moravský zemský sněm (díky iniciativě Aloise Pražáka) odmítl v dopise císaři sloučení s Čechami. 31.5. se v Brně sešel nový ústavodárný zemský sněm s téměř polovinou slovanských poslanců a značnou částí poslanců z venkova. Sněm měl Moravě vypracovat ústavu, která by jí zaručila samostatné postavení (v rámci monarchie) a moderní společenský řád. 9.8. bylo od země moravskoslezské opět odloučeno Slezsko a stalo se samostatnou korunní zemí říše.\n\n1849 23. ledna František Palacký vystoupil v říšském sněmu (zasedal v Kroměříži, protože ve Vídni byl neklid) s návrhem etnické federalizace říše, která by se skládala z osmi zemí, jednu z nich by tvořily Čechy s Moravou, Slezskem a Slovenskem. 4.3. Říšský sněm byl rozehnán, byla vydána ústava nařízená císařem. Podle ní bylo během roku na Moravě zřízeno místodržitelství jako orgán podřízený ministerstvu vnitra. Pravomoc země byla omezena tím, že ministerstvu vnitra byly přímo podřízeny též kraje. Zároveň bylo týmž ministerstvem potvrzeno, že moravským znakem je v modrém poli zlato-červeně kostkovaná orlice a zemským praporem žluto-červená bikolóra, jak se na tom usnesl zemský sněm v roce 1848.\n\n1850 Z apelačního soudu vznikl Vrchní zemský soud v Brně, jako hlavní soud pro Moravu i rakouské Slezsko.\n\n1852 Národní jednota moravská (vznikla roku 1849 pod názvem \"Národní jednota sv. Cyrila a Metoděje\" za účelem propagace češtiny) se přejmenovala na Matici moravskou a za cíl si stanovila podporovat šíření česky psané literatury na Moravě.\n\n1860 Byla zrušena olomoucká univerzita; jen teologická fakulta zůstala zachována (s přerušením v polovině 20. století existuje dodnes). Obnovení české univerzity se stalo brzo jedním z nejdůležitějších bodů české politiky na Moravě. Byla zrušena slezská zemská vláda v Opavě a Slezsko bylo sloučeno s Moravou, následujícího roku však jeho samostatnost byla opět obnovena (trvala až do r. 1918).\n\n1861 Došlo k obnovení moravského zemského sněmu. Po prvních volbách do něj vystoupili slovanští (již se považovali za Čechy) poslanci pod vedením Aloise Pražáka s prohlášením, v němž uznávali spojení Moravy a Slezska s Čechami (což se lišilo od postoje r. 1848), zároveň však chtěli zachovat dosavadní samosprávu Moravy.\n\nPrvní a druhá třetina 19. století byla rozhodující pro národnostní uvědomění moravského obyvatelstva. Přelomovým byl rok 1848 – před ním bylo národní vědomí omezeno jen na malou část slovanských obyvatel Moravy a ti se zcela přirozeně považovali za Moravany odlišné od Čechů nebo mnohem častěji za Hanáky, Valachy apod. bez vědomí o Moravě jako celku. Politicky činní Moravané však během dvou revolučních roků 1848–9 většinou změnili své stanovisko k českému národu a stali se jeho zastánci a propagátory na Moravě. Proto se po roce 1848 již myšlenky na samostatný moravský národ neobjevují a všeobecné šíření národního vědomí do všech vrstev obyvatel Moravy v 60. letech (kdy se začínají slovanští obyvatelé Moravy běžně označovat za Čechy) tak mělo český ráz a moravské vědomí se postupně omezilo na zemské. Zastánci moravských národních názorů (pokud existovali) byli natolik slabí, že nebyli schopni je šířit ve společnosti (bylo to dáno německostí větších měst; ale všude v Evropě bylo národní hnutí slabé tam, kde bylo odkázáno na venkov). Definitivně se Morava stala českou v posledních dvou desetiletích, kdy národní myšlenky dorazily i do všeobecně zaostalých oblastí Slovácka a Valašska.\n\n1862 1.2. byla (schválením stanov) založena první organizace Sokola na Moravě. V Čechách byl Sokol založen v Praze až 16.2. téhož roku (Jan Helcelet měl zprávy o přípravách vzniku pražské organizace), což ukazuje rychlost, s níž se již české národní myšlenky přenášely na Moravu.\n\n1867 Čeští obyvatelé Moravy ve velkém počtu zdravili vlak, který vezl přes Moravu z Vídně do Prahy české korunovační klenoty. Ukazuje to na sílící ztotožnění slovanských obyvatel Moravy s českými národními hodnotami.\n\n1868 Čeští poslanci moravského zemského sněmu vydali \"Deklaraci moravských poslanců\", v níž se kladně vyjádřili k myšlence jednoty Koruny české, avšak se zachováním existence markrabství. V reakci na to se zemský sněm (v němž většinu tvořili němečtí poslanci) vyjádřil proti spojení Moravy s Čechami, totéž učinil i sněm ve Slezsku. V tom se zřetelně projevilo rozdělení Moravy na českou (orientace na spojení s Čechami) a německou (orientace na převahu Němců v Rakousku nebo spojení s Německem). Pro myšlenky na svébytnou, nečeskou Moravu již v tomto nebylo místo a nebyl čas, prostor a odhodlání vytvářet novou samostatnou národní kulturu, která do té doby neexistovala; přebrání kultury české a podíl na ní byly tehdy zřejmě jedinou možnou cestou zachování slovanského rázu Moravy.\n\n1879 Čeští poslanci říšského parlamentu ve Vídni z Moravy se spojili s českými v jednotném Českém klubu.\n\n1891 V Olomouci byla založena lidová strana (s názvem \"Neodvislá strana lidu na Moravě\"), která měla zřetelnou českou orientaci a v dalších letech se stala velmi úspěšnou.\n\n1905 V moravském zemském sněmu byl uzavřen tzv. moravský pakt, který měl nastolit česko-německý národnostní smír. V podstatě šlo o rozdělení Moravy podle národního principu. Změny se týkaly především voleb do zemského sněmu (Češi získali většinu, ale Němci měli víc poslanců, než byl jejich podíl na obyvatelstvu) a školství (děti měly navštěvovat takovou školu, jejímuž vyučovacímu jazyku rozuměly).\n\nPřed první světovou válkou bylo v pravomoci zemí (tedy i moravské a slezské): správa majetku a podniků ve vlastnictví země, organizace zemědělství, správa průmyslu a živností, veřejné bezpečnosti a vojenských záležitostí v zemi, péče o kulturu a školství, veřejné stavby a dopravu a vybírání zemských daní.\n\n1914 28. února - zakončení posledního zasedání moravského zemského sněmu. \nV souvislosti s vyhlášením války Rakouska byla pozastavena činnost zemských sněmů v říši, i moravského a slezského.\n\n1916 Sdružením českých poslanců v říšské radě (za Čechy i Moravu) vznikl Český svaz; spolu s ním vznikl Národní výbor jakožto nejvyšší zástupce českého národa v Čechách a na Moravě, i v něm se účastnili politici z Moravy. Oba orgány vznikly za účelem soustředit politickou moc českého národa před předpokládanou přestavbou říše po nástupu nového císaře Karla. Samostatný politický postup Moravy se tu neobjevuje.\n\n1918 13.4. se v Praze konala „národní přísaha“ (vyhlášeno odhodlání vytvořit československý stát), které se zúčastnila delegace politiků z Moravy a souhlas s ní vyjádřilo i několik moravských měst, o něco později i shromáždění zástupců moravských politických stran. 29.9. změnily katolické strany na Moravě své stanovisko k Rakousku a vydaly prohlášení, v němž bylo kromě jiného uvedeno: „\"i my jdeme s celým národem za jedním cílem, jímž je náš samostatný československý stát\".“ Tento postoj ukazuje, že i když moravští katolíci v minulosti neviděli rádi připojování k převážně husitským Čechám, nijak to nebylo motivováno národnostním hlediskem. 25.10. moravští členové pražského národního výboru vytvořili v Brně moravský Národní výbor, který se považoval za centrální orgán českého národa na Moravě.\n\n1918 28.10. na Moravu přicházely zprávy o pražském převratu a vyhlášení československého státu, nevěřilo se jim však a tak se nic na Moravě nedělo. 29.10. česky psané noviny uveřejnily zprávu o událostech v Čechách, ve většině obcí pak místní národní výbory přebíraly moc do svých rukou. Národní výbor v Brně převzal moc od místodržitele Karla Heinolda, který na jeho nátlak odstoupil, místodržitelskou pravomoc získala národním výborem jmenovaná správní komise. Během následujících dnů přešly do rukou Moravského zemského výboru všechny státní úřady na Moravě. Mezi obyvatelstvem Moravy se vznik samostatného českého státu setkal s nadšením, lidé se hojně zdobili českou bikolórou, vedle ní se však na domech objevovala i červeno-zlatá bikolóra moravská. 30.10. vyhlásili ve Vídni němečtí poslanci z Moravy a Slezska odtržení Němci osídlených oblastí na severu a jejich připojení k Rakousku jako provincie Sudetenland s centrem v Opavě. Český národní výbor poslal do Opavy vojenské oddíly, před nimiž (v prosinci) provinční vláda uprchla, moc převzal pražským národním výborem jmenovaný zemský prezident Jan Šrámek, který stanovil správní komisi. 3.11. vyhlásili Němci na jižní Moravě provincii Deutschsüdmähren (Německá jižní Morava) a její připojení k Rakousku, akce byla vojensky zlikvidována. 8.12. (s účinností od 14.) bylo vyhlášeno zrušení národních výborů (ve Slezsku k němu došlo až 27.12), jejich zákonodárné pravomoci přešly na Národní shromáždění (prozatímní československý parlament), výkonné pravomoci převzala vláda. Během vzniku Československa moravská a slezská země fakticky zanikly, jejich včlenění do československého státu se však událo s podporou moravského a slezského obyvatelstva.\n\n1919 28.1. byla zákonem zřízena univerzita v Brně (Masarykova). Po zániku olomoucké univerzity se tak na Moravě opět obnovila univerzita. 10. září vítězné státy dohody a poražené Rakousko uzavřely saintgermainskou smlouvu, podle níž Československu mimo jiné připadlo město Valtice a čtyři okolní vesnice.\n1920 29.2. schválena československým parlamentem nová ústava, podle níž mělo být Československo rozděleno na župy, které se dále měly dělit na okresy. Československo tak mělo být unitárním státem bez rozdělení na autonomní celky a země měly být úplně zrušeny. Proti župnímu zřízení vystupovaly zejména socialistické strany, německé obyvatelstvo, čeští nacionalisté (některé župy by byly převážně německé) a samotné úřednictvo, takže se župy nakonec neustanovily; záměr rozdělit stát na župy pojalo ministerstvo vnitra již na počátku roku 1919 a vytrvalo při něm i přes hlasy z Moravy, že by se jednotná Morava měla zachovat. Snahy uchovat zemské zřízení byly dokonce občas označovány za \"příšeru separatismu\". Podle zákona přijatého s novou ústavou měly být na Moravě a ve Slezsku župy Jihlavská, Brněnská, Olomoucká, Hradišťská, Ostravská a Těšínská. Nová ústava také stanovila barvy republiky – červenou, modrou a bílou; státní znak republiky stanovil zvláštní zákon, ve velkém a středním znaku republiky byla Morava reprezentována stříbrno-červeně kostkovanou orlicí – tyto barvy byly zvoleny, protože odpovídaly barvám republiky a údajně vyjadřovaly slovanskost Moravy, zatímco zlaté (žluté) kostkování orlice bylo mylně považováno za symbol němectví (Fridrichovo polepšení z r. 1462 však s národností nic společného nemělo, navíc na trojí žádost moravského zemského sněmu v průběhu 19. století o opravu stříbrno-červeného kostkování moravské orlice ve velkém znaku říše odpovědělo ministerstvo vnitra vždy kladně, ale nápravu nezjednalo). Současně se schválením vlajky republiky byly zakázány vlajky zemské.\n\n1925 1. ledna byla podle vládního nařízení č. 315/1924 Sb. z. a n. ze 23. prosince 1924 do té doby moravská osada Nedvězíčko začleněna do země České, v jejímž rámci se stala součástí obce Nedvězí, náležející do politického okresu Polička.\n\n1927 Schválen zákon č. 125/1927 Sb. z. a n., „o organisaci politické správy“, který stanovil členění Československa na 4 země (v Čechách se proti němu zvedl odpor, požadující uskutečnění žup). \n1928 1. prosince vstoupil v Čechách, na Moravě a ve Slezsku v platnost výše zmíněný zákon č. 125/1927 Sb. z. a n., „o organisaci politické správy“. Sloučením země Moravské a země Slezské vznikla země Moravskoslezská. Důvodem sloučení obou zemí byla mimo jiné obava, aby slezští Němci, kteří ve Slezsku převažovali, nezískali příliš velký politický vliv. V čele země stál zemský prezident jmenovaný prezidentem republiky a podřízený ministru vnitra. Zemské zastupitelstvo bylo volené ze dvou třetin, třetinu jmenovala vláda. V pravomoci zemí bylo řízení policie a četnictva v zemi, země dohlížely na okresní úřady a pečovaly o hospodářské, sociální, dopravní, kulturní a zdravotní záležitosti, pokud přesahovaly působnost obcí nebo okresů. Zřízením zemí však zůstalo Československo nadále unitárním státem, pravomoci zemí spočívaly spíš ve výkonu státní moci na jejich území, samospráva zemí byla oproti stavu v Rakousku velmi malá, prvotním smyslem zemí ani nebylo zachování jejich identity. Česky mluvící část obyvatel Moravy se však v té době považovala za Čechy (případně Čechoslováky) a i tato velmi malá samospráva jí dostačovala.\n\n1935 1. října vznikl podle vládního nařízení č. 104/1935 Sb. z. a n., „kterým se v zemích České a Moravskoslezské provádějí změny obvodů některých okresních úřadů“ nový politický okres Zlín\n\n1938 (8. – 9. října) Na základě mnichovské smlouvy byla Německem a Polskem obsazena téměř třetina území země Moravskoslezské, počet obyvatel klesl o jeden milion (na 2,5 milionu).\n1939 13. ledna československá vláda rozpustila zemská zastupitelstva, jejich pravomoci převzali zemští prezidenti. \n\n1939 14. března začala okupace zbytku Moravy německými vojsky. \n\n1939 15. března se na Slovácku utvořila skupina s názvem Národopisná Morava, která usilovala o připojení Slovácka ke Slovensku. U obyvatel Slovácka se plány skupiny nesetkaly s porozuměním. \n\n1939 16. března byl zbytek země Moravskoslezské začleněn do Protektorátu Čechy a Morava. Zůstalo zachováno rozdělení na země. Marginální fašistické politické uskupení Moravská nacionální sociální strana, působící na Brněnsku a Tišnovsku, prohlašovalo Moravskoslezskou zemi za autonomní součást Velkoněmecké říše a požadovalo zavedení moravské národnosti namísto české.\n\n1939 11. dubna byla započata výstavba nikdy nedokončené německé exteritoriální dálnice Vídeň - Vratislav.\n\n1940 1. listopadu vstoupilo v platnost vládní nařízení č. 388/1940 „o některých změnách obvodů zemských úřadů v Praze a v Brně“, jímž byla hranice země Moravskoslezské posunuta směrem do Čech. Jednalo se o okolí Jihlavy, Polné, Přibyslavi, Štoků a Jindřichova Hradce. Současně s tímto vládním nařízením vstoupilo v platnost i související vládní nařízení ze dne 26. září 1940, č. 389 Sb., „kterým se upravují obvody a sídla některých okresních úřadů“, jímž se měnilo vymezení několika politických okresů, přičemž se jiné rušily. Důvodem pro výše zmíněné změny zemské hranice byl především tlak obyvatelstva německého ostrůvku na Jihlavsku.\n\n1942 30. dubna došlo k zastavení prací na rozestavěné německé exteritoriální dálnici Vídeň – Vratislav.\n\n1945 – v dubnu a počátkem května osvobodila Rudá armáda území Moravy. 26. dubna 1945 bylo osvobozeno Brno. Během tohoto období vypukala na Moravě povstání proti německým okupantům.\n\n1945 12.5. byl v Brně ustaven Moravskoslezský zemský národní výbor, který v následujících letech energicky hájil samosprávu země proti centralistickým krokům pražských ministerstev. Země Moravskoslezská byla obnovena v původním rozsahu. Jednání moravskoslezského ZNV vedlo již koncem roku 1945 ke zdůrazňování svébytnosti Moravanů (ovšem v rámci českého národa), což se od vzniku Československa objevilo poprvé (poprvé se také od roku 1918 na veřejnosti objevila zemská vlajka). 16. května byla československou vládou zřízena expozitura tohoto výboru pro Slezsko a severní část Moravy (tzv. Slezská expozitura země Moravskoslezské). Samovolně se vytvořila i Slezská národní rada, jejich požadavek na samosprávu Slezska vláda zamítla. 13.6. došlo mezi Československem a Polskem k územnímu sporu o Ratibořsko, situace se vyhrotila také na Těšínsku; nakonec k územním změnám nedošlo.\n\n1946 (20.2) Zákonem byla obnovena (po 86 letech) univerzita v Olomouci. 12.6. se sešel obnovený Zemský národní výbor, nejvíc zástupců v něm na základě voleb měli komunisté, kteří obsadili i úřad předsedy národního výboru, většinu pak měli ve slezské expozituře, pročež nejprve žádali vytvoření samostatné země slezské a když neuspěli, začali hlásat nutnost zemské zřízení odstranit.\n\n1948 21.12. Byl přijat zákon o krajském zřízení (s platností od 1. ledna 1949), který znamenal zrušení Moravskoslezské země a její slezské expozitury. Morava a Slezsko byly rozděleny mezi kraje (Jihlavský, Brněnský, Olomoucký, Gottwaldovský, Ostravský, částečně též Českobudějovický a Pardubický, přičemž Jihlavský výrazně zasahoval do bývalé země české. Samospráva krajů byla teoretická, fakticky byly kraje podřízeny pražským ministerstvům.\n\n1956 4. července 1956 vznikla nejstarší moravská chráněná krajinná oblast Moravský kras. Později byla na Moravě vyhlášená další velkoplošná chráněná území.\n\n1960 Zákonem byly dosavadní menší kraje nahrazeny většími kraji – území Moravy bylo nyní rozděleno mezi kraje Jihomoravský (zahrnul i okrajové části východních Čech), Severomoravský (zahrnul i celé území Českého Slezska), menší avšak nezanedbatelně velké části se staly součástí krajů Jihočeského a Východočeského.\n\n1963 K 1100. výročí příchodu Konstantina a Metoděje byla uspořádána výstava \"Velká Morava\", Archeologické výzkumy velkomoravských nalezišť byly podporovány vládou, aby se ukázala vyspělost „prvního společného státu Čechů a Slováků“. \n\n1968 16.–17. dubna zasedání poslanců Jihomoravského kraje v souvislosti s připravovanou federalizací Československa navrhlo, aby jednou z částí federace byla i země Moravskoslezská (návrh na trojfederaci). \n1968 20. května několik set vědeckých, kulturních a hospodářských pracovníků v Brně založilo Společnost pro Moravu a Slezsko (předsedou se stal Boleslav Bárta), která brzy získala přes 100 000 členů a která měla pomoci uskutečnit státoprávní změny ve prospěch obnovení Moravy, požadovala dokonce celomoravské referendum.\n\n1968 4. června zástupci obou moravských krajů jednali o trojdílné federaci v Praze s komisí pro státoprávní uspořádání, která jejich návrhy odmítla, stejně učinil později (16. července 1968) parlament. \n\n1968 28. října byla vyhlášena federalizace Československa na národnostním principu se dvěma republikami – Českou socialistickou republikou a Slovenskou socialistickou republikou, vzniklými k 1. lednu 1969. Morava se stala součástí České socialistické republiky. \n\n1980 Papež Jan Pavel II. při příležitosti poutě na Velehrad prohlásil Cyrila a Metoděje spolupatrony Evropy (vedle sv. Benedikta).\n\n1988 V brněnské verzi samizdatového časopisu \"Střední Evropa\" se začaly objevovat články a z nich vzniklá diskuze o Moravě a jejím postavení. Zde se také poprvé objevily postoje moravsky národní, nikoli již jen oblastní (zemské).\n\n1989 V prosinci vzniklo Moravské občanské hnutí (předsedou se stal Miroslav Richter), s vedením Občanského fóra jednalo ohledně obnovení Moravskoslezské země, bylo však odmítnuto. Souběžně vytvořil Boleslav Bárta Hnutí za samosprávnou demokracii - Společnost pro Moravu a Slezsko. V této době se také názor, že Moravané jsou (nebo mají být) jiným národem než Češi, rozšířil mezi velkou částí moravského obyvatelstva (počátkem roku 1990 uskutečnil Etnografický ústav Filozofické fakulty Masarykovy univerzity na území bývalé Moravskoslezské země průzkum, v němž se 88 % dotázaných označilo za Moravany, 3 % za Čechy a 8 % za Slezany) – byl to však pro mnohé nejen v Čechách, ale i na Moravě překvapivý a odmítaný názor a zvlášť v Čechách byl posuzován jako projev extremismu.\n\n1990 20. 1. byla vyhlášena Charta pro Moravu a Slezsko požadující obnovení jednotné Moravy (v jakékoli podobě) včetně území ve Východočeském a Jihočeském kraji. 1.4. Společnost pro Moravu a Slezsko vydala deklaraci požadující obnovení Moravskoslezské země. Zároveň vznikla politická strana Hnutí za samosprávnou demokracii - Společnost pro Moravu a Slezsko. Později vznikla ještě Moravská národní strana. 9. 5. československý (a po něm i český) parlament označil zrušení Moravskoslezské země za nespravedlivé. Praktické kroky z těchto prohlášení však nikdy nebyly vyvozeny. Po prvních volbách do československého a českého parlamentu po svržení komunistické vlády 9. 6. získaly moravské strany asi 10 % poslaneckých míst. Brzy vypracovali poslanci Bártova hnutí návrh na přetvoření Československa ve spolkový stát, návrh však byl zamítnut. Obnovení Moravskoslezské země mělo podporu i v obou krajských národních výborech, které se dohodly na sloučení (zákon takový postup připouštěl), to se však pro odmítavý postoj předsedy jihomoravského výboru Zdeňka Přikryla nakonec neuskutečnilo. 28. 10. se ve Slavkově (u Brna) sešli československý prezident Václav Havel a premiéři československé, české a slovenské vlády na jednání o budoucím státoprávním uspořádání. Zástupci moravských požadavků (hromadně demonstrujících před zámkem) nebyli vůbec na jednání připuštěni (to se opakovalo i u dalších jednání).\n1991 2.–3. 3. se uskutečnilo sčítání lidu, v němž respondenti poprvé od sčítání lidu na území českých zemí uvedli jako svou národnost i národnost moravskou, ke které se přihlásilo přes 1 350 000 lidí. Dříve jednotná česká národnost se tak rozložila na českou, moravskou a slezskou. 11. 2. byla v Brně sepsána moravskoslezská ústava.\n\n1991 1. července byl vyhlášen vůbec první moravský národní park Podyjí.\n\n1992 V dubnu poslanecký klub HSM-SMS podal v českém parlamentu návrh na spolkové státní uspořádání České republiky, návrh však byl zamítnut. Po květnových volbách se do federálního parlamentu moravské strany nedostaly, do českého parlamentu se dostalo jen HSM-SMS. Podpora obou stran ze strany občanů v té době setrvale klesala, rovněž euforie ze samého počátku 90. let ohledně obnovení Moravy již byla v úpadku. 15. 9. byl založen Moravský národní kongres, který vyhlásil moravskou státnost a hodlal se stát iniciátorem vzestupu moravského národního uvědomění; jeho předpoklady se však nenaplnily a organizace zůstala společensky málo významná.\n\n1993 16. 3. jmenoval Moravskoslezský zemský sněm (vznikl v prosinci 1992 jako sdružení 24 moravských opozičních poslanců českého parlamentu) v Brně moravskoslezskou vládu. V listopadu se uskutečnil rozsáhlý průzkum mínění obyvatel na území bývalé Moravskoslezské země, podle nějž bylo pro obnovení Moravskoslezské nebo Moravské a Slezské země 67 % dotázaných.\n\n1996 31. května – 1. června ve volbách do Poslanecké sněmovny Parlamentu České republiky nepřekročila žádná z moravských stran hranici 5 % a poprvé tak jejich zástupci nezasedli v Poslanecké snemovně.\n\n1997 25. července na základě dohody mezi Českou republikou a Slovenskem došlo ke změnám společné státní hranice, čímž se některé moravské pozemky ocitly na Slovensku výměnou za jiné slovenské o stejné celkové výměře. Nejnápadnější změnou bylo předání osady U Sabotů Slovensku výměnou za dosud slovenskou část osady Sidonie. Další významnou změnou bylo narovnání státní hranice na dolním toku řeky Moravy, takže již neosciluje, ale prochází středem regulovaného toku Moravy.\n\n1997 3. prosince Parlament České republiky definitivně zavrhl možnost ustavení zemského uspořádání (ústava je připouštěla) a přijal ústavní zákon o vzniku krajů. Byly ustaveny kraje se stejnými sídly a tím ve stejném počtu a rovněž v podobných hranicích jako v roce 1948, přičemž území krajů bylo vymezeno stávajícími okresy. Nově uzákoněné kraje byly vybaveny malými pravomocemi, finančně byly velice závislé na státu, o úrovni jejich samosprávy svědčilo i to, že byl z ústavy vyškrtnut článek, který jim umožňoval stanovovat si vlastní jména. Podle zákona bylo území Moravy rozděleno mezi kraje Brněnský, Budějovický, Jihlavský, Olomoucký, Ostravský, Pardubický a Zlínský. \n\n2000 1. ledna začaly existovat kraje uzákoněné roku 1997.\n\n2000 12. prosince konaly se první volby do nově vzniklých zastupitelstev krajů.\n\n2001 1. března konalo se první sčítání lidu v historii nezávislé České republiky, v němž se k moravské národnosti přihlásilo jen asi přes 350 000 lidí. To již bylo jen potvrzení silného úpadku moravského hnutí, které mělo ještě v roce 1990 překvapivou sílu. Od té doby vypadá moravské hnutí navenek téměř mrtvé a v České republice nehraje ve veřejném životě významnou roli.\n\n2001 31. května došlo ke změnám názvů Brněnského, Budějovického, Jihlavského a Ostravského kraje. Brněnský byl přejmenován na Jihomoravský, Budějovický na Jihočeský \"(čímž byla opět popřena moravská příslušnost Dačicka)\", Jihlavský na Vysočinu, Ostravský na Moravskoslezský.\n\n2003 Jihomoravský kraj si do svého znaku vedle původní podoby moravského znaku dal též jeho podobu po polepšení z roku 1462. \n\n2005 17. 12. vznikla sloučením HSMS-MNS a MDS strana Moravané, čímž má moravské hnutí poprvé od roku 1989 jednotné politické zastoupení. Programovým cílem strany Moravané je obnovení zákonodárného moravského parlamentu a moravské vlády (na území Moravské katolické provincie, tj. včetně Českého Slezska) na základě práva moravského národa na sebeurčení. Protože je existence zvláštní moravské národnosti podle strany Moravané předpokladem k vytvoření nezávislé Moravy, strana Moravané úspěšně požadovala, aby v nacházejícím sčítání lidu v roce 2011 byla moravská národnost výslovně uvedena na sčítacích arších.\n\n2011 Při sčítání lidu se k moravské národnosti přihlásilo něco přes 630.000 občanů ČR, přičemž na Moravě žijí přibližně 4,2 miliony lidí.\n\n2012 Okolo 400 moravských obcí vyvěsilo na cyrilometodějský svátek moravskou vlajku. V následujících letech začaly některé obce a města vyvěšovat moravské vlajky o všech státních svátcích.\n\n2018 9. 4. vzniklo na základě petice občanů Moravské zemské hnutí.\n\n\n\n"}
{"id": "47916", "url": "https://cs.wikipedia.org/wiki?curid=47916", "title": "Petr Jakeš", "text": "Petr Jakeš\n\nPetr Jakeš, Ph.D. (2. května 1940, Břehy, okr. Pardubice – 29. listopadu 2005, Praha) byl český geolog a geochemik, docent Univerzity Karlovy, zabývající se mj. geochemickými a vulkanickými procesy na Zemi i na nebeských tělesech, výzkumem meteoritů a měsíčních hornin.\n\nV letech 1957 až 1962 vystudoval geologii na Přírodovědecké fakultě Karlovy university. Poté pracoval v Geologickém ústavu ČSAV v Praze. V období částečného uvolnění na konci šedesátých let pokračoval od r. 1967 na Australské národní univerzitě (ANU) v Canbeře v Austrálii a později též v Japonsku v postdoktorandském studiu, kde získal titul PhD. za práci o vulkanické činnosti v jihozápadním Pacifiku. V letech 1970 až 1972 pracoval jako vědecký pracovník v Lunar Science Institute (LSI, Ústav pro vědy o Měsíci, nyní LPI, Lunar and Planetary Institute) v texaském Houstonu v USA. Tato instituce, založená americkou Národní akademií věd (NAS, National Academy of Sciences) jako součást USRA (Universities Space Research Association), provozovala pro organizaci NASA mj. laboratoř LRL (Lunar Receiving Laboratory), v níž procházely vzorky hornin přivezené v rámci programu Apollo karanténou. V LSI se dr. Jakeš účastnil analýzy těchto vzorků, zejména pak těch, které byly získány na Měsíci v rámci expedic Apollo 14 a 15.\n\nPo návratu do Československa v r. 1972 byl z politických důvodů propuštěn z ČSAV. Získal zaměstnání v Ústředním ústavu geologickém v Praze, nejdříve jako geolog mapér, pak jako vědecký pracovník, později jako náměstek ředitele pro geologický výzkum. Počátkem 90. let 20. stol. začal učit na Přírodovědecké fakultě UK (PřF UK) v Praze. Často se vracel také do LPI do Houstonu, kde byl členem jeho vědecké rady. Do r. 2001 byl členem vědecké rady mezinárodního programu IGCP (International Geological Correlation Programme) a předsedou jeho 3. pracovní skupiny pro ložiska minerálů, petrologii, vulkanologii a geochemii. Byl také jedním z šesti světových vědců, kteří navrhli uspořádání Mezinárodního roku planety Země (IYPE -International Year of the Planet Earth) – tím byl vyhlášen rok 2008.\n\nV posledních letech života pracoval jako pedagog a vědecký pracovník Ústavu geochemie, mineralogie a nerostných zdrojů PřF UK. Mezi studenty byl díky svému netradičnímu způsobu přednášení, aktivními osobnímu přístupu, a především někdy až drsnému smyslu pro humor a sebeironii velmi oblíbený. \n\nKromě mnoha desítek původních vědeckých prací z oboru geologie, vulkanologie, geochemie a planetologie je autorem řady populárněvědeckých a cestopisných knih. Některé z nich byly přeloženy i do jiných jazyků.\n\nByl jedním z úspěšných popularizátorů vědy, nejen psanou podobou, ale i pořady Vědník (Česká televize) nebo Meteor (Český rozhlas).\n\nV r. 1999 pojmenovali astronomové M. Tichý a Z. Moravec planetku (10170) 1999 DA, objevenou na observatoři Kleť, na jeho počest jménem Petrjakeš. V r. 2000 mu byla udělena „Cena Akademie věd ČR za popularizaci vědy“.\n\n\n\n\n\n\n\n\n\n\n\n\n\n\n\n"}
{"id": "47926", "url": "https://cs.wikipedia.org/wiki?curid=47926", "title": "Kánoe", "text": "Kánoe\n\nKánoe je malá podlouhlá loď umožňující zpravidla jízdu jedné až tří osob a určená zejména k jízdě po řekách. Pádlo pro kanoisty je jednostranné na rozdíl od oboustranného pádla pro kajak. Název lodě dal souhrnné jméno sportovnímu odvětví kanoistice.\n\nKánoe užívali původně Indiáni. V moderním světě se kanoistika – sjíždění turisticky atraktivních úseků řek po proudu – stala oblíbenou a rozvinula se ve významné turistické odvětví i náročný sport. Kanoistika je označení sportovního odvětví provozovaného i na umělých kanálech. Vodáctví je pak označení pro styl nesoutěživý, jehož příznivci – vodáci – vytvořili svérázný styl a neformální komunitu blízkou trampskému hnutí i turistice.\n\nPůvodní kánoe byly tvořeny vydlabaným kmenem stromu (monoxyl). Později bývaly stavěny i např. z březové kůry a v počátcích vodní turistiky se používaly dřevěné – s kostrou z latí a příčných ohýbaných žeber potažených dýhami a nalakovaným plátnem. V moderní době se používají kánoe ze skelného laminátu a nověji i z odolnějších materiálů – plastu.\nObecně se dělí kanoe na otevřené a zavřené. Zavřené mají shora palubu s otvory pro posádku, které se uzavírají krycí zástěrou neboli šprickou – nutnou zejména na divoké vodě. Otevřené kánoe bývají vyztuženy příčnými tyčemi, případně i střední podélnou, která – je-li vně trupu, bývá nazývána kýlem, i když slouží jen k udržení přímého směru plavby – zejména u kanoí jezerních. Pokud mají kanoe podélnou výztuhu uvnitř lodě, mívají dno ploché a jsou kratší, aby byly jako lodě říční obratnější.\nStandardní kánoe bývají vybaveny dvěma lavičkami (sedačkami), buď připevněnými, nebo volně vyjímatelnými prkénky zavěšenými zevnitř k bokům kánoe. Obvyklým vybavením otevřených kanoí jsou vzduchové komory proti potopení umístěné v přídi a na zádi. Pokud má kanoe sedačku jen jednu a je i jinak svou konstrukcí stavěna jen pro jednu osobu, nazývá se singlkanoí, zkráceně singlem. Specialitou Severní Ameriky je singlkanoe na divokou vodu – sice otevřená, ale kromě místa pro kanoistu zcela vyplněná nafukovacími vaky.\nObvyklým vybavením kánoe jsou pádla a u turistické lodi vodotěsný barel nebo vak, též zvaný lodní pytel nebo loďák pro přepravované věci. Praktickým doplňkem jsou šňůry na špičkách lodě a houbička pro vysušování vnitřku.\nJiné dělení je na kanoe pevné a nafukovací. Pevné mají konstrukci popsanou výše, nafukovací mohou být bez odtoku horem nateklé vody, nebo s odtokem – buď rukávovitým otvorem v zádi, nebo mezerou mezi dnem a nosnými bočními válci (stejně jako u velkých nafukovacích člunů – raftů). V současné době se vyrábějí nafukovací kanoe z vysoce kvalitních pogumovaných textilií, které dovolí vnitřní tlak vzduchu tak velký, že se loď i na divoké vodě chová jako pevná – tj. bez podélných průhybů a příčného kroucení.\n\nDvojčlennou posádku kánoe tvoří vzadu sedící kormidelník, a vpředu sedící takzvaný háček. Ve sportovních kánoích posádka klečí. Loď pohánějí pádlováním oba, zvláště háček, zatímco především kormidelník ovládá polohou a pohybem pádla směr plavby. Kormidelník je vedoucím posádky – vztah kormidelníka a háčka je zejména ve starší kanoistické tradici významným prvkem dotvářejícím atmosféru kanoistické komunity. Má-li loď jednočlennou posádku, vykonává tato osoba činnost kormidelníka a místo háčka je neobsazené. Veze-li loď třetího člověka, takzvaného porcelána, ten se na ovládání a pohonu lodi přímo nepodílí.\n\nLoď je při plavbě poměrně labilní, takže nezkušeným plavcům se často převrátí. Takovému jevu se říká „cvaknout se“ nebo „udělat se“. Zvláště náročným a zábavným prvkem bývá sjíždění propustí (šlajsen), z nichž mnohé jsou vítaným pozůstatkem voroplavby a některé jsou pro kanoistiku upraveny nově, a sjíždění peřejí – neklidných a prudkých úseků řek, kde je třeba kličkovat zákrutami (meandry) vodního toku a mezi kameny čnícími pod hladinou i nad ní. Méně oblíbená je jízda po téměř stojící vodě u přehrad a jezů, takové plavební podmínky vodáci nazývají olej (vodáctví) či spíše volej (vodáctví).\n\nVodáctvím jsou dnes v Česku proslulé zejména řeky Vltava a Sázava, ale sjíždějí se téměř všechny řeky i některé potoky. U frekventovaných úseků řek působí půjčovny kanoí, které loď dopraví na místo, odkud lze řeku sjíždět, a z koncového místa plavby jí odvezou. Kánoi lze převážet i na zahrádce na střeše automobilu, na speciálních přívěsech za vozidla, v ložném prostoru nákladního automobilu. Na vhodných místech jsou zřizována vodácká tábořiště (kempy) – v chráněných územích se zpravidla nesmí tábořit mimo ně. Pro vodáky vycházejí i speciální mapy nazývané kilometráže.\n\n\n"}
{"id": "47927", "url": "https://cs.wikipedia.org/wiki?curid=47927", "title": "Kanoistika", "text": "Kanoistika\n\nKanoistika je vodní sport provozovaný jak rekreačně tak i profesionálně. Ač je název odvozen od kánoe, je obecně používán i pro podobné aktivity provozované na kajaku.\n\nMezi disciplíny kanoistiky se řadí:\n\nRekreačně se kanoistika neomezuje pouze na sjíždění vodních toků, v naprosté většině mírných až středně tekoucích, ale nově i jízdu po vodních hladinách (vzhledem k vnitrozemské poloze naší země). Příznivci divočejší vody v Česku nemají příliš příležitostí, takže jezdí do oblastí kde řeky tečou trochu divočeji, nebo využívají možnosti sjíždět některé úseky českých řek při vypouštění přehrad (např. ČPV – Český pohár vodáků).\n\nJedna z nejhezčích a nejatraktivnijších tratí Čertovy schody se nachází na Vltavě v úseku pod Lipenskou přehradní nádrží nad Vyšším Brodem, kromě kanoisty je využívána i pro závody v raftingu.\n\n\n"}
{"id": "47928", "url": "https://cs.wikipedia.org/wiki?curid=47928", "title": "Vodní turistika", "text": "Vodní turistika\n\nVodní turistika nebo krátce vodáctví je jedna z forem turistiky, která jako dopravní prostředek využívá různé druhy plavidel, jako jsou rafty, pramice nebo kánoe. Nejvíce je rozšířena na říčních tocích, kdy vodní turisté, tzv. vodáci, plují po proudu řeky (tzv. splouvání) a přesunují se tak mezi jednotlivými tábořišti. Vodáctví je aktivita na pomezí letní rekreace a adrenalinového sportu – záleží na charakteru splouvaného toku i na použitém plavidle.\n\nPřevážně v průběhu letních prázdnin se pod dohledem zkušených vedoucích realizují dětské vodácké tábory. Kromě vodáckého výcviku dětí bývá na nich kladen důraz na poznávání přírody, získávání tábornických dovedností a hry v přírodě.\n\nK rozvoji vodní turistiky začalo docházet ve druhé polovině 19. století. Roku 1866 byl založen v Evropě první kanoistický klub. \n\nV Čechách se první kánoe objevila v roce 1875, kdy ji roudnický lékárník Ferdinand Zinke koupil od anglických obchodníků se závodními koňmi. Další kánoe se na území dnešního Česka objevily až roku 1910, z Kanady je nechal přivézt velký propagátor sportu Josef Rössler Ořovský, který je známý hlavně díky prvnímu páru lyží, které přivezl do Čech. Obliba těchto lodí rychle stoupala a tak již 29. listopadu 1913 byl založen Svaz kánoistů království českého, později Český svaz kanoistů.\n\nPo vzniku Československa se vodní turistika začala rozvíjet velmi rychle. Zakládaly se vodácká tábořiště, byly pořádány první vodácké závody spíše maratónského typu, např. známé České Budějovice – Praha. Roku 1933 se v Praze konalo mistrovství Evropy, kdy se do Prahy sjelo 58 závodníků z 10 zemí. Úspěch tohoto mistrovství pomohl i zařazení kanoistiky na program olympijských her již v roce 1936. O propagaci vodáctví v Čechách se také silně zasloužilo skautské hnutí. Velký vliv na rozvoj zvláště dětské vodní turistiky mělo uzpůsobení rybářské pramice, která se začala používat po první světové válce. Turistické oddíly si ji upravily, příď se pokryla krytem s vlnolamem a zároveň se zvýšily i boky na zádi. K ovládání pramice se nepoužívalo vesel, ale pádla. Vzniklo tak originální, v té době nejlevnější a při tom velmi pevné a bezpečné plavidlo až pro 8 dětí a jednoho kormidelníka.\n\nBoom vodáctví šel ruku v ruce s trampingem. Trampové měli vždy k přírodě nejblíže a jejich osady často ležely přímo na vodních tocích. Proto není divu, že trampové v kánoích doslova procestovali republiku. Kanoistika, nejen závodní, ale i rekreační, se utěšeně rozvíjela dál. \n\nPo druhé světové válce se velkou ranou pro vodáctví stalo budování vltavské kaskády, v níž postupně zaniklo 150 km atraktivního sjízdného úseku Vltavy (od Hluboké po Vrané). Daší oblíbené vodácké toky stavbou přehrad tolik postiženy nebyly, na různých místech ale byly stavěny také vodácky nesjízdné a nebezpečné jezy a stupně, v jejichž vzdutí zmizelo mnoho peřejnatých úseků a které také znepříjemňovaly plavbu.\n\nZa dob normalizace nastoupila nová vlna útěků do přírody, a tedy i na řeky. Zakládaly se nové vodácké oddíly, obnovily se vodácké kluby již téměř zapomenuté. Otevřené laminátové deblkanoe (= dvoumístné) typu \"Vertex\" a \"Vydra\" zaplnily zejména Lužnici, Sázavu, Berounku, Ohři, Vltavu a Otavu. Vodáci trávili putováním po řekách celé týdny a užívali relativní volnosti a romantiky v zastrčených říčních údolích, skrytých před urbanizací a industrializací.\n\nV 90. letech vznikly vodácké půjčovny a cestovní kanceláře, které půjčují veškeré vodácké vybavení (lodě, pádla, barely, plovací vesty) a zajistí i jeho dovoz a odvoz. V nabídce se objevují pevné nafukovací lodě různých typů a velikostí, a křehké laminátové kanoe jsou rychle vytlačovány prakticky nerozbitnými plastovými. Vodáctví zažívá třetí boom, ale díky možnosti volného cestování již čeští vodáci nevyrážejí jen na osvědčené tuzemské řeky, ale i do zahraničí, kde je možno najít řeky parametrů, kterými Česko nedisponuje. V Evropě jsou mezi Čechy nejoblíbenější divoké řeky alpské v Rakousku, divoké i turistické toky na území bývalé Jugoslávie, dále trasy např. v Polsku, Rumunsku, Francii. Nelze pominout Slovensko, kde je nejoblíbenější vodáckou řekou Hron. Mimo Evropu se jezdí např. do USA nebo na Nový Zéland.\n\nČeská obliba tohoto typu vodní turistiky je ve světě ojedinělá. Počátkem 21. století se infrastruktura dále rozvíjí, kempy se zvelebují, mnohé dosud nesjízdné jezy jsou rekonstruovány na vodácky přívětivější a bezpečnější. Zájmy vodáků se však mnohde kříží s provozovateli malých vodních elektráren na jezech, které odebírají značnou část vody z řeky a při nižších vodních stavech způsobují nesjízdnost jezu a nedostatek vody pod ním.\n\nV Česku je vodní turistika provozována zejména v letní sezóně na největších řekách pahorkaté části Čech, které mají dlouhé souvisle splavné kaňonovité úseky s mírně tekoucí vodou, občasnými lehkými peřejemi a množstvím jezů. Díky tomu je na nich také plně rozvinutá vodácká infrastruktura (půjčovny lodí, kempy, hospody, sportovní propustě na jezech). Moravské řeky mají vlivem odlišné geomorfologie většinou méně atraktivní charakter, a jsou tedy méně vyhledávané i vodácky přizpůsobené.\n\n\nDalšími vodácky navštěvovanými toky jsou menší říčky, které mají dostatečnou vodu pro splutí pouze za zvýšených vodních stavů (například po deštích nebo při jarním tání sněhu), nebo při vypouštění rybníků a přehrad z důvodu pořádání organizované vodácké akce.\n\n\n\n\n"}
{"id": "47931", "url": "https://cs.wikipedia.org/wiki?curid=47931", "title": "Voroplavba", "text": "Voroplavba\n\nVoroplavba respektive plavení dříví je způsob dopravování dřeva plavením po vodním toku. V českých zemích ji v průběhu dvacátého století vytlačila železnice a výstavba Vltavské kaskády, v některých rozvojových zemích nebo v oblastech nepřístupných jiné dopravě se však provozuje dodnes.\n\nPro voroplavbu musí být vodní tok (zpravidla řeka) přiměřeně splavný. Proto se v době voroplavby místy stavěly umělé plavební kanály, upravovaly vodní toky stavbou jezů a na jezech se pro vory stavěly propusti. V dnešní době se některé používají pro kanoistiku a raftování, jiné jsou přehrazené a účel už nemají.\n\nProtože čeští plavci plavili dříví i do Německa, pronikly do českého názvosloví německé výrazy. Vory nebo celé jejich sestavy se nazývaly \"prameny\" (zřejmě z německého \"Prahmenflösserei\" – voroplavba), propusti se říkalo \"šlajsna\" (z německého \"Schleuse\").\n\nNa horním toku potoků sloužících plavení dříví se zřizovaly vodní nádrže zvané klausy (v jednotném čísle „klausa“). Jejich vypouštěním byl krátkodobě uměle zvyšován průtok potoků tak, aby umožnil plavbu.\n\nV potocích, horních tocích řek a v umělých kanálech se klády posílaly po vodě jednotlivě. Pak se svazovaly do menších vorů a níže na řece po jejím soutoku s jinými toky se převazovaly do větších. Vaziště je místo na břehu vodního toku, kde se kmeny sestavují nebo převazují. K vazišti se kmeny dopravují také jiným způsobem, například za koněm, traktorem nebo na voze. Někde sami plavci stromy i káceli – byli tedy zároveň dřevaři. Výtoň nebo výteň byla naturální daň, mýtné, vytnutím příslušného podílu přepravovaného dřeva. Některým místům bývalých vazišť zůstalo toto pojmenování, přestože plavba vorů již v nich byla skončena (například Přední Výtoň na Šumavě, Výtoň v Praze atd.)\n\nVoroplavba je velmi náročná na schopnosti vorařů (jimž se již ve 14. století říkalo plavci). Vorař je umělé slovo vzniklé údajně až v 50. letech 20. století při dokumentaci zanikající voroplavby. Povolání dědilo z generace na generaci, plavecké osady existovaly už od středověku. Plavci skládali mnoho stupňů náročných zkoušek. Vltavské vory musely bez úhony proplout i velmi náročnými úseky, jakými bývaly například Svatojánské proudy u Slap. Plavbu vedl vrátný, při plavbě musel mít u sebe vrátenský patent, který dostal po složení zkoušek v Praze. Plavecké party na Vltavě měly čtyři až osm členů. Plavba trvala dny i týdny, zpět chodili plavci pěšky, popřípadě na jízdních kolech, která si s sebou přivezli na vorech. Parta mohla během sezóny od zámrazu do zámrazu udělat desítky tzv. rázů, tedy celých cyklů.\n\nKaždý vor byl vpředu svázán pevně a natěsno a vzadu volněji nebo vůbec – proto se odpředu rozšiřoval. První vor se nazýval předák, předáková tabule nebo vrátenskej vor – na levé (vrátenské) straně veslo obsluhoval vrátný – kapitán plavby – a na pravé (pacholčí) straně další člen posádky. Druhý byl slabák, pacholčí vor. Na něm bývala kuchyně s ohništěm a protisměrné veslo „opačina“. Na slabáku bylo také firma – označení majitele a vrátného. Třetí vor byl „šrekovej“ – na něm byla jedna z brzd, 3–7 metrů dlouhá kláda zapouštěná kolmo do dna řeky. Poslední vor se jmenoval zadák a byl opatřen jedním veslem nebo kormidlem.\n\nVoroplavbou je známá také například řeka Dunajec v Polsku a na Slovensku. Také řeka Tara v Černé Hoře, ale i tam je plánována výstavba přehrad.\n\n\n\n"}
{"id": "47932", "url": "https://cs.wikipedia.org/wiki?curid=47932", "title": "Výtoň", "text": "Výtoň\n\nJméno Výtoň má tyto významy:\n\n"}
{"id": "47934", "url": "https://cs.wikipedia.org/wiki?curid=47934", "title": "Sociometrický status", "text": "Sociometrický status\n\nSociometrický status vyjadřuje statusovou pozici jedince ve třídě (nebo v jakékoliv jiné malé sociální skupině).\n\nPomocí sociometrického statusu mohou být žáci ve třídě klasifikováni jako oblíbení (často zmiňovaní spolužáky jako ti, které mají rádi, málokdy jako ti, které jejich spolužáci rádi nemají), odmítaní (opak), opomíjení (zřídka zmiňovaní, ať už jako oblíbení nebo neoblíbení) nebo průměrní.\n\nStudie sociometrického statusu v dětství ukazuje, že toto skupinové zařazení (anglicky \"category assignement\") je v kratším časovém horizontu (cca jeden měsíc) poměrně stabilní, ale není stabilní v dlouhodobém horizontu (šest měsíců a déle). Některé kategorie jsou stabilnější než jiné (odmítaní), některé zase méně stabilní (opomíjení).\n\nTi, kteří pravidelně spadají do kategorie oblíbených, vykazují lepší sociální a psychické přizpůsobení v průběhu delšího časového úseku než ti, kteří pravidelně spadají do kategorie odmítaných.\n\nSociometrický status se měří pomocí sociometrie.\n\n"}
{"id": "47936", "url": "https://cs.wikipedia.org/wiki?curid=47936", "title": "Yttrium", "text": "Yttrium\n\nYttrium (chemická značka Y, \"Yttrium\") je šedý až stříbřitě bílý, přechodný kovový prvek, chemicky silně příbuzný prvkům skupiny lanthanoidů. Hlavní uplatnění nalézá ve výrobě barevných televizních obrazovek.\n\nYttrium je stříbřitě bílý, středně tvrdý, poměrně vzácný přechodný kov.\n\nVůči působení vzdušného kyslíku je poměrně stálé, pouze v práškovité formě podléhá za vyšších teplot spontánní oxidaci. Odolává i působení vody, ale snadno se rozpouští ve zředěných minerálních kyselinách, především v kyselině chlorovodíkové (HCl).\n\nVe sloučeninách se vyskytuje prakticky pouze v mocenství Y.\n\nBylo objeveno v roce 1794 finským chemikem Johanem Gadolinem a poprvé bylo v čisté formě izolováno Friedrichem Wöhlerem roku 1828.\nNázev získalo podle obce Ytterby u Stockholmu, kde geolog Carl Axel Arrhennius nalezl v roce 1787 do té doby neznámý nerost, který dal Gadolinovi k prozkoumání. Obdobně dostalo název i ytterbium, terbium a erbium.\n\nYttrium je v zemské kůře obsaženo v množství přibližně 28–40 mg/kg. V mořské vodě je jeho koncentrace kolem 0,000 3 mg/l. Ve vesmíru připadá jeden atom yttria na 10 miliard atomů vodíku.\n\nV zemské kůře se čisté yttrium nenachází. Vyskytuje se pouze ve formě sloučenin, ale vždy se jedná o směsné minerály, které obsahují lanthanoidy a v některých případech je yttrium přítomno v uranových rudách. Nejznámějšími průmyslově využívanými surovinami jsou monazitové písky, v nichž převládají fosforečnany ceru a lanthanu a bastnäsity – směsné fluorouhličitany prvků vzácných zemin.\n\nVelká ložiska těchto rud se nalézají v USA, Číně a Vietnamu. Významným zdrojem jsou i fosfátové suroviny – \"apatity\" z poloostrova Kola v Rusku. V roce 2018 byl ohlášen nález ložiska bohatého na yttrium, dysprosium, europium a terbium poblíž japonského ostrůvku Minami Torišima (asi 1 850 km jihovýchodně od Tokia).\n\nVzhledem k omezené dostupnosti hrozil v nejbližších letech kritický nedostatek zdrojů prvku pro technologické využití. Výše uvedený nález by mohl tuto situaci změnit.\n\nPrůmyslová výroba yttria vychází obvykle z lanthanoidových rud. Hornina se louží směsí kyseliny sírové a chlorovodíkové a ze vzniklého roztoku solí se přídavkem hydroxidu sodného vysráží hydroxidy yttria a lanthanoidů.\n\nSeparace jednotlivých prvků se provádí řadou různých postupů – kapalinovou extrakcí komplexních solí, ionexovou chromatografií nebo selektivním srážením nerozpustných komplexních solí.\n\nPříprava čistého kovu obvykle probíhá redukcí solí yttria vápníkem. Redukci fluoridu yttritého popisuje rovnice:\n\nVětšina světové produkce yttria slouží v současné době jako základní materiál při syntéze luminoforů pro výrobu vakuových obrazovek barevných televizorů. Společně s oxidy europia se sloučeniny yttria nanášejí na vnitřní stranu televizní obrazovky, kde po dopadu urychleného elektronu vydávají červené luminiscenční záření.\n\nOxidy železa, hliníku a yttria (granáty) YFeO a YAlO mají tvrdost až 8,5 Mohsovy stupnice a používají se při výrobě šperků jako levná náhrada diamantu. Nacházejí uplatnění i jako snímací členy akustické energie a při výrobě infračervených laserů.\n\nV metalurgii se přídavky malého množství yttria do slitin hliníku a hořčíku (duralů) značně zvyšuje jejich pevnost. Ve slitinách hliníku navíc zvyšuje vodivost. Tato slitina se používá se do drátů vysokého napětí. Litina s obsahem yttria získává značně vyšší tvárnost a kujnost – tzv. \"kujná litina\". Při výrobě vanadu a některých dalších neželezných kovů slouží yttrium k odstraňování kyslíku – deoxidaci vyráběného kovu.\n\nPři výrobě skla a keramiky působí přídavky oxidu yttritého zvýšení bodu tání, zlepšují odolnost proti tepelnému šoku a snižují tepelnou roztažnost produktu .\n\nSloučenina (YBaCuO) vykazuje supravodivé vlastnosti i při teplotách kolem 90 K, tedy nad bodem varu kapalného dusíku a je proto perspektivním materiálem pro výrobu prakticky využitelných supravodivých materiálů.\n\n\n"}
{"id": "47939", "url": "https://cs.wikipedia.org/wiki?curid=47939", "title": "Druhé vojenské mapování", "text": "Druhé vojenské mapování\n\nDruhé vojenské mapování – „Františkovo“ – proběhlo v letech 1806 až 1869 na území Rakouska-Uherska. Měřítko mapování bylo 1 : 28 800. Popud k mapování dal císař František II.\n\nV Čechách a na Moravě se mapovalo na podkladě trigonometrických katastrálních sítí budovaných v letech 1806–1811, někdy se také uvádí, že šlo o vojenskou triangulaci, neboť de facto sloužilo jak pro vznikající katastrální mapy, tak pro mapování vojenské. Výchozím bodem sítě byla pro Moravu věž svatého Štěpána ve Vídni, pro Čechy byl výchozím bodem Gusterberg v Horních Rakousích.\n\nRoku 1816 začalo katastrální mapování. Získané katastrální mapy v měřítku 1 : 2 880 sloužily jako podklad pro vojenské mapování (1819–1858). V letech 1836–1840 se provádělo mapování na Moravě a ve Slezsku, v Čechách se mapovalo v letech 1842–1852. \n\nTopografové používali metodu měřického stolu, některé vzdálenosti se krokovaly. Jeden topograf zmapoval za letní období kolem 690 km².\n\nČechy byly rozděleny do 267 sekcí, Morava a Slezsko do 146 sekcí. Sekce tvoří čtverce. Mapové listy jsou též čtvercové. Nejčastěji se uvádí délka strany mapového listu 527 mm, což odpovídá 2 rakouským mílím (15,17 km). \n\nMapy byly lavírované v 11 barvách. Zveřejněny byly pouze odvozené zmenšeniny. Byly to Speciální mapa Království českého (36 listů, vydáno 1847–1860, měřítko 1 : 144 000), Speciální mapa Markrabství moravského a části Vévodství slezského (19 listů, 1844, 1 : 144 000), Generální mapa Království českého (1876) 1 : 288 000 a Schedova generální mapa (1856–1868) 1 : 576 000, z té pak byla odvozena v letech 1873–1876 Generální mapa Střední Evropy 1 : 300 000. \n\nByly zaznamenány cesty, zděné budovy, kamenné mosty. Z přírodních prvků to byly pole, louky a pastviny, lesy, rybníky a toky. Výškové poměry jsou vyjádřeny Lehmannovými šrafami. Zakresleny a zaznamenány byly také nadmořské výšky bodů použité trigonometrické sítě. Po stranách každého mapového listu je k dispozici tabulka počtu domů a stájí a počtu možných ubytování mužů a koní pro každou obec.\n\n\n"}
{"id": "47941", "url": "https://cs.wikipedia.org/wiki?curid=47941", "title": "Stanislav Broj", "text": "Stanislav Broj\n\nStanislav Broj (28. září 1901 Volduchy – 23. května 1950 Praha 14) byl český a československý politik a poválečný poslanec Ústavodárného Národního shromáždění za Československou stranu lidovou. Po roce 1948 pronásledován a popraven komunistickým režimem.\n\nV meziválečném období byl členem agrární strany, po roce 1945 přešel k lidovcům. V parlamentních volbách v roce 1946 se stal poslancem Ústavodárného Národního shromáždění za ČSL. V parlamentu formálně zasedal do voleb do Národního shromáždění roku 1948.\n\nJako poslanec Národního shromáždění patřil k nejvýraznějším odpůrcům komunistů a vedl dlouhý a těžký boj proti komunistické zemědělské reformě. V roce 1946 působil jako zemědělský referent na Okresním národním výboru v Rokycanech. Stal se rovněž okresním předsedou lidové strany. V březnu 1946 podal trestní oznámení na vyšetřovatele Vladimíra Novotného ze Zbirohu, který byl podporován komunisty a měl překračovat své pravomoce. Kauza se řešila i v parlamentu. Během únorového převratu v roce 1948 patřil Broj ke skupině politiků lidové strany, kteří nesouhlasili s ústupky komunistům. Po únorovém převratu byl už v červnu 1948 zatčen a ve dvou vykonstruovaných procesech odsouzen nejprve k pěti letům těžkého žaláře a posléze v roce 1950 k trestu smrti (za údajnou přípravu vzpoury a útěku). Byl popraven v pankrácké věznici.\n\nJeho poslední slova před popravou byla: \"„Prosím Boha, aby vám tuto vraždu odpustil! Umírám proto, že jsem chtěl mít svobodné zemědělce ve svobodné zemi. Oni jimi také budou!“\" (odmlka) \"„Moje děti, odkazuju vás ochraně Boží a Panny Marie, ženu také! Nechť žije svobodné Československo!“\" V roce 1992 mu byl \"in memoriam\" udělen Řád Tomáše Garrigua Masaryka. Roku 2010 získal čestné občanství města Rokycany.\n\n\n"}
{"id": "47947", "url": "https://cs.wikipedia.org/wiki?curid=47947", "title": "Rostislav Sochorec", "text": "Rostislav Sochorec\n\nRostislav Sochorec (2. července 1900 Staré Město – 13. května 1948 Brno) byl český a československý politik Československé strany lidové a poválečný poslanec Ústavodárného Národního shromáždění. Po únoru 1948 pronásledován a vězněn, zemřel za nejistých okolností v psychiatrické léčebně.\n\nAbsolvoval Arcibiskupské gymnázium v Kroměříži a VŠ zemědělskou v Brně (1924). Od poloviny 20. let podnikal v zemědělství a hospodařil na velkém statku na Hodonínsku. Byl členem několika lidoveckých spolků, od 30. let funkcionářem ČSL na Moravě. V letech 1935–1939 působil jako člen zemského zastupitelstva v Brně a redaktor \"Hospodářského obzoru\" v Brně. Za druhé světové války byl aktivní v domácím odboji..\n\nV parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval do listopadu 1947, kdy rezignoval. Místo něj nastoupil Václav Bátěk. V parlamentu působil jako odborník na zemědělství. Angažoval se v Jednotném svazu českých zemědělců a spolu s dalšími podobně orientovanými kolegy bránil v provedení pozemkové reformy podle komunistických představ. V rámci ČSL představoval mladší stranickou generaci, protikomunisticky naladěnou.\n\nStB jej 23. února 1948, tedy přímo během únorového převratu, odvlekla z jednání Jednotného svazu českých zemědělců, zatkla a uvěznila. Posléze byl umístěn v brněnské psychiatrické léčebně. Podle oficiální verze komunistických orgánů spáchal sebevraždu (oběsil se na mokrém ručníku). Podle pozdějších revizí vyšetřování je ovšem tato verze zpochybňovaná.\n\nJeho pohřeb 17. května 1948 ve Starém Městě přerostl ve spontánní demonstraci mnoha set lidí proti komunistickému režimu. 28. října 1991 mu byl udělen Řád Tomáše Garrigua Masaryka I. třídy \"in memoriam\". Jeho synem je Ing. Rostislav Sochorec, hydrolog a člen KDU-ČSL, který pravidelně od roku 1994 kandiduje v komunálních volbách v Porubě (členem zastupitelstva v letech 2002–2006).\n\n"}
{"id": "47948", "url": "https://cs.wikipedia.org/wiki?curid=47948", "title": "Vaziště", "text": "Vaziště\n\nVaziště (splaz) je místo u řeky nebo jiného vodního toku, kam se svážejí nebo snášejí klády a kde se z nich vytvářejí vory nebo kde se připlavené vory převazují do větších. \n\nV potocích, horních tocích řek a v umělých kanálech se klády posílají po vodě jednotlivě. Pak se svazují do menších vorů a níže na řece po jejím soutoku s jinými toky se převazují do větších. K vazišti se kmeny dopravují také jinými způsoby, například za koněm, traktorem nebo na voze. Někde sami plavci (voraři) stromy i káceli – byli tedy zároveň dřevaři. \n\nVýtoň nebo výteň byla naturální daň, mýtné, vytnutím příslušného podílu přepravovaného dřeva. Některým místům bývalých vazišť zůstalo toto pojmenování, přestože plavba vorů již v nich byla skončena (například Přední Výtoň na Šumavě, Výtoň v Praze atd.). \n\n\n\n"}
{"id": "47949", "url": "https://cs.wikipedia.org/wiki?curid=47949", "title": "Plavidlo", "text": "Plavidlo\n\nPlavidlo je plovoucí těleso určené pro službu nebo umístění na vodě, např. pro přepravu nákladů a osob nebo nesení různých strojů a zařízení. Mezi plavidla podle českého Zákona o vnitrozemské plavbě patří lodě, malá plavidla, plovoucí stroje, plovoucí zařízení a jiná ovladatelná plovoucí tělesa, mezi něž patří například vory. Mezi plavidla se podle mezinárodní smlouvy COLREG řadí i obojživelná vozidla, hydroplány, bezvýtlaková plavidla (na vzduchovém polštáři nebo podvodních křídlech) atd.\n\n\n"}
{"id": "47955", "url": "https://cs.wikipedia.org/wiki?curid=47955", "title": "Jan Plesl", "text": "Jan Plesl\n\nJan Plesl (21. prosince 1898 Vlčnov – 21. srpna 1953 Mírov) byl český a československý politik Československé strany lidové a poslanec Ústavodárného Národního shromáždění a Národního shromáždění ČSR. Po roce 1949 byl pronásledován a vězněn komunistickým režimem. Zemřel ve vězení.\n\nPocházel z katolické rolnické rodiny. Absolvoval obecnou školu v rodném Vlčnově, pak české vyšší gymnázium Uherské Hradiště. Maturitu nesložil kvůli propuknutí první světové války, kdy otec musel nastoupit na frontu. Později i sám Jan Plesl sloužil v armádě a bojoval na italské frontě. Za první republiky byl členem agrární strany a jejím zástupcem na lokální úrovni. V rodné obci byl v letech 1931-1938 starostou a angažoval se v Sokolu. V období německé okupace příležitostně pomáhal odbojovým organizacím, např. Obraně národa. V září 1941 ho zatklo gestapo, propuštěn byl ale po třech dnech.\n\nPo válce vstoupil v září 1945 do Československé strany lidové (agrární strana nebyla v osvobozené ČSR povolena). V parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval do konce funkčního období, tedy do voleb do Národního shromáždění roku 1948, v nichž byl zvolen do Národního shromáždění za ČSL ve volebním kraji Zlín. Během únorového převratu v roce 1948 patřil v rámci lidové strany k frakci loajální vůči KSČ, která v ČSL převzala moc. V parlamentu zasedal jen do ledna 1949, kdy rezignoval. Místo něj nastoupil Antonín Fridrich.\n\nTřebaže bezprostředně po únorovém převratu jako jediný z lidoveckých poslanců zlínského kraje zcela vyhovoval nastupující komunistické moci a třebaže zůstal členem „obrozené“ (prokomunistické) ČSL, udržoval kontakty s ilegální skupinou „vyakčněných“ poslanců ČSL, kterou zakládal a která připravovala vznik alternativní lidovecké strany (bez účasti kolaborantů s KSČ) po předpokládaném pádu komunistického režimu. Záhy však byla jejich činnost odhalena Státní bezpečností a v lednu 1949 byly desítky osob, včetně jeho samotného, zatčeny (Jan Plesl zatčen 6. ledna 1949) a obviněny z velezrady a špionáže.\n\nByl vyloučen ze strany, zbaven poslaneckého mandátu a v listopadu 1949 odsouzen na doživotí v těžkém žaláři. Zemřel v roce 1953 na následky krutého věznění v Mírovské věznici jako jeden ze tří lidoveckých poslanců z roku 1946, kteří byli zabiti komunistickým režimem. Jeho pohřeb v rodném Vlčnově se stal spontánní protirežimní manifestací. V roce 1966 byl plně rehabilitován.\n\n\n"}
{"id": "47961", "url": "https://cs.wikipedia.org/wiki?curid=47961", "title": "Ženevské jezero", "text": "Ženevské jezero\n\nŽenevské jezero ( řidčeji , řidčeji , ) je největší švýcarské a zároveň i francouzské jezero, které leží v západním Švýcarsku na hranicích s Francií. Přilehlé švýcarské kantony jsou Ženeva, Vaud a Valais. Jižní břeh jezera patří francouzskému departmentu Horní Savojsko. Jde o největší jezero v Alpách a po Balatonu o druhé největší ve střední Evropě. Leží mezi Savojskými a Bernskými Alpami na jihu a východě a Jurou na severozápadě. Vzniklo jako výsledná vodní nádrž z jednoho ramene Rhonského ledovce. Má rozlohu 580 km² (z toho 345 km² ve \"Švýcarsku\" a 235 km² ve \"Francii\"). Je 72 km dlouhé a maximálně 14 km široké. Dosahuje maximální hloubky 310 m (podle jiných zdrojů až 330 m). Objem vody činí 89 km³. Leží v nadmořské výšce 372 m.\n\nNa západě až ke břehům zasahují kopcovitá předhůří. Na východě jsou skalnaté hory, mezi nimiž a jezerem je jen úzká břehová terasa. Podél břehů vedou silnice a železnice. Počáteční východní malou část místní nazývají Haut Lac, Horní jezero, rozlehlou hlavní část Grand Lac, Velké jezero, západní, užší třetinu Petit Lac, Malé jezero.\n\nNa jezeře se nacházejí dva ostrovy Ile de la Harpe (2368 m²) a Ile de Peilz (40 m²).\n\nHlavním přítokem je Rhône, jež se do jezera vlévá deltou mezi Le Bouveret a Villeneuve. Druhý nevýznamnější přítok je Dranse následovaná Venoge a Aubonne. Řeky povodí \"Ženevského jezera\" mají alpský režim. Velkou část vody získávají z tání sněhu a ledovců. Z toho důvodu je letní úroveň hladiny o jeden metr výše než v zimě. \"Rhône\" pramení ve Valiských Alpách a jezero opouští u Ženevy, kde je při odtoku regulována přehradní hrází. Její voda potřebuje průměrně 11,4 roku, aby protekla jezerem. Klima v okolí jezera je mírné, teplé.\n\nTeplota povrchové vrstvy vody je v létě 19 až 24 °C a v zimě 4 až 5 °C. Jezero nezamrzá.\n\nV jezeře žije 26 druhů ryb, z toho 6 se zde aklimatizovalo po vysazení člověkem. Význam rybářství v průběhu minulého století silně klesal, nyní se takto živí asi 160 rybářů (zejména okounovití ale i siven alpský, štika obecná, síh malý\" a pstruh obecný).\n\nVýznamné je vinařství – především na svazích nad severním pobřežím, vystavených slunci a mírnému podnebí. Terasovité vinice, budované zejména v 18. a 19. století, jsou střetem zájmů obchodníků s nemovitostmi, ochránců kulturního dědictví a vinařů. Některá vína jsou známá jen znalcům, a jimi i vysoce ceněna, jiná se teprve v posledních desetiletích dostala z úpadku, způsobeném masovou produkcí 70. let (zejména spolkovými subvencemi hýčkané zemědělství ve \"Valais\").\n\nNa jezeře je provozována místní lodní doprava. Historicky významná nákladní lodní doprava je dnes už zanedbatelná, naproti tomu osobní oživne vždy v létě, kdy na linkách jezdí i kolesové parníky. V \"Ženevě\" u nábřeží jsou zakotveny dřívější nákladní „koráby“.\n\nHospodářsky nejvýznamnější je turistika, jak letní tak zimní, dále rezidence zámožných a slavných, soukromé školy a internáty, a soukromé bankovnictví.\n\nJméno „Léman“ pochází z dřívějšího latinského jména kraje \"„Lemanus“\" nebo též \"„Lemannus“\". Na počátku 19. století se též kanton Vaud jmenoval \"Léman\". Za Římanů se jezero nazývalo \"Lacus lemanus\", což bylo zase přejato z keltského \"lem\" („velká voda“).\n\n"}
{"id": "47984", "url": "https://cs.wikipedia.org/wiki?curid=47984", "title": "Plinius starší", "text": "Plinius starší\n\nGaius Plinius Secundus, známý též jako Plinius Maior, česky Plinius Starší, (23 Novum Comum – 24. srpna 79 Stabie) byl římský válečník a filosof, autor nejvýznamnější přírodovědné encyklopedie starého Říma, \"Naturalis historia\" (dokončeno roku 77), která měla 37 svazků.\n\nDo Říma přišel okolo roku 35. Nejprve se vzdělával a pak nastoupil k vojsku. V roce 47 se zúčastnil úspěšného boje proti germánským Chaukům. Byl také u stavby kanálu mezi Mázou a Rýnem. Během vojenské služby rovněž napsal svou první práci - o používání zbraní při jízdě na koni. Nejspíše se zúčastnil i tažení proti germánským Chattům v roce 50. Války s Germány pak byly tématem jeho dvacetidílné práce \"Bella Germaniae.\"\n\nPo návratu do Říma se pod vlivem Seneky mladšího vrhl na filozofii. Pracoval též jako advokát. Za Vespasiána se vrátil do státních služeb, pracoval zhruba jako diplomat, takže jezdil po římských periferiích - navštívil Galii, Hispánii i území dnešní Belgie. Císař Vespasián mu nakonec přidělil funkci prefekta římského loďstva.\n\nZemřel, když se jako velitel římského loďstva v Misenu pokoušel se svými loďmi evakuovat obyvatelstvo přímořských sídlišť ohrožených erupcí Vesuvu a prováděl pozorování výbuchu (šlo o onu slavnou erupci, která pohřbila Pompeje). Patrně se nadýchal jedovatých plynů, neboť tělo bylo nalezeno bez zranění. Na jeho počest se dodnes i v odborných kruzích silná erupce vulkánu nazývá \"pliniovská\".\n\nAdoptoval svého synovce, který je znám jako Plinius mladší.\n\n\n"}
{"id": "47985", "url": "https://cs.wikipedia.org/wiki?curid=47985", "title": "Kongregace", "text": "Kongregace\n\nKongregace (z latinského \"congregare\" – shromáždit, odvozenéhoo od slov \"con\" – společně, a \"grex\", stádo, hejno, zástup lidí) označuje:\n\n"}
{"id": "47992", "url": "https://cs.wikipedia.org/wiki?curid=47992", "title": "Kyselina wolframová", "text": "Kyselina wolframová\n\nKyselina wolframová je kyselinou wolframu, její vzorec je HWO.\n\nJe hydrátem oxidu wolframového, její nejjednodušší formou je monohydrát. Také existuje její dihydrát. Její soli wolframany jsou jednoduché, ale samotná kyselina může tvořit soli komplexní. Kyselina wolframová je prakticky nerozpustná ve vodě a ve většině kyselin.\n"}
{"id": "47995", "url": "https://cs.wikipedia.org/wiki?curid=47995", "title": "Seznam divadel v Česku", "text": "Seznam divadel v Česku\n\nTento seznam obsahuje stálé scény, zaniklá divadla i divadelní soubory bez stálé scény.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "47997", "url": "https://cs.wikipedia.org/wiki?curid=47997", "title": "Prosinec 2005", "text": "Prosinec 2005\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "47998", "url": "https://cs.wikipedia.org/wiki?curid=47998", "title": "Erik VII.", "text": "Erik VII.\n\nErik VII. bylo jméno těchto panovníků:\n"}
{"id": "48005", "url": "https://cs.wikipedia.org/wiki?curid=48005", "title": "Fotbalová asociace České republiky", "text": "Fotbalová asociace České republiky\n\nFotbalová asociace České republiky (zkratka FAČR, \"Football Association of the Czech Republic\") je členský svaz organizací FIFA a UEFA a orgán, který organizuje fotbal v Česku. Je dalším z pokračovatelů Českého svazu fotbalového, založeného v roce 1901. Do června 2011 se označoval názvem Českomoravský fotbalový svaz (zkratka ČMFS).\n\nOrganizuje nižší fotbalové soutěže (nejvyšší profesionální soutěže od roku 2016 spravuje Ligová fotbalová asociace), do jeho kompetence spadá i česká fotbalová reprezentace nebo futsal. V asociaci je zaregistrováno 3 500 klubů a přes 330 000 hráčů.\n\nČeský svaz footballový (ČSF) byl založen 19. října 1901. První podnět k jeho založení dalo představenstvo klubu S.K. Slavia v roce 1900. Jeho prvním předsedou byl zvolen dr. Freja z klubu ČAFC. V roce 1906 byl svaz přijat do mezinárodní fotbalové federace FIFA, ale po protestech Rakouského svazu pouze coby provizorní člen. V roce 1918 se ČSF stal řídícím orgánem v Československu a v roce 1921 změnil svůj název na Československý svaz fotbalový (ČSSF), který se stal v roce 1922 zakládajícím členem a součástí Československé fotbalové asociace, původním názvem „Československá asociace fotbalová“ (dále ČSAF), sdružující kromě něj i fotbalové svazy národnostních menšin (maďarský, židovský, německý a polský). V roce 1923 byla ČSAF přijata definitivně za člena FIFA na kongresu v Ženevě. V době německé okupace působil v protektorátu ČSF, po osvobození v roce 1945 vytvořil nejprve jednotné ústředí se Slovenským futbalovým zväzem, v krátké době však byla obnovena opět ČSAF. V době po komunistickém převratu (od roku 1957) měl Československý fotbalový svaz (ČSFS) statut součásti Československého svazu tělesné výchovy a sportu a jeho existence byla spíše formální. Národní fotbalový svaz se jako samosprávná organizace obnovil po listopadu 1989, tehdy ještě v rámci ČSFS, ale brzy změnil název na „Českomoravský“, aby se po rozdělení Československa v roce 1993 ujal svrchovaného vedení v Česku. Od roku 2011 užívá název Fotbalová asociace České republiky (FAČR).\n\nPolicie provedla 3. května 2017 razii v sídle asociace a dalších institucí v souvislosti s přerozdělení státních dotací ze strany ministerstva školství pro rok 2017. Během akce byl kromě jiných zadržen i předseda asociace Miroslav Pelta.\n\n\n\n"}
{"id": "48008", "url": "https://cs.wikipedia.org/wiki?curid=48008", "title": "Émile Durkheim", "text": "Émile Durkheim\n\nDavid Émile Durkheim (15. dubna 1858 Épinal – 15. listopadu 1917 Paříž) byl francouzský sociolog. Je řazen mezi tzv. otce zakladatele moderní sociologie. Durkheim založil v roce 1895 první katedru sociologie v Evropě a v roce 1898 také jeden z prvních odborných sociologických časopisů \"L'Année Sociologique\".\n\nÉmile Durkheim se narodil židovským rodičům (jeho otec byl rabínem) v městečku Epinal v Lotrinsku. Ze střední školy v Epinalu díky svému prospěchu přestoupil na elitní lyceum Ludvíka Velikého v Paříži. V roce 1879 pak zahájil studium na École Normale Supérieure, kde se věnoval filosofii. Mezi jeho spolužáky tehdy byl například Henri Bergson nebo Jeana Jaurèse, k přednášejícím patřili mj. Fustel de Coulanges, Gabriel Monod, Emile Boutroux nebo Charles Renouvier.\n\nOd roku 1882, kdy ukončil své studium na École Normale Supérieure, vyučoval filosofii na lyceích v různých oblastech Francie a intenzivně se tehdy věnoval četbě Saint-Simona, Comta, Espinase a Spencera. V roce 1885 obdržel stipendium na studium v Německu, kde jej velice ovlivnily přednášky Wilhelma Wundta. V roce 1887 obhájil doktorskou práci na téma společenské dělby práce. Po návratu do Francie mu byla roku 1887 udělena mimořádná profesura pedagogiky a společenských věd na univerzitě v Bordeaux, kde posléze poprvé ve Francii zahájil výuku sociologie. V říjnu 1887 se oženil s Lisou Dreyfusovou, dcerou průmyslníka, čímž dosáhl měšťanské movitosti. Roku 1896 byl v Bordeaux jmenován prvním profesorem sociologie v Bordeaux a v témže roce zde založil první katedru sociologie ve Francii. V roce 1898 založil časopis L’Année sociologique. Roku 1902 odešel na pařížskou Sorbonnu, kde se o čtyři roky později stal řádným profesorem pedagogiky.\n\nAčkoli byl Durkheim brilantním pedagogem a jeho výrazné monografie jasně vytyčily cíl a metodu sociologické vědy, trvalo téměř patnáct let, než zaujal univerzitní post. Někteří to považují za důsledek antisemitismu ve francouzské intelektuální elitě, jiní naopak poukazují na to, že Durkheimovo prosazování sociologie jako společenské vědy nejvyšší důležitosti mu přineslo mnoho nepřátel.\n\nSamotný Durkheim se sice nijak výrazně politicky neprofiloval, ale od studentských let se přátelil s lídrem socialistické strany Jeanem Jauresem a mnoho členů redakce časopisu \"L'Année Sociologique\", který založil, se hlásilo k socialistické či radikálně socialistické straně.\n\nPoslední velká kniha \"Elementární formy náboženského života\" vychází Durkheimovi roku 1912. O tři roky později jeho syn André zahynul na srbské frontě, což byla rána, z níž se Durkheim už nikdy nevzpamatoval. Jeho poslední texty před smrtí jsou ostře namířeny proti pangermanismu a německému nacionalismu. Emocionálně zdevastovaný a přepracovaný Durkheim zemřel v Paříži 15. listopadu 1917 na mrtvici.\n\nÉmile Durkheim svými myšlenkami rozvíjí osvícenskou i konzervativní tradici. Navazuje například na Rousseaua (inspiruje se především v jeho koncepci obecné vůle) a na de Montesquieuho. Výrazněji je však v Durkheimově díle znát odkaz na pozitivistický přístup Augusta Comta i na jeho patrona Saint-Simona. Sám se sice za pozitivistu nepovažuje, ale po Comtově vzoru se snaží budovat sociologii jako exaktní vědu popisující objektivní sociální skutečnost. Část Comtových myšlenek ovšem Durkheim kritizuje jako příliš vágní a spekulativní.\n\nComtovo pojetí sociologie jako univerzální společenské vědy během dvaceti let, které uběhly od jeho smrti, ve Francii prakticky upadlo v zapomnění. O vytvoření univerzální vědy o člověku tehdy usilovali především antropologové. V roce 1859 založil Paul Broca v Paříži Antropologickou společnost, která operovala s mnoha rasistickými předsudky. Mezi další vlivné antropology té doby patřili například Arthur Gobineau, Georges de Lapouge nebo Gustave Le Bon, kteří všichni propagovali teze o nerovnosti ras. Durkheim staví svou sociologii v důrazné polemice s biologizujícími směry a koncept rasy se snaží nahradit pojmem společnosti jako hlavního vysvětlujícího faktoru lidského jednání a lidské povahy.\n\nVe Francii měl také silnou odezvu evolucionismus Herberta Spencera. Mezi nejvýraznější kritiky tohoto filozofa patřili dva z Durkheimových učitelů, Charles Renouvier a Emile Boutroux. Se Spencerem se Durkheim v mnohém rozchází, lze však najít i témata, v nichž se jejich názory shodují. Durkheimova dichotomie dvou solidarit se podobá Spencerovu vývoji od nekoherentní homogenity ke koherentní heterogenitě; Durkheim též se Spencerem souhlasí v tom, že během vývoje lidstva neustále nabývá na významu lidská individualita. Durkheim ovšem s organicismem obecně výrazně polemizoval a již ve svých raných pracích kritizoval prvky tohoto směru právě u Spencera, ale i u Comta a Schäffleho. Podobně Durkheim a jeho přívrženci odsuzovali i geografický determinismus a byli toho názoru, že geografické podmínky působí na člověka až zprostředkovaně skrze sociální prostředí.\n\nDurkheim je představitelem a zakladatelem sociologického paradigmatu sociálního faktu či dle jiného dělení paradigmatu objektivistického. Jeho pohled je objektivistický; předmětem zájmu sociologie jsou dle něj sociální fakta, která lze zkoumat jako věci. Základními dvěma rysy sociálního faktu, jež Durkheim načrtl ve svém díle \"Pravidla sociologické metody\", je:\n\nÚstředními obecnými tématy Durkheimovy sociologie jsou například věda, morálka a pedagogika. Jeho konkrétní úvahy se týkají dělby práce, sebevraždy (kolektivní vědomí), problému normálního a patologického, náboženství atd. Významnou částí jeho práce je i reakce na sociologické současníky, především Georga Simmela, Maxe Webera a předchůdce (Auguste Comte, Karl Marx).\n\nDurkheim si byl vědom toho, že dokonalé sociální integrace nelze dosáhnout bez systému sdílené víry a zaměřil se proto na důkladné zkoumání náboženství. Soustředil se především na prvek kolektivních rituálů a obecně na sociální vztahy, které se mezi věřícími utvářejí. Ve svém posledním velkém díle \"Elementární formy náboženského života\" se snaží mimo jiné prokázat, že víra v určitého boha není nutnou charakteristikou náboženství. Na náboženství nahlíží spíše jako na sdílený „systém věr a praktik“, v němž lidé skrze sakrální záležitosti vzývají především společnost samotnou. Poukazuje též na to, že za určitých podmínek (například během extrémního kolektivního napětí) jsou společenství bohy a náboženství schopna vytvářet.\n\nKoncept sociálního faktu byl explikován v Pravidlech sociologické metody (1895). Sociální fakt jsou struktury a kulturní normy a hodnoty, které jsou vnější a mají “donucovací” charakter na aktéry. Durkheim podle Ritzera tento koncept vytvořil v konfrontaci se soudobou filozofií a psychologií, vůči nimž chtěl etablovat sociologii, a s protosociologií Comta a Spencera, kteří se zaměřovali spíše na abstraktní teoretizování o společnosti než na empirický výzkum. Podle Durkheima se sociologie měla na rozdíl od obou výše zmíněných zaměřovat na zkoumání sociálních faktů.\nSociální fakty mají být zkoumány jako věci, což znamená, že musí být zkoumány empiricky, ne filozoficky (myšlenky mohou být poznány introspekcí, tedy filozoficky, ale věci nemohou být poznány pouhou mentální aktivitou, je třeba k tomu dat mimo mysl). Aby odlišil sociologii od psychologie, která také byla empirická, tvrdil, že sociální fakty jsou vnější a vytvářejí tlak na aktéra (psychologie zkoumá vnitřní fakta). Durkheim tak, kromě ustavení obsahu sociologie, oddělil sociologii od dalších věd, zkoumajících člověka.\nDurkheim odlišil materiální a nemateriální sociální fakty. Materiální jsou skutečné a jsou součástí vnějšího světa (architektura, zákony – externalizované a materializované sociální vědomí); nemateriální jsou normy, hodnoty či obecně kultura. Jak ale mohou být nemateriální sociální fakty jako normy a hodnoty vnější k aktérům? Kde mohou existovat jinde než v myslích aktérů? A když jsou v myslích, nejsou vnitřní vůči aktérům? Durkheim na některých místech \"Pravidel\" hovořil o nemateriálních faktech jako o mentálních fenoménech, které jsou vnější a vytvářejí tlak na psychologické fakty.\n\nKlasifikace sociálních faktů:\n\nDurkheim se zaměřoval na makrosociální fakta – proto se říká, že měl velký vliv na vznik strukturálního funkcionalismu. Obdobně i jeho používání organické analogie s funkcemi se blíží strukturnímu funkcionalismu. Durkheim se netajil tím, že chtěl zkoumat sociální struktury a jejich funkce.\n\nDurkheim založil svou analýzu dělby práce na rozlišení dvou ideálních typů společností. V tradiční společnosti je nediferencovaná sociální struktura a je charakteristická mechanickou solidaritou.\nModerní společnost má velkou dělbu práce a je pro ni charakteristická organická solidarita. Dělba práce ve společnosti je pro Durkheima materiální sociální fakt a týká se specializace, s níž jsou určité úkoly a odpovědnosti vykonávány (dělba práce jako vzorec interakce je materiální sociální fakt).\nZměny v dělbě práce měly významné implikace pro strukturu společnosti a odrážejí se v odlišné solidaritě (v tom, co drží společnost pohromadě). Společnost s mechanickou solidaritou je spojena proto, že lidé jsou “generalisti”, umí všechno. Mezi lidmi existuje pouto, neboť všichni dělají téměř totéž. Společnost s organickou solidaritou je držena pohromadě díky specializaci, díky odlišnosti lidí – navzájem se totiž potřebují. V moderní společnosti se nespecializují pouze lidé, ale i struktury, skupiny a instituce.\nPřechod od společnosti s mechanickou solidaritou ke společnost s organickou solidaritou vysvětluje Durkheim pomocí konceptu dynamické hustoty. Dynamická hustota znamená zároveň zvýšení počtu lidí a interakcí mezi nimi, což v důsledku vede k větší soutěži o nedostatkové zdroje a boj o přežití. Protože jedinci, rodiny, kmeny plní identickou funkci, je zřejmé, že se musejí při větší dynamické hustotě střetnout o plnění stejných funkcí – proto dochází k dělbě práce, která umožňuje spolupráci a konsenzus a potlačuje konflikt.\n\nKe zkoumání vlivu materiálních fakt na nemateriální, což Durkheima nejvíce zajímalo, využil v Dělbě práce práva, neboť sociolog podle něj nemohl zkoumat nemateriální fakty přímo, ale skrze materiální fakty, které je odrážejí. Společnost s mechanickou solidaritou je charakteristická represivním právem. Lidé jsou si podobní a věří ve společnou morálku, proto každý prohřešek proti sdílenému systému hodnot je významný pro lidi a jako takový musí být krutě potrestán (kontrola masami). Společnost s organickou solidaritou je typická odškodňujícím právem. Stále sice přetrvává represivní právo, nicméně v některých případech mohou lidé svůj přestupek proti kolektivní morálce vyrovnat těm, kdo byli poškozeni. Neexistuje totiž silná společná morálka a lidé nereagují emocionálně na porušení zákona (kontrola policií a soudy). Durkheima zajímají změny v morálce, kolektivním vědomí, kolektivních reprezentacích či sociálních proudech.\nDurkheim byl podle některých sociolog morálky či spíše jeho sociologie byla vedlejším produktem jeho zájmu o morálku a problémy jeho doby. Podle Durkheima byli lidé v ohrožení patologické ztráty morálních svazků, bez nichž by lidé byli otroky expandujících vášní. Právě z tohoto jeho zájmu vznikl koncept anomie jako pokles společné morálky. Anomie je stav, kdy jedinci nemají jasná morální pravidla o tom, co je a co není dobré chování. Hlavní patologií moderní doby byla podle Durkheima anomická dělba práce. Dělba práce je sice v moderní společnosti zdrojem koheze, která kompenzuje klesající kolektivní morálku, nemůže ji však vždy nahradit. Jedinci se mohou stát izolovanými, dělat specifické úkony a mohou snadno ztratit spojení s jinými.\n\nKolektivní vědomí pro Durkheima znamená totalita přesvědčení a postojů společné lidem ve společnosti, což tento koncept odlišuje od partikulárního vědomí. Kolektivní vědomí je uskutečňováno skrze individuální vědomí. Rostoucí dělba práce přináší transformace kolektivního vědomí; lidé v organizované společnosti jsou drženi pohromadě dělbou práce, nikoli sdíleným a silným kolektivním vědomím (morální individualismus). Durkheim postupně tento koncept nahradil termínem kolektivní reprezentace, což lze chápat jako normy a hodnoty specifických kolektivit jako rodina, zaměstnání, stát, instituce. Používal též pojem sociální vědomí, což je dnešní skupinová orientace nebo nálady.\n\nNa případě sebevraždy chtěl Durkheim ukázat, že sociální fakty jsou jedincům vnější. Využil k tomu velmi individualistický krok – sebevraždu. Vyeliminoval biologické (i rasové), psychologické a socio-psychologické faktory, neboť jsou konstantní. Odmítl i Tardův princip nápodoby (lidé v zemích hraničících se zeměmi s vysokou sebevražedností by museli páchat sebevraždy také často, což není pravda).\nDurkheim argumentoval, že různé společnosti mají odlišné kolektivní vědomí a reprezentace, které produkují odlišné sociální vědomí. Individuální zájmy mohou být uspokojovány jedině v souladu s normativně ustavenými požadavky společnosti, proto musí být hodnoty a normy přesně stanoveny a dodržovány. Když tomu tak není nastává chaos, zmatek, stav anomie, vedoucí k pocitu osamocenosti, strachu. Jde o patologický stav „sociální nemoc“. Sebevražda může být: fatalistická, egoistická, altruistická, anomická – v důsledku porušení sociální rovnováhy (otřesení životního standardu při krizi i konjunktuře, když se rozpadá soudržnost skupiny). Anomie je stav vyvolaný rozpadem hodnotových normativních systémů. Komplementární k ní je podle Durkheima sociální integrace. Anomie je symptomem toho, že určité formy sociální života jsou zastaralé a neživotné a je třeba je změnit.\n\nDurkheim studoval náboženství australského kmene Arunta, protože se jednalo o primitivní kmen, kde mohl poznat fungování náboženství v nahotě, což mohlo odhalit fungování náboženství v moderní době. V daném kmenu se náboženství rovnalo Durkheimovu kolektivnímu vědomí – všezahrnující morálka. Jak se společnost vyvíjí, proměňuje se náboženství v pouhou kolektivní reprezentací a jeho roli nahrazují například právo a věda. Na otázku: odkud pochází náboženství? odpověděl, že od společnosti. Společnost skrze jedince definuje některé jevy jako posvátné a zbylé definuje jako profánní, světské, každodenní. Povýšení některých aspektů společnosti na posvátné ale není dostačující. Musí být také vyvinut systém náboženské víry (reprezentace, které vyjadřují povahu posvátného a vztah k světskému), soubor rituálů (jak se má člověk chovat u posvátných objektů) a církev nebo zahrnující morální komunitu. Náboženství je unifikovaný soubor věr a praktik, které spojují do jednotné morální komunity zvané Církev ty, kdo jsou stoupenci. Durkheim chtěl ukázat, zda je klan (rod) zdrojem totemismu; pak mohl pokládat svou otázku za zodpovězenou. Totem se stal posvátný proto, že se stal symbolem komunity, jejíž hodnoty a ideály reprezentuje. Společnost tak zbožšťuje sama sebe. Ukázal tedy, že kolektivní vědomí je zdrojem náboženství.\nOhledně vztahu moderní společnosti a náboženství byl přesvědčen, že role náboženství upadá. Moderní společnosti ale musejí upevňovat svou solidaritu v rituálech, jež potvrzují jejich hodnoty (svoboda, rovnost a spolupráce) – potenciál pro občanské náboženství.\n\n\n\n"}
{"id": "48016", "url": "https://cs.wikipedia.org/wiki?curid=48016", "title": "Kanibalismus", "text": "Kanibalismus\n\nKanibalismus je požírání jedinců vlastního druhu. Autofágie je pak pojídání sebe sama.\n\nPůvod názvu je odvozen od jména středoamerického kmene Karibů, kde byl rituální kanibalismus významnou součástí jejich animistického náboženství.\n\nKanibalismus se vyskytuje v přírodě nejčastěji u dravých živočichů, kteří mohou například požírat své zraněné druhy. Velmi zajímavým případem je nitroděložní kanibalismus u vejcoživorodých žraloků, kdy embryo, které dospěje dříve, sežere uvnitř matky své sourozence. U některých druhů se může kanibalismus vyskytovat v rámci rodiny. Například samec medvěda ledního i jiných šelem může často ulovit své vlastní mládě. Samice některých psovitých druhů zase mohou požírat svá mláďata v případě svého vlastního ohrožení. Kanibalismus se vyskytuje i u hlodavců, např. u myší. U členovců se vyskytují případy, že samička po s páření sežere samečka (sklípkani a další pavouci, kudlanky atd.). Požírání vlastních mláďat je nazýváno pedofágie nebo kronismus. U ptáků, zvláště dravců sov, napadají silnější jedinci své slabší sourozence. V případě nedostatku potravy je zpravidla usmrtí a sežerou. Toto “bratrovražedné” chování se někdy označuje jako kainismus. Ve farmových chovech kuřat bažantů i domácí drůbeže se vyskytuje oštipování peří slabších kuřat silnějšími. Pokud jedno kuře najednou začne oštipovat celá skupina, může dojít k jeho usmrcení. Zvláště nebezpečné je oštipování kolem řiti, které může snadno vyvolat krvácení. Kuřata na krev v tomto případě reagují obdobně jako piraně - svého druha rychle uklovou a sežerou. Jsou známy i případy kanibalismu mezi domácími prasaty, chovanými ve velkých farmách s mnoha tisíci kusy pohromadě. Méně se ví, že i v domácím chovu někdy prasnice sežere čerstvě narozená selata, zvlášť pokud je předtím náhodou zalehla.\n\nKanibalismus u lidí se označuje jako antropofágie neboli \"lidojedství\". Praktikovali jej i neandrtálci. V lidské společnosti byl v minulosti praktikován rituální kanibalismus (např. pozření srdce nepřátelského bojovníka bylo vnímáno jako získání části fyzické a duševní síly, kterou disponoval); jeho stopy byly výrazně zachyceny i na našem území u populací střední doby bronzové např. v únětické kultuře. Ne vždy se tedy kanibalismus vyvíjel u komunit v oblastech s omezenými zdroji vhodné masité potravy, ale mohl mít spíše rituální motivaci. Ještě i v novověku byl v Evropě kanibalismus přítomen například jako léčebný prostředek. V moderní společnosti byl kanibalismus prakticky vymýcen, známy jsou jen případy zapříčiněné hladem (obléhání, hladomor) a výjimečné činy některých vyšinutých jedinců. V oblastech méně zasažených kolonialismem se kanibalismus udržoval ještě dlouho v 20. století, jako například na Papui-Nové Guineji. Provozovali ho patrně i někteří afričtí diktátoři 20. století, např. Jean-Bédel Bokassa a Idi Amin, ale i vojáci Charlese Taylora. Jeden z nejpozdnějších případů kanibalismu ve společnosti byl pozorován v Severní Koreji během rozsáhlého hladomoru mezi lety 1995 a 1997 a znovu v roce 2013.\n\nV moderní společnosti se kanibalismus vyskytuje ojediněle a je považován za závažný zločin spojený s duševní patologií. Někteří z největších sériových vrahů 20. století kanibalismus praktikovali (např. Andrej Čikatilo).\n\n\nV extrémních situacích, kdy kanibalismus představuje jedinou možnost přežití, se vyskytuje i v jiných oblastech, kde se nejedná o běžnou praxi.\n\nPříčiny lidského kanibalismu by se daly rozdělit do několika skupin:\n\nJaponský historik Kyubara Džicudo dělí lidský kanibalismus do pěti méně zřetelných kategorií:\n\nZávažným důsledkem kanibalismu je, že usnadňuje přenos některých nemocí – příkladem může být nemoc kuru (prionová porucha), velice rozšířená mezi papuánskými kanibaly; ta prakticky vymizela poté, co byl u nich kanibalismus potlačen.\n\nObecně organismus totiž nemusí mít schopnost zpracovat veškerý materiál přijatý s potravou: některé látky se do něj buď vůbec nevstřebají, nebo jsou sice přijaty např. do krve, ale pak jsou zpravidla buď metabolizovány, nebo vyloučeny. Ovšem některé zůstávají v těle nezpracovány a bez mechanismu jejich vyloučení se mohou hromadit (olovo, priony) a následně i škodit. Konkrétně lidský organismus nemá evolučně dánu schopnost zpracovat všechny látky z lidského těla, není na takovou potravu adaptován.\n\nKanibalismus byl v různých společnostech sociální normou. Vyskytuje se také v řadě mýtů a legend. Například Kronos či slovanská baba Jaga. Za symbolický kanibalismus se považuje i pojídání eucharistie.\n\nJedním z nejznámějších kanibalů, jenž se v populární filmové a knižní kultuře objevil, byl jistě dr. Hannibal Lecter, fiktivní sériový vrah z knih T. Harrise a filmů, kde dr. Lectera ztvárnil Anthony Hopkins.\n\nDr. Lecter (také hrabě Hannibal Lecter, neboť původem dr. Lecter pochází z litevské šlechtické rodiny) byl původně psychiatr, který vraždil některé své pacienty a následně je pojídal. Ovšem sám sobě vinu nepřiznává, tvrdí, že zabíjel jen ty, co si to zasloužili (pedofilové, násilníci…) a tím, že je jedl, prokazoval své pohrdání jimi.\n\nPo několika vraždách byl ovšem chycen a uvězněn v léčebně v Baltimore. Nikdy jej však nedokázali psychicky vyšetřit (sám se tomu bránil) a policie dokonce využívala jeho služeb při chytání dalších vrahů.\n\nNa našem území byly na několika místech objeveny kosterní pozůstatky nesoucí stopy rituálního kanibalismu. Jedná se například o tzv. knovízskou kulturu či únětickou kulturu. V moderní době se pak jednalo o následující případy:\n\n\nDopadení a usvědčení kanibalové, přesněji \"antropofágové\":\n\n\n\n"}
{"id": "48021", "url": "https://cs.wikipedia.org/wiki?curid=48021", "title": "Čechočovice", "text": "Čechočovice\n\nČechočovice ( , dříve (r. 1880) i Čechovice) jsou obcí ležící západně od města Třebíče. Nadmořská výška obce je 495 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. První zmínka o obci se nachází v Moravském zemském archivu v Brně a pochází z roku 1358.\n\nPrvní písemná zmínka o obci pochází z roku 1358, tehdy se ještě obec uváděla jako \"Těchočovice\", podle jména Těchoč. Čechočovice se uvádí až v roce 1447. V době 14. a 15. století byla obec samostatná, zpočátku patřila obec pánům z Čechočovic, již v roce 1371 byla část obce prodána Bočkovi ze Slavic (ten však je uváděn jako Boček z Čechočovic), zbytek obce pak zakoupil až roku 1386. Rodu Bočka z Čechočovic obec patřila až do roku 1493. V roce 1493 byla obec prodána bratrům Kryštofovi a Heřmanovi z Rochova. \n\nV roce 1499 pak byla obec prodána Zdeňkovi a Burianovi z Valdštejna, posléze patřila obec Zdeňkovi Brtnickému, ale tomu pak byla obec konfiskována za jeho roli ve stavovském povstání. Po roce 1622 pak obec patřila podplukovníkovi Cerbonimu, ale roku 1643 po bitvě Švédů o Sádek byla obec téměř zničena. V roce 1678 pak obec získali Valldorfové a ke konci 18. století pak obec získaly Chorynští. Těm pak obec patřila až do roku 1945. V roce 1920 byla v obci založena škola.\n\n\n\n"}
{"id": "48022", "url": "https://cs.wikipedia.org/wiki?curid=48022", "title": "Ledoborec", "text": "Ledoborec\n\nLedoborec je loď určená k plavbě zamrzlým oceánem, mořem nebo velkým jezerem (např. Bajkal) a k prorážení cest na zamrzlých vodních plochách pro jiné lodě.\n\nLedoborce lze rozdělit na dvě skupiny – \"ledořezy\" a \"klasické ledoborce\". Zatímco ledořez je zpravidla obyčejná loď s posílenou přídí, která se probíjí ledem tlakem z boku ledové vrstvy (což není příliš účinná koncepce), klasický ledoborec má zešikmenou příď, která je silou strojů vytlačována nad led; ten prolamuje svou vahou (což je mnohem účinnější).\n\nPodle velikosti ledoborce lze druhým způsobem běžně prorážet led do cca 0,5–1,5 metru tloušťky. Účinnost lze v obtížnějších úsecích zvýšit rozjezdem a posílením účinku pomocí prudkého nárazu (tlak shora už nehraje takovou roli, důležitá je kinetická energie lodi). Tímto způsobem lze postupně rozbít i několikametrové nakupení ledu. \n\nLedoborce se využívají i na záchranu různých uvízlých lodí, např v prosinci 2013 vypluly na pomoc ruské výzkumné lodi \"Akaděmik Šokalskij\" v ledovém zajetí Antarktidy tři malé ledoborce, čínský MV \"Süe-lung\", australská MV \"Aurora Australis\" a francouzský MV \"L'Astrolabe\". V lednu se do záchranné operace zapojil i 120 metrů dlouhý americký ledoborec USCGC \"Polar Star\".\n\nPouze Rusko má několik jaderných ledoborců (někdy označovaných též \"atomové ledoborce\"), které používají pro svůj pohon nízkokapacitní jaderné reaktory. Jejich výhodou je, že nepotřebují doplňovat palivo jako ledoborce dieselové, nevýhodou jsou vysoké počáteční investice a náročnost konstrukce, která musí na jedné straně ochránit posádku před radiací a být dostatečně robustní, na druhou stranu nesmí být příliš těžká. Pro pohon využívají tlakovodní reaktory typu VVER, založené na stejném principu jako reaktory jaderných elektráren postavené podle sovětských technologií.\n\nPrvní jaderný ledoborec \"Lenin\" postavil na přímé nařízení (\"rezoluce 92\") tým sovětských konstruktérů z Murmansku pod vedením sovětského inženýra Igora Afrikantova. Projekt byl vypracován v letech 1953–1955, stavba začala v roce 1956, o rok později byl ledoborec spuštěn na vodu a v roce 1959 vyplul na svou první zkušební cestu. Podnětem pro stavbu ledoborce byla potřeba osvojení si Arktidy, jak pro účely geologického průzkumu, tak pro zajištění sovětského vlivu v podmínkách studené války a pro hledání nových obchodních cest. Projekt byl úspěšný, jaderný pohon se osvědčil a \"Lenin\" začal pracovat jako doprovod nákladních lodí po severních cestách; stal se též ideálním plavidlem pro záchranné výpravy. Ledoborec pracoval 30 let a v roce 1989 byl odstaven, nyní slouží jako plovoucí muzeum v Murmansku.\n\nV průběhu následujících 30 let postavil SSSR 9 dalších ledoborců. Byly zmodernizovány jaderné reaktory a konstrukce. Třídy jaderných ledoborců jsou \"Arktika\" a \"Tajmyr\" (ty byly stavěny ve finských loděnicích ve městě Wätsilä), tajmyrské jsou menší a mohou zaplout i do ústí velkých řek.\n\nPo rozpadu Sovětského svazu si jaderné ledoborce vzala pod svá křídla ruská státní společnost Rosatomflot. Od roku 1989 vozí jaderné ledoborce na severní pól i turisty, první výletní lodí byl ledoborec \"Sibir\". Výlet, který trvá tři týdny, stojí 25 000 dolarů. Od roku 1991 byl za tímto účelem používán ledoborec \"Sovetskij Sojuz\" a pak od roku 1993 ledoborec \"Jamal\". Ten už má i zvláštní část jen pro turisty, stejně jako největší ledoborec na světě \"50 let Pobedy\", postavený v letech 1989 až 2007. V roce 2013 začalo Rusko se stavbou ještě větší lodě tohoto typu.\n\nV roce 2010 podnikl Rosatomflot první zkušební cestu nákladní lodí přes celou Severní námořní cestu, kterou dříve využívaly pouze ledoborce. Vyslal z Murmansku do Šanghaje ropný tanker \"Baltika\", k němuž se později připojily ledoborce Tajmyr a 50 let Vítězství. Cesta je velmi významná z obchodního hlediska – v současnosti prochází asi 75 % světového toku zboží Suezským průplavem, Severní námořní cesta je téměř dvakrát kratší a levnější. Je ale zcela nemožné ji proplout bez použití jaderných ledoborců, které v současné době má jen Rusko.\n\nV současné době provozuje všechny existující a funkční jaderné ledoborce Rusko.\n\n"}
{"id": "48030", "url": "https://cs.wikipedia.org/wiki?curid=48030", "title": "Friedrich Spee", "text": "Friedrich Spee\n\nFriedrich Spee von Langenfeld (25. února 1591 v Kaiserswerthu u Düsseldorfu – 7. srpna 1635 v Trevíru) byl německý jezuita, duchovní lyrik raného baroka, duchovní spisovatel a morální teolog, který rozhodujícím způsobem přispěl k ukončení honů na čarodějnice.\n\nFriedrich Spee se narodil v šlechtické rodině vysokého městského úředníka v Kolíně nad Rýnem. Dostalo se mu dobrého vzdělání a roku 1610 proti vůli svých rodičů vstoupil do noviciátu jezuitů v Trevíru. Kvůli moru byl přeložen do Fuldy, kde také složil řeholní sliby. Po tříletém studiu filosofie ve Würzburgu absolvoval dvouleté teologické studium v Míšni. Po kněžském svěcení a zakončení studia začal vyučovat na jezuitské univerzitě v Paderbornu.\nRoku 1628 dostal za úkol účastnit se katolické reformace v Peine. Sociálně se zde angažoval, avšak přesto narazil na odpor a v dubnu 1629 byl na něj spáchán atentát, při němž byl nebezpečně raněn. Později se věnoval výuce morální teologie v Paderbornu. \n\nBěhem běsnících honů na čarodějnice sloužil domnělým čarodějnicím jako zpovědník. Odmítal čarodějnické procesy a v květnu 1631 proti nim anonymně vydal pojednání \"Cautio criminalis\". Jeho autorství však nezůstalo utajeno a za trest byl dočasně propuštěn z jezuitského řádu. Druhé vydání \"Cautio\" (1632) však zřejmě bylo vydáno z podnětu provinciála jezuitů. Pro silnou kritiku svého spisu byl poslán jako profesor kazuistiky a zpovědník uvězněných a nemocných do Trevíru, později byl však rehabilitován. \n\nNakazil se při ošetřování zraněných vojáků nakažených morem a 7. srpna 1635 zemřel v Trevíru ve věku 44 let. Byl pohřben v kryptě zdejšího jezuitského kostela.\n\nV době, kdy hony na čarodějnice běsnily v největší míře, se Friedrich Spee odvážil postavit se jim ve svých přednáškách a v knize \"Cautio criminalis, seu de processibus contra Sagas Liber\". Argumentoval tím, že člověk nařčený z jakéhokoli sebevíce vykonstruovaného zločinu se při mučení nejspíš přizná, a tak bude nespravedlivě odsouzen. Jako zpovědník mnoha obětí čarodějnických procesů byl přesvědčen o jejich nevině a věděl o ukrutnostech čarodějnických procesů. \"Cautio criminalis\" bylo přeloženo do mnoha jazyků a vybroušenou argumentací a rétorikou nakonec pomohlo ukončit tyto procesy. Kniha se stala také pro římskou inkvizici důležitým argumentem, proč pronásledování domnělých čarodějnic ukončit. V knize Spee položil některé ze zásad moderního evropského práva, např. „nelze odsoudit toho, jehož vina není bezpečně prokázána“.\n\nSpeeovo hlavní lyrické dílo je sbírka duchovních písní \"Trutznachtigall\" (Vzdoroslavík). Spee se v ní ukazuje jako vynikající a originální barokní básník. Kniha se stala vzorem přední lyrické sbírky českého baroka, \"Zdoroslavíčka\" jezuity Felixe Kadlinského. Dále je Spee autorem mnoha kostelních písní, které lze dodnes nalézt v kancionálech různých křesťanských církví.\n\nNa žádost představené jednoho řeholního společenství složil Friedrich Spee pomůcku k modlitbě a rozjímání na každý týden roku \"Güldenes Tugend-Buch\" (Zlatá kniha ctnosti). Nejedná se pouze o zbožné texty, ale o návody k jednání, které mají vyrůstat ze tří božských ctností - víry, naděje a lásky. Tuto knihu si zvlášť oblíbil Gottfried Wilhelm von Leibniz, který sepsal předmluvu k jejímu francouzskému vydání.\n\n\n\n\n\n"}
{"id": "48035", "url": "https://cs.wikipedia.org/wiki?curid=48035", "title": "Syd Barrett", "text": "Syd Barrett\n\nRoger Keith „Syd“ Barrett (6. ledna 1946 Cambridge – 7. července 2006 Cambridge) byl britský zpěvák, skladatel, kytarista a umělec. Známý je především jako jeden ze zakládajících členů rockové kapely Pink Floyd, ve které působil ve druhé polovině 60. let 20. století jako její hlavní skladatel, kytarista, zpěvák a frontman. Skupinu opustil v roce 1968 kvůli psychickým problémům, způsobených pravděpodobně užíváním drog.\n\nBarrett byl aktivní v oblasti rockové hudby celkem devět let, během kterých nahrál s Pink Floyd dvě alba a vydal dvě sólové desky. Poté sám odešel do ústraní, ve kterém strávil dalších více než 30 let. Jeho post-rockový život, ve kterém působil jako umělec a zahradník, skončil v roce 2006 úmrtím na rakovinu slinivky břišní. Během tohoto odloučení od veřejného života vzniklo mnoho děl inspirovaných jeho osudem, především album Pink Floyd \"Wish You Were Here\" z roku 1975.\n\nBarrett se narodil v anglickém městě Cambridge jako nejmladší ze čtyř dětí (měl dvě starší sestry a bratra). Jeho otec, Arthur Max Barrett, byl významným patologem a on i jeho žena Winifred podporovali svého syna v jeho koníčku, hudbě. Koupili mu mandolínu a později banjo, kytaru si Roger Barrett pořídil sám ve 12 letech. Roger Barrett získal svou přezdívku „Syd“ ve 14 letech jakožto odkaz na místního cambrigdského jazzového bubeníka Sida Barretta, změnil pouze pravopis, aby se od svého jmenovce odlišil. Ve třinácti letech vstoupil do první kapely (klasická školní formace) Geoff Mott and The Mottoes. V této a jí podobných skupinách vydržel hrát ještě následující tři roky. Od šestnácti let se věnoval se střídavě malování a experimentování s hudbou, často o přestávkách trénoval hru se svým nejlepším kamarádem Davidem Gilmourem.\n\nSyd Barrett vystudoval \"Cambridgeshire High School for Boys\" a \"Cambridge College of Arts and Technology\". V roce 1964 se také zapsal na londýnskou \"Camberwell Art School\" (miloval malířství a chtěl se stát umělcem). V této době již napsal některé ze svých písní (např. „Effervescing Elephant“), které hrál na místních večírcích.\n\nV roce 1964 vznikla hudební skupina, ze které po vystřídání členů a různých jmen (The Abdabs, The Screaming Abdabs, Sigma 6, The Meggadeaths, The Tea Set) vznikla kapela Pink Floyd. Syd Barrett do tohoto hudebního uskupení vkročil jako kytarista a zpěvák koncem roku 1964, tehdy se právě jednalo o The Tea Set. Název byl definitivně změněn poté, co měli hrát na jednom koncertě se skupinou stejného jména. Barrett proto přišel s nápadem vystupovat jako The Pink Floyd Sound, ze kterého poté vzniklo The Pink Floyd a nakonec prosté Pink Floyd. Název „Pink Floyd“ byl vytvořen z křestních jmen dvou bluesových zpěváků Pinka Andersona a Floyda Councila, podle kterých Barrett pojmenoval své dvě kočky (jmenovaly se Pink a Floyd).\n\nZpočátku hráli Pink Floyd coververze amerických R&B písní (podobně jako The Rolling Stones, The Yardbirds nebo The Kinks), v roce 1966 se již začali orientovat na vlastní styl improvizovaného rocku. V tomto roce vznikl v Londýně nový hudební klub UFO, který se brzy stal domovem britské psychedelické hudby. Pink Floyd, kteří zde hráli jako klubová kapela, byli velmi populární a stali se nejznámější skupinou takzvané „londýnské undergroundové hudebně-psychedelické scény“.\n\nKoncem roku 1966 získali Pink Floyd manažery Andrew Kinga a Petera Jennera. Ti se seznámili s Joem Boydem, který kapele produkoval nahrávání v lednu 1967 ve studiích Sound Techniques v Chelsea. Výsledkem byla demo nahrávka singlu „Arnold Layne“. King a Jenner nahrávku vzali do EMI, jenž nabídlo kapele kontrakt, podle kterého měla nahrát celé album a se kterým skupina souhlasila. Do doby než deska vyšla, dosáhl singl „Arnold Layne“ 20. místa v britském žebříčku singlů; následující singl „See Emily Play“ byl ještě úspěšnější, vystoupal až na šestou příčku.\n\nPrvní dva singly (stejně jako třetí „Apples and Oranges“) napsal sám Barrett. Ten byl také hlavním autorem prvního alba Pink Floyd z roku 1967, \"The Piper at the Gates of Dawn\". Název desky pochází z Barrettovy oblíbené knihy \"Vítr ve vrbách\" od Kennetha Grahama. Z 11 skladeb napsal sám Barrett osm z nich, u dalších dvou je uveden jako spoluautor.\n\nAlbum \"The Piper at the Gates of Dawn\" bylo s přestávkami nahráváno mezi lednem a červencem roku 1967 ve studiu 2 v Abbey Road Studios. Zároveň s Pink Floyd nahrávali v Abbey Road The Beatles své album \"Sgt. Pepper's Lonely Hearts Club Band\" (ve studiu 1). „Pištec“ vyšel v srpnu téhož roku a v Británii se stal velice úspěšnou deskou, vyšplhal se na šestou příčku žebříčku prodejnosti alb. Kapela ale svým úspěchem začala přitahovat pozornost mnoha hudebních fanoušků a tyto tlaky přispěly k rozvinutí Barrettových psychických potíží.\n\nBarrettovo chování se stále více stávalo neočekávatelným, což bylo částečně také zapříčiněno experimentováním s psychedelickými drogami (LSD). Barrett například při koncertech stával nehybně na pódiu a hrál jeden akord, případně nehrál vůbec. Při vystoupení v San Franciscu při skladbě „Interstellar Overdrive“ pomalu rozladil svou kytaru. Zatímco publikum se bavilo, zbytek kapely byl zděšen.\n\nPo nevydařeném turné po Spojených státech dostal nabídku od zbytku kapely David Gilmour, Barrettův kamarád ze školy, aby působil ve skupině jako druhý kytarista. Hrál by místo Barretta, pokud by ten byl opět v nepoužitelném stavu. V lednu 1968 odehráli Pink Floyd pět koncertů v pětičlenném obsazení (s Gilmourem), brzy ale zjistili, že ani tato spolupráce nefunguje a při cestě na jeden koncert se rozhodli již Barretta nevyzvednout. Pokusili se jej využít alespoň jako skladatele.\n\nNa přelomu let 1967 a 1968 začali Pink Floyd nahrávat své druhé album \"A Saucerful of Secrets\". Jediným Barrettovým autorským příspěvkem pro tuto desku se stala píseň „Jugband Blues“. Kromě toho hraje na definitivní verzi alba ještě ve skladbách „Remember a Day“ (slide kytara) a „Set the Controls for the Heart of the Sun“. V březnu 1968 byl oficiálně oznámen odchod Syda Barretta ze skupiny.\n\nPo odchodu z kapely Pink Floyd se Barrett vytratil z veřejného života. Nicméně z popudu EMI a Harvest Records pokračoval v krátké sólové kariéře a vydal dvě alba, \"The Madcap Laughs\" a \"Barrett\". Většina materiálu na těchto albech pochází z Barrettova nejplodnějšího období od konce roku 1966 do poloviny roku 1967. Některé písně ale napsal i po odchodu z Pink Floyd.\n\nPrvní Barrettovo sólové album, \"The Madcap Laughs\", bylo nahráno v Abbey Road Studios během dvou nahrávacích relací – od května do června 1968 (produkce Peter Jenner) a od dubna do července 1969 (produkce Malcolm Jones a později David Gilmour a Roger Waters). Několik písní bylo později doplněno dalšími nástroji, na které hráli členové skupiny Soft Machine. Syd Barret také hostoval na debutovém albu zakladatele Soft Machine Kevina Ayerse \"Joy of a Toy\", nicméně píseň „Religious Experience“, kde Barrett hrál, byla vydána až v reedici v roce 2003.\n\nDruhé album, nazvané pouze \"Barrett\", bylo nahráno postupně mezi únorem a červencem 1970. Album produkovali společně David Gilmour a Rick Wright. Oba dva na něm i hráli (Gilmour na baskytaru, Wright na klávesy), doplněni o bubeníka skupiny Humble Pie Jerry Shirleyho.\n\nNavzdory četnému nahrávání vystupoval Barrett velmi málo na veřejnosti. 24. února 1970 zahrál pět písní v programu BBC \"Top Gear\" uváděném Johnem Peelem. Pouze jedna z těchto skladeb už byla dříve vydána, další tři byly v pozměněné úpravy vydány na albu \"Barrett\". Poslední z nich, „Two of a Kind“, kterou zřejmě napsal Rock Wright, vyšla až na konci 80. let. Barretta v pořadu Top Gear doplnili Gilmour na baskytaru a Shirley na perkuse.\n\nGilmour se Shirleym hráli také na jediném Barrettově živém vystoupení tohoto období. 6. června 1970 se v londýnské Olympia Exhibition Hall uskutečnil \"Music and Fashion Festival\". Barrett se svými dvěma společníky zde během čtvrt hodiny zahráli čtyři písně. Kvůli špatné mixáži ale nebyl zpěv, kromě části čtvrté písně, slyšet. Po čtvrté skladbě Barrett odložil kytaru a odešel z pódia.\n\n16. února 1971 zahrál v rádiu BBC tři skladby z alba \"Barrett\".\n\nV roce 1972 založil Syd Barrett skupinu Stars, která ale existovala pouze krátký čas. Kromě Barretta byli jejími členy bubeník Twink a baskytarista Jack Monck. Ačkoliv skupina byla veřejností přijata dobře, jeden z jejich koncertů na Cambridge Corn Exchange dopadl katastrofálně. O několik dní později zastavil Twink Barretta na ulici, ukázal mu recenze v novinách a vystoupil z kapely, která tak zanikla.\n\nV srpnu 1974 přesvědčil Peter Jenner Barretta k návratu do Abbey Road Studios v naději, že nahraje další album, což se ale nepovedlo. Syd Barret poté prodal práva na svá sólová alba zpět vydavateli a přestěhoval se do londýnského hotelu. Během tohoto období mělo několik hudebníků zájem o Syda Barretta jakožto hudebního producenta, i tyto snahy ale byly marné. V roce 1978, kdy již neměl peníze, se Barrett přestěhoval do Cambridge k matce, kde žil (kromě několika týdnů v roce 1981) až do své smrti. Během této doby také dostával autorské poplatky za své skladby, které Pink Floyd vydali v rámci kompilací či živých alb.\n\nV roce 1988 vydalo vydavatelství EMI kompilaci Barrettových písní z let 1968–1970 s názvem \"Opel\", které obsahuje předtím nevydaný materiál a jiné verze písní již vydaných na obou sólových albech.\n\nRoku 1993 vyšel u EMI boxset \"Crazy Diamond\", který obsahuje všechna tři Barrettova alba doplněná o nehotové verze a odlišné záznamy již vydaných písní.\n\nPoslední Barrettovou kompilací je album \"\" z roku 2001. Tato deska je standardním výběrem Barrettových písní, obsahuje však jednu dosud nevydanou skladbu „Bob Dylan Blues“, jež pochází z demo nahrávky, kterou vlastní David Gilmour.\n\nPo odchodu z veřejného života se Barrett vrátil ke svému rodnému jménu Roger. Začal také znovu malovat, vytvářel velká abstraktní plátna. Byl také zaníceným zahradníkem. Kontakt s okolním světem mu zajišťovala jeho sestra Rosemary, která bydlela poblíž. S ostatními členy Pink Floyd, se kterými se naposledy setkal v roce 1975, kdy neohlášen přišel do Abbey Road Studios, kde kapela zrovna nahrávala album \"Wish You Were Here\", žádný přímý kontakt neměl.\n\nAčkoliv se Barrett vyhýbal jakémukoliv styku s veřejností, bylo během této doby publikováno množství jeho fotografií, které pořídili paparazziové. I různí novináři a fanoušci jezdili do Cambridge v naději, že jej potkají.\n\nSyd Barrett zemřel v pátek 7. července 2006 ve svém domě v Cambridgi na rakovinu slinivky břišní, což je obvyklý důsledek cukrovky, kterou trpěl.\n\n10. května 2007 se uskutečnil v londýnském Barbican Centre koncert na počest Syda Barretta. Zúčastnili se jej Robyn Hitchcock, Captain Sensible, Damon Albarn, Chrissie Hynde, Kevin Ayers a Barrettovi spoluhráči z Pink Floyd (nikoliv však společně, Roger Waters hrál sólově).\n\n\n\n\n\n\n\n\n"}
{"id": "48044", "url": "https://cs.wikipedia.org/wiki?curid=48044", "title": "Vladimír Šmilauer", "text": "Vladimír Šmilauer\n\nVladimír Šmilauer (5. prosince 1895 Plzeň – 13. října 1983 Praha) byl český jazykovědec, bohemista, slovakista a onomastik.\n\nPo studiu na gymnáziu na Královských Vinohradech vystudoval na FF UK češtinu a němčinu, kde byl žákem bohemisty prof. Emila Smetánky, literárního vědce Jaroslava Vlčka a germanisty prof. Arnošta Viléma Krause. Po absolutoriu působil v letech 1921 až 1938 jako středoškolský profesor postupně v Praze, Žilině a Bratislavě. V roce 1933 se habilitoval pro obor jazyka českého a roku 1938 byl jmenován profesorem University Karlovy. Během německé okupace pracoval ve Slovanském ústavu v Praze, po 2. světové válce se vrátil zpátky na universitu a přednášel na filosofické i pedagogické fakultě. Byl členem České akademie věd a umění (ČAVU) i Královské české společnosti nauk (KČSN). Jako redaktor nebo člen redakční rady byl činný v řadě časopisů: \"Pravopisný poradce\", \"Naše řeč\", \"Časopis pro moderní filologii\", \"Český časopis filologický\", \"Zpravodaj místopisné komise\", \"Příruční slovník jazyka českého\". Člen Mezinárodní komise pro slovanskou onomastiku.\n\nHlavní badatelskou oblastí byla jazykovědná bohemistika a slovakistika, nauka o tvoření slov (spolu s etymologií a výkladem slov), syntax a především česká a slovanská toponomastika.\n\nVzhledem k mnohaleté pedagogické činnosti zanechal Šmilauer několik generací žáků. Dával přednost práci s doloženým jazykovým materiálem, při výkladech místních jmen nabádal ke střízlivosti.\n\n\n\n\n\n"}
{"id": "48048", "url": "https://cs.wikipedia.org/wiki?curid=48048", "title": "Dehydratace", "text": "Dehydratace\n\nDehydratace je odstranění vody z objektu, látky či prostoru.\n\nZ lékařského hlediska představuje narušení homeostázy (vnitřní rovnováhy organismu) v důsledku snížení obsahu vody v těle (suchá pokožka, hustá krev zhoršující cirkulaci).\nNormální množství tělesné vody kolísá mezi 60 a 70 % tělesné hmotnosti dle věku a pohlaví. Snížení nastává v důsledku nevyváženosti příjmu a výdajů vody, například nedostatečným příjmem dostatečně kvalitní vody (typickým příkladem je zbloudilec na poušti nebo trosečník v širém oceánu), nebo přílišným výdajem vody, který není patřičně vyvážen příjmem - například při velmi silných průjmech, zvracení nebo namáhavých fyzických výkonech doprovázených silným pocením.\n\nZvláštním případem vysokého výdeje je polyurie, která provází ledvinové onemocnění nebo diabetes. Dehydratace způsobená při manifestaci diabetu není způsobena nízkým příjmem tekutin, naopak při nerozpoznaném diabetu člověk vypije i 5 litrů za den. Tělo se zbavuje močí přebytečné glukosy v krvi, která při koncentraci více jak 10 mmol/l překročí tzv. ledvinový práh. Ledvina pak není schopna glukózu v krvi zadržet a ta s sebou strhává osmoticky vodu. Čím vyšší glykémie, tím je tělo dehydratovanější.\n\nDehydratace může být životu nebezpečná a je příčinou smrti u mnoha nemocí, zejména silných průjmových onemocnění (cholera, tyfus).\n\nHranice jsou pouze orientační\nZvýšení příjmu tekutin je v mnoha případech dostačující. Nejvhodnější tekutinou je ta, která dehydratovanému chutná.\n\nRozhodující je množství. Nelze očekávat, že výrazné příznaky ustoupí s jedním napitím. Velké množství tekutin může opět vyvolat zvracení. Pokud je snese žaludek, dojde následně k zvýšenému močení a situace se nezlepší. Tekutiny je nutno podávat po malých dávkách delší dobu. Těžká dehydratace se řeší více dnů.\nNa počátku je zcela dostačující voda, iontové nápoje je vhodnější naředit. Tělo primárně potřebuje vodu jako rozpouštědlo, koncentrace iontů je vysoká. Pokud dehydratovaný normálně jí, doplní minerály bez problémů.\n\nV případech intenzívní ztráty tekutin zvracením a průjmem nestačí tedy pít stále čistou vodu, vhodný je bujón, ovocné džusy… Lze použít jednoduchý rehydratační roztok.\nTěžká dehydratace snižuje příjem tekutin trávicím traktem, většinou je tedy nutné nitrožilní podání.\n\n"}
{"id": "48050", "url": "https://cs.wikipedia.org/wiki?curid=48050", "title": "Barrett", "text": "Barrett\n\nPříjmení Barrett nosí mnoho osobností:\n\n"}
{"id": "48053", "url": "https://cs.wikipedia.org/wiki?curid=48053", "title": "RC Slavia Praha", "text": "RC Slavia Praha\n\nRC Slavia Praha (\"rugby club Slavia Praha\"), nejstarší český ragbyový klub, založený v roce 1927.\n\n\nKlub RC Slavia Praha byl založen 13. dubna 1927 a je nejstarším ragbyovým klubem v České republice. První ragbyový zápas v Praze byl sehrán 7. května 1927 na hřišti S.K. Slavia Praha.\n\nOd té doby se v červenobílých barvách Slavie vystřídalo 8 ragbyových generací, doslova tisíce žáků, dorostenců (kadetů a juniorů), seniorů i veteránů. V období 1927 – 1934 získal RC Slavia 5 titulů mistra Československa.\n\nNová historie slávistického ragby začala po 2. světové válce. Od roku 1949 hrají mužstva RC Slavia na hřišti v Tróji. Období padesátých až osmdesátých let patří ke sportovně nejúspěšnějším. Muži získali tituly mistrů republiky sedmkrát (1956, 1957,1958, 1961, 1964, 1969, 1971).\n\nŘadu titulů pak mladší i starší žáci, kadeti a junioři.\n\nŘada slávistů reprezentovala Československo v barvách národních mužstev, v posledním období, kdy ČR hraje v A divizi Mistrovství Evropy jsou to Ladislav Vondrášek (současný kapitán), Jan Macháček (hrál sedm let v profesionálních ligách ve Walesu, Anglii a Francii). V reprezentacích ČR juniorů, kadetů i žáků hraje rovněž řada slávistů.\n\nK výrazným úspěchům, kterým se proslavila ragbyová Slavia v celé ragbyové Evropě, je uspořádání 35 ročníků mezinárodního turnaje kadetů – Slavia Cup – Šiška mladého světa, kterého se v některých ročnících účastnilo i více než 20 družstev z celé Evropy.\n\nÚspěšné byly i zahraniční zájezdy mužů, juniorů, kadetů i žáků do Německa, Francie, Anglie, Walesu, Itálie, Švédska, Polska, Ruska,…\n\nV roce 2010 získala Slavie po 39 letech titul mistra ČR, když 19.6.2010 porazila ve finále Tatru Smíchov 11:10.\n\n"}
{"id": "48054", "url": "https://cs.wikipedia.org/wiki?curid=48054", "title": "Yotta", "text": "Yotta\n\nYotta (symbol Y) je předpona soustavy SI a znamená mocninu 10, tj. označuje kvadrilión základních jednotek. Pochází z řeckého \"ὀκτώ\" — \"osm\", což souvisí s tím, že se jedná o osmou předponu odpovídající mocnině která je násobkem tří. Z hlediska etymologie patří \"yotta\" k předponám v rozsahu \"tera\" až \"yotta\" které vznikly z číslovek čtyři až osm vypuštěním jednoho písmene. Používá se velmi zřídka.\n"}
{"id": "48055", "url": "https://cs.wikipedia.org/wiki?curid=48055", "title": "Sicílie", "text": "Sicílie\n\nSicílie () je autonomní region Itálie na stejnojmenném největším ostrově ve Středozemním moři Sicílii a okolních malých ostrovech. Před sjednocením Itálie v 19. století byla oblast součástí Království obojí Sicílie. Má rozlohu 25 703 km², 5 miliónů obyvatel a dělí se na 9 provincií. Hlavním městem je Palermo. Kromě italštiny se v oblasti mluví i sicilštinou.\n\nAutonomní region byl ustaven 15. května 1946 po přeměně Itálie z království na republiku. Její status byl revidován 26. února 1948, kdy se stala jednou ze čtyř italských autonomních regionů. Obě italské správní reformy z let 1950 a 1984 přinesly pomoc sicilské ekonomice především díky důležitým investicím do infrastruktury, jež podpořily výstavbu dálnic a letišť.\n\nAutonomní region zahrnuje hlavní ostrov Sicílie, který tvoří 98,9 % jeho rozlohy, a okolní ostrovy. Oblast je jednou ze seizmicky nejaktivnějších v Evropě. Nejvyšší horou je Etna na hlavním ostrově (3 323 metrů), která je zároveň nejvyšší činnou sopkou evropského kontinentu. Sopečného původu jsou i Liparské ostrovyv Tyrhénském moři, které patří k metropolitnímu městu Messina. Z těchto sedmi ostrovů jsou dosud aktivními sopkami Stromboli, Vulcano a Etna.\n\nK autonomnímu regionu náleží kromě hlavního ostrova také na severu Liparské ostrovy a ostrov Ustica, na západě Egadské a Stagnonské ostrovy, na jihu ostrov Pantelleria a Pelagické ostrovy. Přehled ostrovů autonomního regionu Sicílie větších než 2 km² zahrnuje tabulka:\n\nAž do roku 2015 se region skládal z 9 provincií. Dne 31. 7. 2015 na zasedání zastupitelstva autonomního regionu Sicílie byla schválena reforma správního uspořádání tohoto regionu, nově určující postavení center jednotlivých celků, včetně tří tzv. metropolitních měst - Palerma, Catanie a Messiny. Zbývající provincie byly přetransformovány do tzv. volných sdružení obcí.\n\nV zemědělství pracuje 12 % obyvatel. Mezi nejrozšířenější plodiny pěstované na sicilském území patří oliva, mandle, vinná réva, citrusy a pistácie. Můžeme zde nalézt i aleje korkových dubů. Plemenářství a chov zvířat nehraje v sicilském hospodářství velkou úlohu. Zmínit lze snad odchov ryb v sádkách a řídce se vyskytující chov koz (převážně v hornatých oblastech).\n\nV sektoru obchodu a služeb je na Sicílii zaměstnáno 68 % obyvatel.\n\nPrůmysl zaměstnává na Sicílii 20 % obyvatelstva. Ostrov lze rozdělit na industriálně rozvinutější části, například Messina, Syrakusy, Caltanissetta a Catania a na oblasti s tradičním a méně technicky rozvinutým průmyslem. V rozvinutých oblastech najdeme převážně průmysl petrochemický, strojírenský a elektrotechnický. V ostatních oblastech jde o technologicky méně náročnou výrobu olivového oleje, těstovin nebo vína. V menší míře můžeme registrovat také těžbu nerostných surovin, jako je kamenná sůl nebo methan.\n\nNejvětší ostrov ve Středozemí byl během podmaňovaní ve starověku a středověku ovlivněn velkým množství kultur, mj. řeckou, římskou, aragonskou, normanskou, arabskou ad. a to se podepsalo i na gastronomii. Sicilská kuchyně je však ovlivněna i francouzskou a africkou kuchyní. Víno Malvázie z Liparských ostrovů, vůně mandlovníků, pistáciových stromů, olivových hájů, citrusovníků, pínií se snůbí s kulinářskou jednoduchostí. Každý kousek sicilského jídla je zážitkem. Pestrá jídla jsou dochucené vlastní solí z Marsaly a využitím bylinek, které tvoří základ sicilské kuchyně. K sicilské kuchyni neodmyslitelně patří i mořské ryby a vynikající sladké zákusky.\n\nMezi typické pokrmy patří arancini (smažené rýžové koule), Pasta con le sarde (těstoviny se šafránem, sardinkami, ančovičkami, fenyklem a piniovými oříšky), Pasta alla Norma (těstoviny v rajčatové omáčce s lilkem a ricottou), cannoli (smažená křupavá trubička plněná sladkou ricottou) nebo granita (ledová tříšť s ovocnou příchutí).\n\n\n\n\n"}
{"id": "48057", "url": "https://cs.wikipedia.org/wiki?curid=48057", "title": "Spinlock", "text": "Spinlock\n\nSpinlock je v operačních systémech druh zámku, na nějž je třeba aktivně čekat – čekající proces tedy při čekání na spinlock spotřebovává systémové prostředky.\n\nSpinlocky se zpravidla používají pouze v operačním systému, aplikacím jsou poskytována složitější synchronizační primitiva, které čekající aplikace uspí a zařadí do fronty, takže v době, kdy jsou zablokovány, může běžet něco jiného. Na druhou stranu, tyto složitější struktury vyžadují ochranu svých dat proti vícenásobnému přístupu, a k tomu lze použít právě jednodušší a rychlejší spinlocky.\n\nPříklad implementace spinlocku v assembleru architektury x86:\n\n"}
{"id": "48058", "url": "https://cs.wikipedia.org/wiki?curid=48058", "title": "Pitiglianoit", "text": "Pitiglianoit\n\nPitiglianoit (Merlino & al., 1991), chemický vzorec NaK<nowiki>[</nowiki>SO<nowiki>|</nowiki>AlSiO] · 2HO, je šesterečný minerál.\n\nTvoří šestiboké prizmy, omezené {1.0.-1.0} a {0001}, protažené podle [0001], až 4 mm velké.\n\nT cca 5, h=2.37; je křehký, lom má pololasturnatý.\n\nJe bezbarvý, vryp bílý, lesk skelný. Opticky jednoosý (-), No=1.508, Ne=1.506.\nCavalluccio (hora, Sacrofano, prov. Řím)\nCasa Collina (Pitigliano u Grosseto) v metasomaticky přeměněných blocích vulkanických vyvrženin v asociaci s apatitem, diopsidem a grosularem; původní naleziště.\n\n\n"}
{"id": "48059", "url": "https://cs.wikipedia.org/wiki?curid=48059", "title": "Paleontologie", "text": "Paleontologie\n\nPaleontologie (řecky: παλαιός \"palaios\" stáří) je věda o životě v minulých geologických obdobích. Jejím účelem je studie vývoje života na Zemi, pravěkých rostlin a živočichů na základě fosilních záznamů, které se dochovaly v horninách, ale například také v černém uhlí, jako zkameněliny.\n\nModerní paleontologie zasazuje starodávný život do svého kontextu tím, že studuje dlouhodobé fyzikální změny geografie („paleogeografie“) a klimatu („paleoklimatologie“) na evoluci života. Tedy, jak ekosystémy reagovaly na tyto změny a jak poté změnily své prostředí a také jak tyto vzájemné odezvy jednoho na druhé změnily dnešní vzorky biodiverzity. Tedy paleontologie se překrývá s geologií, studující horniny a geologické formace, ale také s botanikou, biologií, zoologií a ekologií. U těchto oborů se překrývá především studiemi života dávných tvorů a studií jejich vzájemného chování.\n\nPaleontologie se dělí na tyto vědní obory: paleobotanika (rostliny), paleozoologie (živočichové) a mikropaleontologie (mikrofosilie). Paleontologové se také mohou specializovat na paleontologii bezobratlých anebo na paleontologii obratlovců, která se zaobírá zkamenělinami, které mají kosti, včetně kostí hominidů (tímto oborem se zabývá paleoantropologie). Mikropaleontologové se zabývají mikroskopickými zkamenělinami, včetně buněk s organickou membránou, které také studuje palynologie.\n\nVyvíjí se také mnoho specializovaných oborů, jako například paleoekologie, paleobotanika, ichnologie (studuje stopy a doupata) a tafonomie, která zkoumá, co se děje s organismem, jakmile zemře. Výzkum fosilních stop vyhynulých organismů může prozradit množství informací o jejich sociálním životě a způsobech chování.\n\nVětšina studií zahrnuje porovnávání zemského vrásnění s jeho geologickým stářím a studii evoluce živočichů. Paleontologie využívá to samé biologické názvosloví, které již zavedl v 18. století Švédský vědec Carl Linné a zařazuje tyto vymřelé druhy do genealogických rámců, které ukazují jejich stupně provázanosti, přičemž používal trochu kontroverzní kladistiku.\n\nHlavní ekonomická úloha paleontologie je v použití fosílií zejména vůdčích, aby bylo možné určit stáří a povahu hornin, které je obsahují, nebo stáří vrstev hornin nad nebo pod těmito zkamenělinami. Tato informace je důležitá pro těžařské společnosti, obzvláště pak pro naftařský průmysl. Jednoduchý pohled na zkamenělinu v hornině je jeden z nejrychlejších a nejjednodušších způsobů, jak určit stáří dané horniny. V některých případech jsou horniny lehce radioaktivní, což může představovat způsob, jak některé fosilie lokalizovat (například nodosaurid \"Animantarx ramaljonesi\").\n\nOborem, který se díky paleontologickému výzkumu značně rozvinul, je tzv. paleoart, neboli paleo-umění. Jedná se o oblast výtvarné činnosti, zaměřené na rekonstrukci podoby pravěkých ekosystémů a tehdejších organismů. Z významných osobností tohoto oboru lze jmenovat například i českého výtvarníka Zdeňka Buriana.\n\nFosilie znal už pračlověk a občas je správně identifikoval jako pozůstatky dávných živočichů. Zejména fosilie mamutů, srstnatých nosorožců a jeskynních medvědů stály často za vznikem legend o dracích, obrech a dalších bájných bytostech. Mnohé fosilie byly v průběhu předvědecké éry považovány za zlá znamení nebo pozůstatky činnosti nadpřirozených bytostí. V některých případech možná posloužily objevy zkamenělin (v tomto případě fosilní otisky stop jurských dinosaurů) k jakýmsi okultním rituálům a staly se poutním místem či občasným shromaždištěm obyvatel oblastí výskytu těchto fosilií (příkladem je obec Kontrewers v Polsku, kde byly objeveny \"stopy čerta\", ve skutečnosti ovšem tříprsté otisky stop ptakopánvých dinosaurů z ichnorodu \"Moyenisauropus\"). \n\nOrganizovaná paleontologie na vědeckých základech je známa až od konce 18. století. Mezi historicky nejstarší stále přístupné fosilie patří lebka nosorožce srstnatého z Rakouska, uložená ve sbírce v Klagenfurtu již roku 1335, a fosilie třetihorního stromu z Jáchymova, objevená roku 1557. Paleontologie se rozvíjela i za světových válek, ačkoliv v průběhu té první byla její historie poměrně kuriózní, neboť docházelo například ke krádežím fosilií v podobě válečné kořisti a výsledky vědy byly zneužívány propagandou na obou stranách. První známý fosilní plaz (permský protorosaur) byl objeven u německého městečka Kupfersuhl v měděném dole v roce 1706. Vědecky byl tento nález popsán jako \"kamenný krokodýl\" v roce 1710.\n\nPaleontologové jsou známi jako velmi excentrické postavy v historii vědy. Mezi důležité postavy paleontologie patří Angličan William Smith který jako první zaznamenal, že stejné zkameněliny se našly v daném regionu, a zakladatel srovnávací anatomie Georges Cuvier, který inicioval počátek studií dávných živočichů založenou na studii těch žijících. Důležité americké postavy jsou: Edward Drinker Cope, Othniel Charles Marsh, Alfred S. Romer, Paul Sereno, Henry Fairfield Osborn, Louis Agassiz, Charles Walcott a Roy Chapman Andrews. Mezi důležitými evropskými paleontology se sluší vyjmenovat tyto: britská sběratelka fosilií Mary Anningová, Němec Friedrich von Huene, švédsky mluvící Fin Björn Kurtén nebo česká paleontoložka Jarmila Kukalová-Peck. Franz Nopcsa von Felsö-Szilvás je často oceňován jako zakladatel paleobiologie, oboru, který zkoumá biologické a ekologické funkce, které mohou být dedukovány ze zkamenělin. Významných jmen je však podstatně více.\n\nHistorie zahrnuje ohromný počet amatérských paleontologů i mezi lidmi jiných profesí. Už Charles Darwin sbíral zkameněliny jihoamerických savců během své cesty na lodi Beagle a zkoumal zkamenělé lesy v Patagonii.\nThomas Jefferson se velmi zajímal o mamutí kosti. Mimo pozorování zubů savců a vykopávek tučňáků sehrál George Gaylord Simpson velkou roli ve spojení ideologií biologie, paleontologie a genetiky a pomohl tak vytvořit „Moderní syntézu“ evoluční biologie. Jeho kniha Tempo a režim („Tempo and Mode“) je klasikou tohoto oboru.\n\nDůležitá jména v paleontologii bezobratlých jsou: Steven Stanley, Stephen Jay Gould, David Raup, Geerat Vermeij, a Jack Sepkoski, který se hodně zapřičinil o to, abychom rozšířili své povědomí o dlouhodobých vzorcích vývoje života na Zemi. Stejný je případ s řeckým vědcem Dragutin Gorjanovic-Krambergerem a jeho objevem „Krapinského muže“.\n\nVe 21. století patří k největším problémům paleontologie černý trh s cennými fosiliemi (zejména dinosauřími), které jsou získávány především v odlehlých oblastech Mongolska, Číny, Argentiny, Brazílie i jinde. Nově vyvinuté metody ale dokážou určit jejich původ, což může usnadnit vyšetřování. Cenné zkameněliny dinosaurů i jiných pravěkých obratlovců jsou také často předmětem dražeb a obchodování. Mnohdy jsou fosilie v aukcích a dražbách zakoupeny za velmi vysoké částky, a to až v řádu milionů dolarů.\n\n\nPaleontologie:\n"}
{"id": "48066", "url": "https://cs.wikipedia.org/wiki?curid=48066", "title": "Seznam jezer ve Francii", "text": "Seznam jezer ve Francii\n\nFrancouzská jezera (francouzsky jezero - \"lac\" nebo \"étang\"). Tabulka obsahuje přehled přírodních jezer ve Francii s plochou přes 1 km² (bez francouzských přehrad).\n\n"}
{"id": "48068", "url": "https://cs.wikipedia.org/wiki?curid=48068", "title": "Star Trek: Nemesis", "text": "Star Trek: Nemesis\n\nStar Trek: Nemesis (v anglickém originále Star Trek Nemesis) je americký sci-fi film studia Paramount Pictures natočený režisérem Stuartem Bairdem, v pořadí desátý na motivy světa Star Treku. Do kin byl uveden v roce 2002 a jeho celkové tržby dosáhly 67 milionů dolarů. Jedná se o čtvrtý a poslední snímek s posádkou pod velením kapitána Jean-Luca Picarda, která se poprvé objevila v televizním seriálu \"\". Hvězdná loď \"Enterprise\"-E je mimořádně převelena do prostoru Romulanského impéria, aby pomohla vyjednat mírovou smlouvu s Impériem a prétorem Shinzonem, který nad ním násilně převzal moc. Reman Shinzon, Picardův klon, má ale tajné záměry, chce zajmout Picarda a vyhladit celé lidstvo; s touto hrozbou se musí důstojníci \"Enterprise\" vypořádat, než bude moci William Riker se svojí novomanželkou Deannou Troi převzít svoji první loď USS \"Titan\". Již od počátku byl snímek zamýšlen jako labutí píseň posádky \"Nové generace\" (slogan „Začíná poslední cesta jedné generace.“), komerčně se navíc jednalo o nejhorší startrekovský film.\n\nDěj filmu se odehrává v roce 2379, zmíněno je hvězdné datum 56844.9. V Senátu Romulanského impéria prezentují dva romulanští důstojníci návrh na spojení s remskou armádou a napadení Spojené federace planet. Celý Senát včetně prétora Hirena však plán odmítne a vojáky nechá odejít. Nedlouho po nich opustí místnost i senátorka Tal'aura, jež nechala na svém stole malý předmět, který se poté otevře a pokryje Senát zeleným světlem. Všichni přítomní, včetně prétora, se na místě změní v prach, čímž byla tato hromadná politická vražda dokonána.\n\nPosádka hvězdné lodi USS \"Enterprise\"-E se mezitím připravuje na rozloučení se svými dlouholetými členy posádky, prvním důstojníkem Williamem Rikerem a poradkyní Deannou Troi, kteří mají naplánovanou svatbu na Betazedu. Zároveň mají společně převzít novou loď USS \"Titan\", kde dostal Riker své první velení. Při cestě ze Země na Betazed zachytí \"Enterprise\" pozitronickou signaturu z planety Kolarus III, která se nachází poblíž Romulanské neutrální zóny. Protože signatura je podobná té nadporučíka Data (androida), výsadkový tým ve složení kapitán Jean-Luc Picard, Dat a Worf přistanou raketoplánem na povrchu planety, kde objeví zbytky dalšího androida, vzhledově totožného s Datem. Po zběsilém úprku v terénním vozidle Argo před agresivními domorodci oživí androida na palubě lodi. Zjistí, že se jmenuje B-4 a že je jedním z nedokonalých Datových předchůdců, které kdysi vyrobil doktor Soong. \"Enterprise\" je poté na rozkaz viceadmirála Kathryn Janewayové převelena na diplomatickou misi přímo na Romulus. Viceadmirál Janewayová informuje kapitána Picarda o vojenském převratu v Impériu, které nyní ovládá záhadný Reman jménem Shinzon, jenž prohlašuje, že chce mír s Federací a zároveň svobodu pro Remus. Jedná se o překvapivý vývoj, neboť Remané jsou pro Romulany nežádoucí kastou, kteří kvůli historickým předsudkům slouží především jako otroci v dolech na dilithium, které se na Remu nacházejí.\n\nPo příletu na Romulus důstojníci \"Enterprise\" zjistí, že Shinzon je člověk, mladý klon kapitána Picarda, pozůstatek tajného romulanského projektu, který měl za úkol nahradit skutečného Picarda klonem a získat tak ve Federaci špeha. Projekt byl ale zrušen a malý Shinzon byl poslán jako nežádoucí do dolů na Remu. Zde se setkal se svými remanskými „bratry“, s nimiž po několika letech převzal vládu nad celým Romulanským impériem. Právě na Remu postavil Shinzon svoji vlajkovou loď \"Scimitar\", těžce vyzbrojený obrovský bitevní křižník s nezjistitelným maskováním a prakticky nepoškoditelnými štíty.\n\nAčkoliv diplomatická mise zpočátku probíhá bez problémů, posádka \"Enterprise\" odhalí Shinzonovy skutečné záměry díky velmi nízké emisi částic smrtelně nebezpečné thalaronové radiace (kterou jeho přívrženci použili také při převratu v Senátu), několika neautorizovaným přístupům do počítače \"Enterprise\" a telepatickým útokům na poradkyni Troi. Shinzon transportuje Picarda na \"Scimitar\", kde jej zajme, protože potřebuje transfúzi jeho krve. Sám totiž pomalu umírá kvůli zrychlenému buněčnému stárnutí, které bylo při klonovacím procesu naplánováno tak, aby v určitém věku dostihl věkově Picarda. Na svoji loď také přenese androida B-4, který na jeho pokyn získal z počítače \"Enterprise\" důležité údaje. Za jeho umístěním na Kolaru III totiž stojí také Shinzon, který chtěl Picarda přilákat do blízkosti Romulanského impéria. Nicméně skutečný B-4 se nachází stále na lodi Federace, místo něj byl transportován namaskovaný nadporučík Dat (ten Shinzonovi předal falešné informace), který Picarda osvobodí a společně se snaží ze \"Scimitaru\" uprchnout, což se jim povede v jednom z útočných plavidel, které získají v hangáru. Při útěku Dat zjistí, že celá loď je vlastně obrovský generátor thalaronové radiace, která může zničit veškerý život na celé planetě. Díky tomu předpokládají, že Shinzon chce vyhubit lidstvo, aby mohl dobýt Federaci.\n\n\"Enterprise\" se se svými zjištěními ihned obrací a letí směrem do prostoru Federace, maskovaný \"Scimitar\" ji však brzy dostihne a v Bassenově zlomu ji vyřadí warp pohon. Na pomoc \"Enterprise\" přiletí dva romulanští Váleční ptáci, jejichž posádka se postavila proti Shinzonově plánu na zničení Země. \"Scimitar\" jednoho Ptáka v boji zničí, druhý je kvůli škodám také neschopen boje. Protože federační loď je rovněž ochromena, nařídí Picard kolizní kurz ke \"Scimitaru\", při němž je \"Enterprise\" těžce poškozena, škody Shinzonovy lodě však nejsou tak velké. Prétor však na palubě svého plavidla pomalu umírá, zahájí tedy odpočet thalaronové zbraně zničil alespoň \"Enterprise\" a pomstil se Picardovi a mohl pokračovat z Zemi. Kapitán se však transportuje na \"Scimitar\", aby výboji radiace zabránil; zde se utká tváří v tvář se Shinzonem, kterého v souboji zabije. Na pomoc mu přijde Dat, protože však již není čas odpočet zastavit, přenechá Picardovi nouzový osobní transportér, který jej přenese na \"Enterprise\", a sám se obětuje výstřelem do generátoru, \"Scimitar\" exploduje, čímž Dat všechny zachránil.\n\nPo těžkém boji je \"Enterprise\"-E opravována ve vesmírném doku na zemské orbitě. Kapitán Picard se rozloučí s čerstvě povýšeným kapitánem Rikerem, který je připraven převzít velení lodě \"Titan\", jež se chystá na skutečná mírová jednání s Romulany. Poté se setká s androidem B-4, který se mezitím úspěšně učí, neboť Dat krátce před svou smrtí do něj zkopíroval své paměťové engramy. To znamená, že B-4 může jednoho dne mít stejnou touhu po růstu, jako měl Dat.\n\nDrobnou cameo roli taktického důstojníka na \"Enterprise\" v hodnosti poručíka ztvárnil Bryan Singer, mimo jiné režisér filmů \"X-Men\" a \"X-Men 2\", kde hrál také Patrick Stewart. V \"Nemesis\" se objevili také další dva herci spjatí se Star Trekem, kteří si zde zopakovali své role ze seriálu \"Nová generace\". Whoopi Goldbergová zahrála barmanku Guinan a Wil Wheaton podporučíka Wesleyho Crushera. Téměř všechny scény s Wheatonem ale byly v konečné verzi filmu vystřiženy, jsou však dostupné jako bonusový materiál na DVD.\n\nNapsáním v pořadí desátého filmu z prostředí Star Treku byl pověřen John Logan, dlouholetý fanoušek těchto děl a známý Brenta Spinera, představitele Data. Logan chtěl film, v němž hrdinové z \"Nové generace\" čelí životním výzvám a mění se jejich život. Už od počátku měl představu, že film začne svatbou Rikera a Troi a skončí odchodem Rikera z \"Enterprise\", aby mohl poprvé velet své vlastní lodi. Na tvorbě příběhu se však podílel i Spiner a producent Rick Berman. Právě od Spinera pochází myšlenka Datovy smrti, obětování se za své přátele. Jako hlavní záporná postava byl určen mladý muž, který má ke kapitánu Picardovi osobní vztah, Logan rovněž chtěl mít v příběhu Romulany, neboť je jejich fanouškem. Ovlivněn byl však i předchozím scénářem, který dokončil: \"Gladiátorem\". Navrhl, aby se ve filmu objevili také Remané, rasa, o které předtím ve Star Treku nepadlo ani slovo, ale jejichž planeta Remus (sesterská planeta Romulu v témže systému) se nachází na romulanském znaku, s čímž Berman i Spiner souhlasili. Původně měl být protivníkem Picardův dlouho ztracený syn, kvůli problémům s kontinuitou v univerzu Star Treku, které by toto řešení nastolilo, návrh ale změnili. Podle Bermana by se mohlo jednat o Picardův klon, který by díky stejným schopnostem, stejnému uvažování i stejným slabinám byl mnohem působivější. U Shinzona, jak jej pojmenovali, se inspirovali v Johnu Brownovi, abolicionistickém fanatikovi z 19. století. Všechna romulanská i remanská jména ve filmu jsou odvozena ze starých čínských jmen, což je pocta původní představě Genea Roddenberryho, že Romulané jsou čínští komunisté 60. let 20. století. První draft scénáře napsal Logan asi za pět týdnů, v následujícím roce přibylo přibližně dalších 16 konceptů. Za režiséra filmu byl vybrán Stuart Baird, režisér předchozích dvou celovečerních startrekovských snímků Jonathan Frakes (William Riker) nebyl osloven, ačkoliv by měl o tuto práci zájem. Po posledním draftu scénáře musely začít škrty, neboť napsaný film by byl příliš dlouhý a drahý (rozpočet byl určen na 60 milionů dolarů). Autoři příběhu společně s režisérem Bairdem vyřadili různé scény i vedlejší dějovou linii Worfa a jeho obecného vztahu k Romulanům.\n\nHlavním maskérem byl Michael Westmore, dlouholetý spolupracovník Star Treku. Pro pouštní Kolarany navrhl „želví“ vzhled s rozpraskanou kůží a barevným želvím vzorem na tváři. Úprava vzhledu Toma Hardyho coby Shinzona byla jednodušší. Produkce po složitějším hledání našla herce, který jí vyhovoval svými schopnosti a zároveň byl také podobný Patricku Stewartovi. I přesto Hardy dostal latexový nos i bradu podle Stewartova vzoru, zcela si také oholil hlavu. V pozdějších scénách již Shinzon viditelně trpí nemocí, Westmore proto připravil celkem šest jejich stádií, přičemž v nejtěžší formě měl Hardy zarudlé oči, kontaktní čočky, které mu vybělily duhovky, a po celé hlavě a rukách desítky modrých žilek. Složitějším namaskováním si prošel Ron Perlman (místokrál), který strávil v maskérně denně 2,5 hodiny. Masky Remanů vytvořil Westmore podle požadavků Bermana a Bairda tak, aby připomínali upíry, ale zároveň aby jim nebyli příliš podobní.\n\nO kostýmy se postaral Robert Blackman, který mimo jiné navrhl svatební šaty 24. století pro Deannu Troi. Vedoucí výpravy Herman Zimmerman (rovněž dlouholetý člen štábu Star Treku) vytvořil přibližně 30 různých prostředí včetně romulanského Senátu, aljašského svatebního pavilónu, kde probíhala oslava, či můstku Shinzonovy lodi \"Scimitar\", jejíž kulisy zabraly celou scénu. Navrhl také samotný \"Scimitar\", plavidlo třikrát větší než samotnou \"Enterprise\"-E, jehož design vychází z historie rémského lidu těžce pracujícího v podzemních dilithiových dolech Romulanského impéria na Remu. Oproti předchozím dvěma filmům upravil i počítačový model samotné \"Enterprise\", kde použil více metalických barev. Terénní vozidlo Argo navrhl Ivan Stewart. O veškeré vizuální efekty se postarala společnost Digital Domain.\n\nNatáčení filmu začalo 26. listopadu 2001 v Mohavské poušti u Edwardsovy letecké základny. Zde byly natočeny jediné exteriéry snímku: planeta Kolarus III, kde Picard, Worf a Dat najdou rozloženého androida. Patrick Stewart po zkušebním tréninku sám odřídil přibližně 90 % jízdy v terénním vozidle Argo. Poté se štáb přesunul do studií Paramountu v Los Angeles, kde vznikl zbytek filmu. Během natáčení svatební oslavy Rikera a Troi navštívila studio Madeleine Albrightová, která je fanynkou Star Treku. V této scéně si Jonathan Frakes i Marina Sirtisová nasadili své vlastní snubní prstýnky. Při natáčení záběrů můstku se pod scénou nacházely 20 airbagů nafukovaných kompresorem, které ji zvedly o 30 cm. Ty byly na režisérův pokyn vyprazdňovány, čímž štáb docílil autentických otřesů a reakcí posádky na můstku. Filmování skončilo 7. března 2002.\n\nV postprodukci byl film značně zkrácen; bylo vystřiženo přibližně 50 minut natočených záběrů, z nichž přibližně 17 minut se později objevilo na DVD vydání.\n\nHudbu napsal Jerry Goldsmith, který se již podílel na , , a startrekovském filmu. Ten využil jak klasické úvodní Courageovy fanfáry, tak své vlastní téma z prvního filmu, tak i píseň „Blue Skies“ od Irvinga Berlina. Nově složil například pětinotové téma doprovázející Shinzona a jeho \"Scimitar\" či temné téma znějící během představení konfliktu Remanů a Impéria.\n\nFilm \"Star Trek: Nemesis\" byl do kin premiérově uveden 13. prosince 2002, v době, kdy bylo promítáno několik snímků z jiných komerčně úspěšných sérií; jednalo se o \"Harryho Pottera a Tajemnou komnatu\", bondovku \"Dnes neumírej\" a druhý díl epické fantasy ságy \"\". \"Nemesis\" byla o úvodním víkendu druhá po filmu \"Krásná pokojská\", stala se tak prvním startrekovským filmem, který se v prvním víkendu nedostal na první místo v tržbách. V USA \"Nemesis\" vydělala 43 milionu dolarů, celosvětové tržby dosáhly 67 milionů dolarů při rozpočtu 60 milionů dolarů, což z ní udělalo komerčně nejhorší celovečerní snímek Star Treku. Producent Rick Berman přiznal, že komerční úspěch \"Nemesis\" mohl být ovlivněn „konkurencí dalších filmů“. Stejně jako v případě ostatních startrekovských snímků, vyšla i v případě \"Nemesis\" stejnojmenná novelizace, kterou napsala J. M. Dillard.\n\nFilm dostal od kritiků převážně negativní hodnocení. Roger Ebert v interview řekl: „Usmívám se a snažím se dostat do dialogů… a postupně se zdá, že pro mě „Star Trek“ skončil. Díval jsem se na tyto příběhy polovinu svého života a, nic si nenamlouvejme, jejich duch vyprchal.“ Konsenzus uživatelů na serveru Rotten Tomatoes uvádí: „\"Nemesis\" má zajímavou premisu a několik dobrých akčních scén, ale z celého snímku je cítit poněkud únava.“ Rovněž někteří herci (LeVar Burton a Marina Sirtisová) nebyli spokojeni, kritizovali hlavně režiséra Bairda za to, že nezhlédl ani jednu epizodu \"Nové generace\".\n\nNa DVD film vyšel v květnu 2003, tato jednodisková verze obsahovala kromě celého snímku také audiokomentář režiséra, sedm vystřižených scén, fotogalerii a další bonusy. Speciální dvojdisková sběratelská edice byla vydána v říjnu 2005, jejím obsahem byla původní verze z roku 2003 doplněná o některé další doplňky. Blu-ray verze s bonusy byla vydána v roce 2009.\n\nKvůli komerčnímu neúspěchu snímku v USA bylo uvedení \"Star Treku: Nemesis\" do kin v některých zemích včetně Česka, kde se měla premiéra konat 6. března 2003, zrušeno. Televizní premiéru si snímek v Česku odbyl 7. ledna 2005 na stanici HBO. V rámci prvního ročníku conu CzechTrek proběhly tři speciální projekce \"Nemesis\" (dvě 23. září 2006, jedna 26. září 2006) v pražském Multikině Ládví.\n\n"}
{"id": "48072", "url": "https://cs.wikipedia.org/wiki?curid=48072", "title": "Živý plot", "text": "Živý plot\n\nŽivý plot je uměle vysazená a udržovaná řada z okrasných dřevin udržovaných jako keře. Slouží jako bariéra. Doplňuje nebo nahrazuje běžný plot, může také sloužit jen jako dekorační prvek úpravy zahradní architektury používaný podle zásad sadovnické tvorby. Je uměle vysazená a více nebo méně udržovaná.\n\nVolnější a nepravidelné živé ploty mohou být méně udržované. Živé ploty byly a jsou oblíbeným doplňkem zahrad. Živý plot se používá také jako protiprachová a protihluková bariéra.\nŽivé ploty byly s jistotou používány už v dobách starověkého Říma. Zde byly používány tak, jak je známe, tedy jako pravidelně stříhané keře v pásech a liniích, často doplněné mobilní zelení a topiary ve tvaru zvířat, osob nebo i písmen, které tvořily často jméno majitele. Živé ploty zde sloužily k oddělení prostoru i jako dekorace, stejně jako dnes. Nejčastěji byla používána pro živé ploty zřejmě nejvhodnější dřevina, tedy zimostráz vždyzelený ale byl používán i vavřín, myrta nebo ptačí zob. Ze známých zdrojů nevyplývá, zda Římané používání živých plotů, stejně jako mnohé jiné technologie převzali nebo zda jde o jejich vynález.\n\nV středověkých zahradách byly živé ploty rovněž někdy používány pro tvorbu obrub záhonů, bludišť a ornamentů, stejně jako k obvyklým praktickým účelům, vytvoření soukromého místa. V renesančních a barokních zahradách se živé ploty staly neodmyslitelnou součástí každé zahrady. Živé ploty tvořily jednotlivá oddělení, byly používány jako prvky nebo jen ornamenty.\nŽivé ploty, víceméně volněji rostoucí, sázené z listnatých dřevin ve dvou rovnoběžných liniích z s průchodem uvnitř byly použity v italských renesančních a barokních zahradách. Dřeviny vytvářely nahoře otevřené, nebo uzavřené loubí. Tyto prvky lze najít v zahradách Boboli (ve Florencii) nebo i v ČR, například v Květné zahradě v Kroměříži. Několikametrové, dokonale udržované živé ploty, například z tisu, připomínající zelené hradby, jsou v pozdně barokních zahradách oblíbené.\n\nS nástupem módy nepravidelných úprav ve stylu \"anglického parku\", v rámci návratu k přirozenosti (příroda si ohaví přímku) a pro pohled do otevřené krajiny byla většina pravidelných živých plotů, zelených zdí, zcela vytrhána. Živé ploty v jejich praktickém použití v té době nahradily výsadby v pásech (belt) a skupinách (clump).\nBěhem 19. století reputace pravidelných zahrad a jednoduché geometrické krásy opět stoupla a živé ploty byly opět běžně používány. Ve dvacátém století byly v ČSSR živé ploty v nových výsadbách používány spíše k technickým účelům než jako ozdoba. Časté byly výsadby nestříhaných živých plotů z opadavých keřů typicky například zimolez tatarský v lepším případě tavolníky a pámelníky. Výsledek po čase nezřídka připomínal spíše skupiny volně rostoucích náletových dřevin. Výjimkou byly pečlivě udržované výsadby kolem některých památníků a na některých hřbitovech.\n\nKe konci 20. století přišla vlna amerikanizace. Kompletní zahradu od konce 20. století tvořil dokonale kosený a zavlažovaný, hnojený a chemicky ošetřovaný trávník obklopený pravidelně udržovaným živým plotem z túje (\"Thuja occidentalis\"). Výsadba živých plotů ze sloupovitých kultivarů túje 'Malonyana' byla v ČSSR zkoušena v osmdesátých letech. Na začátku 21. století je dokonale hladce zastřižený plot z tújí prestižní záležitostí.\nS nástupem 21. století byla zdůrazňována role živých plotů ve volné přírodě i ve městech jako útočiště pro drobné živočichy a ptáky.\n\nŽivý plot může mít dvě základní formy: tvarovaný (stříhaný) nebo volně rostoucí. Tvarovaný živý plot potřebuje častou péči a mechanizaci, volně rostoucí živý plot potřebuje omladit cca 1x za 10 let, ale v závislosti na použité dřevině zabere obvykle více místa.\n\nStříhané živé ploty jsou pěstovány pro zvýraznění významu kompozice nebo hranic pozemku, zobrazení kulturní vyspělosti majitele a noblesy sídla. Z živých plotů lze vytvářet labyrinty nebo jimi prostor rozdělit na propojené ale uzavřené celky.\n\nVolnější živé ploty působí obvykle nenásilně, přirozeně ohraničují kompozice a omezují pohled pozorovatele na některý celek a jsou snadněji vnímány jako přirozené hranice daného prostoru.\n\nŽivé ploty lze vytvářet v podstatě ze všech druhů keřů. Doporučuje se kombinovat keře kvetoucí, okrasné listem či jedlé, což vytváří pestrý živý plot. V minulosti byly preferovány živé ploty jednodruhové, převážně z jehličnanů. To může působit vhodně v pravidelném parku, ale často výběr nemusí zapadat do krajinného rázu a může vypadat nevhodně.\n\nŽivé ploty z původních druhů dokáží v urbanizované krajině plnit úlohu mezí a remízků a tak přispívat k druhové rozmanitosti. Živý plot z původních keřů je důležitou součástí přírodních zahrad, protože vývojem došlo k adaptaci mnoha živočichů na původní druhy.\n\nŽivé ploty které mají být geometricky přesné musí být udržované řezem pravidelně. Pravidelně stříhané keře\nobvykle nekvetou.\n\nJe třeba mít na paměti termíny kdy a jak lze kvetoucí dřeviny v živých plotech řezat, aby nedošlo k výraznému omezení kvetení, což je častá vada. Spolehlivě lze zmladit pouze živé ploty a stěny z dřevin, které běžně snesou zmlazení (například tis, dřín a podobné).\n\nŽivé ploty a stěny nebo i souvislejší jehlična­té porosty mají vhodnější podmínky růstu, jsou-li založeny v se­verojižním směru. Tato expozice jim poskytuje lepší světelný po­žitek, což se projeví zvýšenou životností i kvalitou olistění a zavětvení.\n\nPři vysazování krycích stěn je postupováno odlišně v zahradách volně řešených (anglický park) a v zahradách pravidelných (francouzská zahrada).\n\nV pravidelných zahradách vysazujeme krycí stěny v souvislých a obyčejně přímočarých liniích, které lze tvarovat řezem, aby byl efekt výraznější.\n\nV nepravidelných zahradách jsou vysazovány krycí stěny tak, aby netvořily souvislou stěnu, nebo jsou k této stěně předsazovány další jiné dřeviny, které naruší pravidelný tvar linie. Pro tento účel lze jako předsadbu použít nejen jehličnany nižší nebo odlišně vybarvené, ale i dřeviny kvetoucí, stálezelené, nebo opadavé a na velkých plochách listnáče.\n\nJak vyplývá z předešlého, je podle vlastností dřevin a v závislosti na požadavcích zadavatele na vzhled výsledku, lokálních podmínek a předpokládané údržby lze zvolit a použít mnoho zcela různých dřevin do živých plotů. Mezi vhodné lokální podmínky patří například vhodné stanoviště nebo výskyt patogenů. například smrk ztepilý (\"Picea abies\") je vhodný jen v oblastech, kde nejsou významné exhalace.\n\nV podstatě však lze použít jakoukoliv dřevinu, běžné jsou nízké živé ploty z lípy, jírovce nebo habru. Ale je možné vzácně vidět i pokusy o dvoumetrové živé ploty z topolů.\nNěkteří autoři doporučují na nízké živé ploty (do 50 cm) zakrslé jehličnany a na živé ploty do 1m pomalu rostoucí jehličnany dorůstající stěží 1m. Tato informace však znamená, že dřevina dorůstá průměrně maximálně této výšky, třeba ale až po mnoha letech. Tam, kde je požadován kvalitní živý plot je třeba rostliny dorůstající dvojnásobné a větší výšky. Je třeba zvolit dostatečně bujně rostoucí dřevinu, vitální, dřevinu která dobře obrazí i po poškození a která výrazně neprosychá během let. A především, dosáhne výšky požadovaného živého plotu ještě za vašeho života.\n\nZcela nevhodné dřeviny pro živé ploty však bývají ty, které nesnáší zastínění a rostou velmi nepravidelně. Často prodávanou dřevinou, která navíc rezne a prosychá je například cypřišovec Leylandův (\"Cupresocyparis\" x \"leylandii\"). Ten je sice na živé ploty prodejci doporučovanou dřevinou, ale je dřevinou pro živé ploty opravdu nevhodnou a pro sousedské vztahy nebezpečnou.\nVynikající službu naproti tomu spolehlivě odvedou i přísně tvarované živé ploty z habru, krušpánku nebo tisu. Přes všechna doporučení je třeba mít na paměti, že důležité jsou požadavky zadavatele, vlastnosti rostliny a místní podmínky, nikoliv obecné šablony. Pokud jsou kdekoliv vyjmenovány dřeviny pro živé ploty, jde pouze o obecně vhodnější nebo místně užívané nebo prodávané druhy dřevin k tomuto účelu.\n\nV druhé polovině 20. století se rozšířila móda vytvářet ploty ze sloupovitých jehličnanů. Při nedostatku místa bylo podle odborných autorů lépe zvolit pro živé ploty druhy a odrůdy sloupovitého nebo úzce kuželovitého tvaru. Tyto živé ploty však špatně srůstají, trpí silně poškozením povětrnostními vlivy a podstatně hůře regenerují. Tyto vady se více projevují především na starších výsadbách i při dobré péči. Vhodným příkladem opakované chyby je často používaný živý plot z tújí kultivaru \"Thuja occidentalis\" 'Malonyana'.\n\nŘazeno podle latinských názvů, údaje o vhodnosti podle Č.Böhma, B.Kavky a K.Heikeho, upraveno .\n\n\n\n\n\n\n\n\n\n\n\n"}
{"id": "48073", "url": "https://cs.wikipedia.org/wiki?curid=48073", "title": "Dyslexie", "text": "Dyslexie\n\nDyslexie je specifická porucha čtení, buď vrozená nebo získaná poškozením mozku. Jde o nejčastější formu specifické vývojové poruchy učení (SPU), která se projevuje nesnázemi při učení se číst. Dyslektik je výrazně ohrožen znesnadněním přístupu k tradičním vzdělávacím podnětům. Vyrovnává se zvláštní péčí v dyslektických třídách.\n\nSlovo \"dyslexie\" je odvozeno z řeckého „lexis“, což znamená slovní vyjadřování, řeč, jazyk, a předpony „dys-“, která naznačuje, že něco je nedokonalé, porušené, nepatřičné. Termín poprvé použil v roce 1887 německý oftalmolog dr. Rudolf Berlin. Dle MKN-10 je řazena do diagnostické skupiny Porucha čtení specifická.\n\nDen dyslexie je stanoven na 9. září a poprvé se slavil v roce 2010 (zakladatelem tohoto dne je umělkyně Alena Kupčíková).\n\nDyslexie je podmíněna poruchami v základních poznávacích schopnostech, přičemž jejich příčinou je nejčastěji dědičnost. Rodiče dyslektici mají 50% pravděpodobnost, že jejich dítě bude trpět stejnými obtížemi. Dále může být porucha způsobena změnami ve stavbě a funkci centrální nervové soustavy, které často vznikají v období těhotenství nebo kolem porodu, nedostatečným rozvojem některých psychických funkcí. U některých jedinců lze poruchu odstranit, u jiných přetrvává v určité podobě až do dospělosti.\n\nProblém pravděpodobně spočívá v nedostatečné souhře a spolupráci obou mozkových hemisfér. K tomu, aby dítě v počátcích výuky úspěšně zvládalo čtení, je třeba nikoli vyhraněné funkční dominance jedné mozkové hemisféry nad druhou, ale naopak jejich dobré spolupráce. Dokud dítě písmena dobře nezná a jejich sestavy pouze „luští“, zaměstnává především hemisféru pravou. Jakmile začne spojovat tvary písmen se zvuky a zvláště když je pak naplňuje věcným obsahem, tj. když čte významy vnímaných slov, nutně vstupuje do hry hemisféra levá a přebírá vedoucí roli.\n\nSpecifické poruchy čtení mohou být různého stupně a různé závažnosti – mohou být relativně lehké, těžší a velmi těžké. Možno předpokládat, že výskyt dyslexií těžkého stupně se v jednotlivých zemích nebude mnoho lišit, neboť mozková poškození či mozkové dysfunkce, které jsou jejich podkladem, mají v populaci víceméně rovnoměrné rozložení. Naproti tomu výskyt poruch lehčích je zřejmě variabilnější, neboť kromě onoho společného neurofyziologického základu je daleko více závislý na dalších psychologických a sociokulturních činitelích, které v daném případě k onomu základu přistupují. Je to především struktura toho kterého jazyka, jeho gramatika a jeho pravopis, dále metoda školní výuky čtení a pravopisu, kulturní úroveň rodiny, dvojjazyčnost či vícejazyčnost rodinného prostředí, hodnota školního vzdělání v dané společnosti, prestiž rodiny a konečně i úroveň diagnostiky a nápravné péče.\n\nZmínky se objevují od poloviny 19. stol, tehdy je označována jako slovní slepota. Rozhodující význam pro výzkum, diagnostiku i nápravu specifických poruch čtení měl však až americký dětský psychiatr Samuel Torrey Orton (1879–1948), jehož jméno nese také největší a nejvýznamnější organizace zabývající se dyslexiemi, tj. Ortonova dyslektická společnost se sídlem v USA.\n\nČísla uváděná v dobře dokumentovaných studiích zpravidla nepřesahují 10 %, přičemž v zemích s foneticky důsledným pravopisem zůstávají pod hranicí 4 %. V České republice se střízlivé odhady pohybují od 1 do 2 % dětí, které trpí vážnými obtížemi ve čtení, tj. takovými, které by samy bez odborné, cílevědomé pomoci velmi pravděpodobně nepřekonaly.\nV literatuře se shodně uvádí vyšší výskyt dyslexií u chlapců než u dívek, a to v poměru 4–10:1 v neprospěch chlapců.\n\nPrvní příznaky dyslexie mohou být různé: dítě začíná pozdě mluvit, obtížně se vyjadřuje, má malou slovní zásobu, nedokáže vytleskat slovo po slabikách. Nic z toho ovšem ještě nutně neznamená, že bude opravdu dyslektické. V těchto případech může jít o vývojové opoždění, které se srovná za pár měsíců. O dyslexii by se mělo začít mluvit tehdy, jestliže má dítě problém rozeznat písmena nebo zná abecedu, ale nedokáže písmena poskládat do slabik a slov. Později může mít potíže se čtením, nerozezná množství nebo vidí čísla zrcadlově (např. 82 místo 28).\n\nPři diagnostice se přihlíží především k tomu, jak dítě čte a jde-li skutečně o „neschopnost“, a ne snad o následky smyslových vad, nemocí či jakýchkoli vnějších okolností, zda se dítěti dostává „běžného výukového vedení“, má-li přiměřenou inteligenci a poskytuje-li mu jeho sociokulturní prostředí dost příležitostí ke vzdělávání.\nJasná kritéria pro přidělení diagnózy ovšem neexistují (dyslektikem je ten, o kom to poradenský psycholog prohlásí). V praxi se osvědčuje postup, který má zhruba tři fáze:\n\n\nPodstatné je, že tato porucha žádným způsobem neovlivňuje intelekt. Vzdělávání žáků a studentů s dyslexií probíhá podle Směrnice k integraci jedinců se specifickými vzdělávacími potřebami a podle Metodického pokynu pro práci s jedinci s poruchami učení a chování. Cílem je taková úprava vzdělávání, aby dítě netrpělo svým handicapem. Mezi nejčastější kroky patří částečná redukce učiva, poskytnutí delšího času na vypracování úkolů, používání speciálních pomůcek (např. počítač) a především hledání jiných cest vzdělávání, které nejsou ovlivněny poruchou.\n\nVedle dyslexie řadíme mezi specifické poruchy učení také dysortografii, dysgrafii, dyskalkulii a dyspraxii.\n\n\n\n\n\n\n\n\n\n\n"}
{"id": "48074", "url": "https://cs.wikipedia.org/wiki?curid=48074", "title": "Čedič", "text": "Čedič\n\nČedič neboli bazalt (starší, paleozoické bazalty se nesprávně nazývají diabas nebo melafyr) je velice četná tmavá výlevná vyvřelá hornina s charakteristickou porfyrickou nebo sklovitou strukturou, někdy s vyrostlicemi jednotlivých minerálů. Vyskytuje se však i ve formě škváry, bez viditelných krystalů. Obvykle má šedou či černou barvu, zvětralý čedič má barvu spíše šedou.\n\nTermín čedič (bazalt) se používá k označení jemně zrnitých extruzivních, případně mělce uložených intruzivních hornin, hrubě zrnité hlubinné horniny daného složení se označují názvy dolerit a gabro. Termín bazalt, předtím používaný už ve starém Řecku a Egyptě, zavedl v současném pojetí v roce 1546 Georgius Agricola.. Starověké použití termínu je připisováno římskému přírodovědci Pliniovi staršímu.\n\nPro čedič je charakteristická jemnozrnná stavba vzniklá rychlým utuhnutím lávy na povrchu planety. Ve své stavbě obsahuje často velké krystaly minerálů či vesikule, drobné bublinky vyplněné plynem či druhotnou mineralizací, a nebo se vyskytuje ve formě strusky. Odlučnost čediče je obvykle sloupcovitá. Při chladnutí magmatu a pozdějším zvětrávání se tvoří pěti, šesti či sedmiúhelníkové bloky. Textura bývá proudovitá nebo všesměrná. Dle oficiální definice vycházející z pozice čediče v diagramu QAPF je tato hornina jemnozrnná vyvřelá hornina, která má méně než 20 objemových procent křemene a méně než 10 % foidů a minimálně 65 % živců ve formě plagioklasu.\nNa Zemi vzniká většina čedičových magmat dekompresním tavením pláště. Mimo Země jsou čediče známé taktéž z Měsíce, Marsu, Venuše a dokonce i z asteroidu Vesta. Předpokládá se, že zdrojovými horninami pro částečné tavení jsou jak peridotity tak i pyroxenity.. Čediče tvoří ve velké míře oceánskou kůru, která vzniká na středooceánských hřbetech výstupem (upwelling) plášťového materiálu z hlavní části tvoří.\n\nČedič, lidově „čadič“, původně nářeční výraz pro očazený černý kámen. Teprve v národním obrození přijat jako termín pro bazalt.\n\nNejvýznamnější složkou bazaltů jsou zásadité (sodno-vápenaté) živce - plagioklasy (labradorit, anortit až bytownit) a pyroxeny (rombické i monoklinické, augit, titanaugit). Ve značném množství může být přítomen i ilmenit a magnetit, pro některé typy bazaltů jsou typické vyšší obsahy minerálů skupiny olivínu. V meziprostorech mezi minerály je vulkanické sklo, nebo druhá generace stejných minerálů v drobnozrnném vývoji.\n\nV závislosti na místě a typu erupce, ale i na vlastnostech magmatu, tvoří bazaltové lávy různé formy:\n\n\nTeplota bazaltového magmatu je okolo 1 100 až 1 250 °C. Díky tomu, jakož i díky nízkému obsahu rozpuštěných plynů je magma značně pohyblivé (vytváří až 20 km dlouhé lávové proudy), erupce bývají zpravidla klidné, bez větších explozí. Bazalty jsou pevnější než granitoidy, přibližně o třetinu (pevnost v tlaku za sucha 180 až 380 MPa). Jejich hustota se pohybuje od 2,95 do 3,15 g/cm³\n\nBazalty mají v porovnaní s jinými běžnými horninami malý obsah oxidu křemičitého (SiO) - od 48 do 52 hm. %. Zbytek je tvořen převážně oxidem hořečnatým (MgO - 5 až 12 hm. %), oxidem vápenatým (CaO - okolo 10 hm. %), oxidy železa (FeO a FeO - 5 až 14 hm. %) a oxidem hlinitým (AlO - více než 14 hm. %). Oproti světlejším horninám mají menší obsah CaO, NaO, KO. Asi 2 - 6 hmotnostních % tvoří alkálie, 0,5-2,0 % TiO.\n\nAlkalické bazalty mají obsah AlO od 17 do 19 %; boninity mají obsah MgO do 15%. Na foidy bohaté mafické horniny až alkalické bazalty mohou mít obsah NaO a KO aj 12% a více.\nProtože jsou MORB bazalty považovány za jeden z klíčových faktorů chápání deskové tektoniky, jejich chemické složení bylo poměrně podrobně prozkoumáno. Složení MORB bazaltů je sice odlišitelné od bazaltů vznikajících v jiných prostředích, ale netvoří homogenní skupinu. Jejich složení se mění na základě jejich umístění v středooceánském hřbetu a je závislé i na jednotlivých lokalitách a oceánských bazénech. MORB bazalty a jejich intruzivní ekvivalenty, gabra jsou typickými horninami středooceánských hřbetů. Jsou též označovány jako tholeitické bazalty a mají poměrně nízký obsah alkálií a nekompatibilních stopových prvků. MORB bazalty také mají poměrně vyrovnanou křivku obsahu kovů vzácných zemin (REE), normalizovanou na plášťové chondritické hodnoty. Naproti tomu, alkalické bazalty mají normalizované hodnoty obohaceny o lehké prvky REE a mají celkově vyšší obsah REE a dalších nekompatibilních prvků.\n\nMísta výskytu bazaltových magmat jsou různá, nejčastěji jde o riftová údolí (nacházející se v středooceánských hřbetech, nebo na kontinentech), horké skvrny, ale bazaltový vulkanismus se vyskytuje i v konvergentních okrajích střetávajících se tektonických desek, zvláště pokud jsou obě desky tvořeny oceánskou kůrou.\n\nČedič je nejhojnější magmatická hornina zemského povrchu, tvoří prakticky celé oceánské dno a z velké části zemskou kůru. Na pevnině jsou známy obrovské výlevy bazaltů z triasu: Dekánská plošina, případně sibiřské trapy - obrovské plošiny tvořené bazalty, vzniklé v průběhu jen několika tisíc let (v geologickém měřítku jde o velmi krátkou dobu), což představuje enormní vulkanickou aktivitu. Dalším příkladem plošinových kontinentálních bazaltů je oblast řeky Columbia. Podobná vulkanická aktivita byla zaznamenána na začátku jury kolem nově vznikajícího Atlantiku. Další velká akumulace bazaltů, která je vulkanicky aktivní i v současnosti, se nachází na Havajských ostrovech a také na Islandu.\n\nBazaltové horniny jsou známy i z Měsíce. Různé typy bazaltů jsou také hlavní horninou tvořící povrchové útvary na Venuši.\n\nBazalty se vyskytují v Českém středohoří, např. kopce Tlustec, Radobýl nebo hora Říp.\nDoupovské hory jsou tvořeny pouze z čediče (48 druhů). Známé lokality po celé republice jsou chráněny jako přírodní památky, jako například Panská skála u obce Kamenický Šenov, čedičová žíla Boč, čedičové varhany u Hlinek nebo Rotava.\n\nČedič se už po tisíciletí používá jako stavební kámen, na štěrk a kamenivo, součást betonů i směsí při stavbě silnic. Novodobé využití našel ve 20. století s rozvojem petrurgie. Taví se při teplotách kolem 1300 °C. Slévárny čediče produkují např. dlažby, žlaby nebo třeba otěruvzdorná potrubí, která se nejčastěji používají pro pneumatickou nebo hydraulickou dopravu abrazivních materiálů. Dlažby se používají i pro odolné průmyslové podlahy. Žlaby, cihly a trouby jsou pro své vlastnosti používány i pro kanalizace.\n\nČedičová tavenina se dá také rozvláknit, čímž vznikají vysoce pevná a ohebná vlákna, která předčí svými fyzikálními, mechanickými a chemickými vlastnostmi vlákna skleněná i azbestová. Tkaniny z čedičových vláken se dají použít ve stavebnictví, v leteckém průmyslu, k výrobě tepelných, zvukových a chemických izolací, kompozitních výztuží atd. Tato vlákna jsou zpracovávána při výrobě vysokopevnostních, tepelně odolných Hi-Tech šňůr a sítí.\n\nV České republice je čedič zpracováván tavením ve Staré Vodě u Mariánských Lázní.\n\n"}
{"id": "48075", "url": "https://cs.wikipedia.org/wiki?curid=48075", "title": "Akademie věd České republiky", "text": "Akademie věd České republiky\n\nAkademie věd České republiky (zkratka AV ČR) je organizační složka státu sdružující vědecké ústavy v České republice zabývající se převážně základním výzkumem. Ze zákona může zakládat tzv. veřejné výzkumné instituce.\n\nAkademie věd České republiky byla ustanovena v roce 1992 rozhodnutím České národní rady jako nástupnická organizace Československé akademie věd (ČSAV). V současnosti představuje hlavní veřejnoprávní instituci zabývající se základním výzkumem v Česku. AV ČR je financována především ze státního rozpočtu; v současnosti v ní pracuje asi 6400 zaměstnanců, z nichž více než polovina má univerzitní vzdělání resp. doktorský titul.\n\nAV ČR ideově navazuje na činnost těchto institucí:\n\nVrcholným orgánem je volený akademický sněm, který mj. volí předsedu Akademie věd se čtyřletým funkčním obdobím.\n\n\nAV ČR zahrnuje přes 50 vědeckých ústavů rozdělených do tří oblastí a celkem devíti sekcí:\n\n\n\n\n\n\n\n\n\n\n\n\n"}
{"id": "48078", "url": "https://cs.wikipedia.org/wiki?curid=48078", "title": "Bitva u Aegatských ostrovů", "text": "Bitva u Aegatských ostrovů\n\nBitva u Aegatských ostrovů bylo starověké vojenské střetnutí mezi Římskou republikou a Kartágem v rámci První punské války. Bitva byla svedena při západním pobřeží Sicílie 10. března 241 př. n. l. a stala se rozhodujícím námořním střetnutím mezi flotilami Kartága a římské republiky za první punské války. Výsledkem této bitvy bylo přesvědčivé vítězství Římanů, jež přimělo Kartágince k uzavření míru.\n\nRoky předcházející bitvě byly charakteristické relativně statickým vývojem, neboť dvacet let trvající náročné válčení vyčerpalo zdroje obou soupeřů. Starověký Řím trpěl nedostatkem prostředků k výstavbě loďstva, přičemž většina jeho lodí z počátku války byla zničena v bitvě u Drepana a během následné bouře. Kartágo této výhody nicméně nedokázalo využít ke svému prospěchu. Nepřátelské operace mezi Římany a Kartáginci se tudíž pozvolna omezily na pozemní akce na Sicílii. Jelikož však kartaginský vojevůdce Hamilkar Barkas začal na ostrově postupně získávat převahu, rozhodli se Římané v roce 242 př. n. l. k výstavbě nové flotily, s níž by mohli opět nabýt převahu na moři. Závažný problém ale představovala skutečnost, že římská státní pokladna byla v této době zcela prázdná. Římané se však s touto překážkou vypořádali typicky římským způsobem, neboť bohatí občané projevili svůj patriotismus a oddanost státu poskytnutím peněžních příspěvků nezbytných k vybudování loďstva a k jeho osazení posádkami. Zanedlouho bylo tímto způsobem opatřeno loďstvo čítající zhruba 200 pětiveslic (\"quinqueremes\").\n\nVelením nad flotilou byl pověřen konzul Gaius Lutatius Catulus, k němuž byl přidělen praetor Quintus Valerius Falto. Zvraty štěstěny, jež stíhaly Římany v dřívějších námořních bojích, je přinutily k provedení řady inovací. Římské lodě se tak staly odolnější vůči nepříznivému počasí, jelikož bylo upuštěno od používání havranů (\"corvus\"), kteří je činili příliš nestabilními během bouří. Ještě před opuštěním bezpečných vod se Catulus a Falto věnovali tvrdému tréninku posádek v manévrováni, díky čemuž získali loďstvo skvící se na vrcholu sil a bojových schopností. Zprávy o nepřátelské aktivitě ovšem nezůstaly Kartágincům utajeny, pročež byla rekonstruována taktéž kartaginská flotila, jež nyní disponovala kolem 250 lodí (část z nich ale nebyla dostatečně osazena). Velení kartaginských sil bylo přenecháno admirálu Hannovi, jenž byl o několik let dříve poražen v bitvě u mysu Eknomus.\n\nCatulus nejprve oblehl sicilské město Lilybaeum (dnešní Marsala na západě Sicílie) zablokováním jeho přístavu, čímž přerušil zásobovací a komunikační linie Hamilkarova vojska na ostrově. Zbytek roku strávil Catulus vyčkáváním na kartaginskou reakci. Protože zatím uplynulo jeho funkční období, byl římským senátem potvrzen ve velení ustavením prokonzul. Kartaginská flotila určená k vyproštění Lilybaea dorazila teprve v následujícím roce (241 př. n. l.). Poblíž nedalekých Aegatských ostrovů nařídil Hanno zastavit plavbu, neboť chtěl počkat na příznivý vítr, jenž by mu umožnil nabrat rychlost k vyplutí do Lilybaea. Avšak bdělé římské hlídky zpozorovaly kotvící kartaginské lodě, načež Catulus přerušil blokádu a vytáhl vstříc nepřátelům.\n\nV ranních hodinách 10. března 241 př. n. l. zadul vítr příznivý pro Kartágince a proto Hanno přikázal okamžité rozvinutí plachet. Catulus nyní čelil riziku útoku za podmínek větru foukajícího proti přídím jeho lodí. Zároveň si však uvědomoval, že pokud Hannonovi nezabrání v přistání v Lilybaeu, Hamilkarovi muži tísnění na Sicílii obdrží životně důležité posily, což povede k pokračování války. Navzdory nepříznivým podmínkám proto konzul nařídil seřazení lodí do bitevní formace. Aby se Římané vyrovnali Kartágincům v rychlosti, rozkázal zbavit lodě veškeré nepotřebné výstroje včetně stěžňů a plachtoví. Sám Catulus se ovšem bitvy nezúčastnil kvůli zranění, jež utrpěl v dřívějším střetu, takže v následném boji velel Římanům Catulův zástupce Quintus Valerius Falto. V důsledku svého odlehčení prokázaly římské lodě v nastalém střetnutí větší pohyblivost, zatímco Kartáginci byli příliš těžkopádní, k čemuž přispělo rovněž přetížení zásobami pro vojsko na Sicílii. Kartaginské posádky navíc postrádaly dostatečný výcvik a zkušenosti. Římské lodě dosáhly v boji záhy převahy, neboť díky zdatnosti svých posádek, lepšímu manévrování a vyšší ovladatelnosti dokázaly zpřerážet vesla nepřátelských lodí a poté prorazit jejich boky svými zobci. Polovina kartaginské flotily byla následně potopena nebo zajata. Zbytek Kartáginců se zachránil jen vlivem náhlé změny větru, která jim umožnila odpoutat se od Římanů, jimž chybějící plachty zamezily v pronásledování. Hanno byl po svém neslavném návratu do Kartága ukřižován.\n\nPo tomto drtivém vítězství nad kartaginskou flotilou obnovil Catulus obléhání Lilybaea, jež bylo brzy poté Římany dobyto. Hamilkar Barkas a jeho armáda tím byli izolováni na Sicílii, na níž Kartágu zůstávalo v držení pouze několik málo pevností. Bez prostředků nutných k vypravení nové flotily a doplnění pozemních sil bylo Kartágo přinuceno uznat porážku a podepsat s Římem mírovou smlouvu, čímž byla první punská válka po dlouhých dvaceti třech letech ukončena. Na oslavu vítězství nechal Gaius Lutatius Catulus postavit na Martově poli chrám zasvěcený bohyni Juturně, jehož pozůstatky se dosud nacházejí na náměstí Largo di Torre Argentina v Římě.\n"}
{"id": "48082", "url": "https://cs.wikipedia.org/wiki?curid=48082", "title": "Gopło", "text": "Gopło\n\nGopło [gopuo] je jezero, které leží nedaleko Hnězdna v Hnězdenském pojezeří, v Kujavsko-pomořském vojvodství v Polsku. Nachází se v nadmořské výšce 77 m, má rozlohu 22 km², délku 25 km a šířku 250 až 3200 m. Průměrně je hluboké 4,7 m, maximální hloubky dosahuje 16,5 m, a jeho objem je okolo 0,170 km³.\n\nJe to jezero ledovcové, vyplňující prohlubeň vytvořenou ledovcovým splazem, protáhlé v severojižním směru a rozvětvené na jižním konci. Břeh je nízký, se spoustou zátok a poloostrovů, v některých místech bahnitý. Na jezeře se nachází několik ostrovů a ptačí rezervace.\n\nPřes \"Gopło\" protéká řeka Noteć. Přes kanály je spojeno s řekou Wartou a díky tomu je součástí vodní cesty.\n\nNa severním břehu jezera leží Kruszwica. Jméno jezera je odvozeno od slovanského kmene Goplan a souvisí s legendami o králi \"Popielu\" a \"Goplaně\".\n"}
{"id": "48083", "url": "https://cs.wikipedia.org/wiki?curid=48083", "title": "Wigry", "text": "Wigry\n\nWigry je ledovcové jezero, které leží v severovýchodním Polsku, v Podleském vojvodství. Je největší v Suwalském pojezeří a leží na území Wigerského národního parku. Má rozlohu 2170 ha, maximální hloubku 73 m a průměrnou hloubku 15,4 m. Jeho délka je 17,6 km (podél osy) a šířka 2,75 km. Jezerem protéká řeka Czarna Hańcza. Na břehu jezera stojí bývalý kamaldulský klášter.\n\nVzhledem ke tvaru pobřeží se jezero dříve nazývalo \"Wingry\", což bylo odvozeno z jatvingského slova \"wingris\" (kroutící se, vinoucí se). Při popisu lovu Vladislav II. Jagella z roku 1418 jezero zmiňuje pod tímto jménem polský kronikář Jan Długosz.\n\n"}
{"id": "48084", "url": "https://cs.wikipedia.org/wiki?curid=48084", "title": "Sokolov", "text": "Sokolov\n\nSokolov (do roku 1948 \"Falknov nad Ohří\", ) je město ve stejnojmenném okrese v Karlovarském kraji, 18 km západně od Karlových Varů na soutoku Ohře a Svatavy uprostřed sokolovské pánve, v nadmořské výšce 401 metrů. Žije zde obyvatel. Jeho ráz je ovlivněn těžbou hnědého uhlí a s tím souvisejícím průmyslem.\n\nNejstarší písemná zmínka o Sokolově pochází z 13. dubna 1279. V ní je připomínán šlechtický rod Nothaftů. Poměrně úrodnou půdu kolem řeky Ohře již celá staletí zemědělsky obdělávali Slované, kteří tu založili řadu osad. Německou kolonizaci vzrostl počet osad a poddaných, rozšířila se plocha obdělávané plochy, rozvinula se těžba rud a podstatně se zvýšily i příjmy panovníka, šlechty a klášterů. Noví kolonisté převládli i ve staroslovanských vsích, po nichž zůstala jako jediné svědectví jejich původu jen jména přizpůsobena jazyku nových osadníků (Bukovany – Buckwa, Březová – Prosau, Citice – Zieditz, Dasnice – Dasnitz atd.). Zda bylo nothaftovské rytířské sídlo opravdu tak významné se točily pře. Po archeologickém průzkumu v roce 1994 se ukázalo, že ve 13. století stál kamenný hrádek na místě dnešního zámku. Kolem něj se vytvořilo menší město. Jeho význam vzrostl zejména až v 19. století díky těžbě uhlí.\n\nJméno Sokolov, tenkrát ovšem ve své původní podobě Valkenowe, se poprvé objevuje v jedné listině roku 1279, jak již bylo zmíněno. Bylo to v době křížových výprav. Někde na horní Ohři žil rytíř, a ten se zúčastnil tažení proti Turkům, kteří tenkrát znesnadňovali věřícím přístup k Ježíšovu hrobu ve Svaté zemi. Když se pak po létech vrátil do své vlasti, našel místo své tvrze jen spáleniště a zarostlý hrob své ženy, a tak odešel z míst, která mu připomínala ztrátu nejbližších. Šel po řece a na soutoku Ohře a Svatavy si postavil chýši. Do této oblasti jezdili často hradní páni na lov se cvičenými sokoly. Rytíř, který prošel těžkými boji, byl i dobrým ranhojičem, a tak byl vyhledáván obyvateli okolí. Brzy vznikla kolem poustevníkova srubu osada, kde cvičili lovčí sokoly, a již bylo dáno jméno po sokolech – Sokolov (obraz sokola později přešel do městského znaku).\n\nZámek je situován uprostřed města, nedaleko Starého náměstí. S největší pravděpodobností na jeho místě ve 13. století stála vodní tvrz. Za dob Šliků byla tvrz ve druhé polovině 15. stol. přestavěna na hrad se čtyřmi věžemi. Po bitvě na Bílé hoře bylo panství prodáno Nosticům. V roce 1648 byl hrad zničen Švédy. Protože hrad byl prakticky zničen rozhodl se jeho tehdejší majitel Jan Hartvik Nostic pro přestavbu na své sídlo. V průběhu dalších válek byl zámek opět poškozen, proto jej na počátku 19. stol nechal hrabě Bedřich Nostic opravit, tentokrát v klasicistním stylu. Nosticové vlastnili zámek do roku 1945. Poslední generální oprava byla provedena v letech 1993–1994.\n\nV zámku sídlí od roku 2003 Krajské muzeum Sokolov a Městská knihovna Sokolov. Muzeum je specializované na hornictví a návazné výroby. Prostory zámku jsou dále využívány pro konání svateb a menších hudebních představení.\n\nPověst o vzniku Sokolova ztvárnil jakýsi chebský sochař (měšťan, který údajně založil Sokolí dvůr, z něhož povstal Sokolov) v postavě sokolníka na městské kašně. Tato kamenná kašna byla instalována v roce 1717, ale pravděpodobně je staršího původu. Bazén kašny je zdoben psaníčky. Sokolník na kašně se psem u nohou a sokolem na ruce je podle pověsti zakladatelem města – rytíř Sebastián. Kašna připomíná chmelařskou tradici na Sokolovsku – kolem sloupu, na kterém je umístěna socha, se pnou chmelové ratolesti. V době, kdy byla kašna postavena, se totiž na Sokolovsku rodil znamenitý chmel.\n\nRenesanční budova na Starém náměstí byla postavena okolo roku 1540 a přestavěna do dnešní podoby po požáru ve 30. letech 17. století. Průčelí této budovy je situováno vchodem na náměstí a je zachován goticko-renesanční vstupní portál. V nadpraží je dochován chybný městský znak (sokol sedí místo na trojvrší na větvi pařezu). Svému účelu sloužila radnice až do poloviny 20. století později se stala sídlem generálního ředitelství Sokolovské uhelné a.s., která ji v roce 1995 zrekonstruovala.\n\nHornický dům byl postaven v letech 1923–1925 podle návrhu architekta Rudolfa Welse. Stavba byla financována z tzv. uhelného fondu (fond pro sociální péči hornickou). Hornický dům se stal důležitým střediskem společenského, politického a kulturního života. V průčelí je reliéf pojmenovaný „Jeden den ze života horníka“ od karlovarského sochaře Wilhelma Srba-Schlossbauera. Reliéf má osm částí: „Rozloučení“, „Cesta do práce“, „Fasování nástrojů a fárání“, „Práce ve štole“ (2 obrazy), „Vyfárání a vracení nástrojů“, „Cesta domů“ a „Po celodenní námaze“. V letech 1969–1970 byl Hornický dům rekonstruován, fasáda obložena bílými mramorovými deskami, byla vyměněna okna a upravena střecha. V roce 2006 byly desky sundány a budova se opticky vrátila do původní podoby. Při této příležitosti byla v září 2006 na nově zrekonstruované budově odhalena pamětní deska architekta Rudolfa Welse.\n\nV současné době je Hornický dům sídlem Městského domu kultury a Sokolovského infocentra.\n\nTento původně farní kostel byl založen ve 13. století. Původní starý kostel (pravděpodobně jednoduchá a prostá stavba) byl zničen saským vojskem a následně obnoven v renesančním slohu, poté byl znovu přestavěn ve slohu barokním za Jana Hartvika Nostice (budovatele zámku a kláštera v Sokolově). V roce 1672 byl kostel původně děkanský povýšen na arciděkanský. Barokní chrám je jednolodní s věží, která byla stavěna jako nucené práce, jež vykonávali za trest nevolníci. Je zastřešena barokní bání s lucernou.\nVnitřní zařízení kostela je většinou barokní. Při poslední rekonstrukci byly obnoveny fasády v původní barokní barvě.\n\nKlášter byl vystavěn na popud majitele panství Jana Hartvika Nostice v letech 1663–1667. Podobně jako další církevní instituce severozápadních Čech bránil pronikání protestantismu z nedalekého Saska. Je tvořen budovami konventu a čtvercovým rajským dvorem s kruhovou studnou. Dominantou areálu je klášterní kostel sv. Antonína Paduánského.\n\nObjekt přežil období rušení klášterů během josefínských reforem a byl v provozu do roku 1950, kdy byl zlikvidován Státní bezpečností a následně sem byly umístěny jednotky Československé armády. V roce 1999 byla zahájena rekonstrukce Nosticovské hrobky pod klášterním kostelem a hrobka byla znovu slavnostně vysvěcena 20. prosince 1999. V současné době je zrekonstruován a využíván jako koncertní a výstavní i společenská síň. Od roku 2012 je také sídlem pivovaru.\n\nBývalá římskokatolická kaple postavená v letech 1772 až 1774 stojí na okraji Starého náměstí před kapucínským klášterem. Při požáru města 23. června 1874 byla kaple zničena, později znovu obnovena. Po opravách na konci 90. let 20. století byla předána pravoslavné církvi.\n\nPodle sčítání 1921 zde žilo v 820 domech 10 151 obyvatel, z nichž bylo 5 116 žen. 351 obyvatel se hlásilo k československé národnosti, 9 588 k německé a 7 k židovské. Žilo zde 9 575 římských katolíků, 309 evangelíků, 7 příslušníků Církve československé husitské a 208 židů. Podle sčítání 1930 zde žilo v 1 149 domech 11 381 obyvatel. 1 228 obyvatel se hlásilo k československé národnosti a 9 825 k německé. Žilo zde 10 024 římských katolíků, 409 evangelíků, 147 příslušníků Církve československé husitské a 170 židů.\n\nNa jih od města prochází silniční tah silnice I/6\n\nSokolov dlouhodobě trpí nedostatkem parkovacích míst a to zvláště v oblasti sídlišť.\n\nMěstská autobusová doprava v Sokolově je provozována na 6 linkách a zahrnuje i několik sousedních obcí. Je zařazena v systému IDOK. Provozovatelem MHD i většiny regionálních a dálkových autobusových linek je společnost LIGNETA autobusy.\n\nSpolečnost ČSAD Autobusy Karlovy Vary a. s. ukončila svojí dosavadní smlouvu o provozu linek MHD města Sokolov a meziměstských linek od 1.1. 2019.\n\nSokolov leží na významné železniční trati 140 spojující Cheb a Chomutov. Odbočuje zde Trať 145 přes Svatavu do Kraslic až k saskémuCvikovu , na této trati provozuje od roku 1998 dopravu společnost GW Train Regio, od roku 2000 ve spolupráci se společností Vogtlandbahn.\n\nSokolovsko vynikalo svým přírodním surovinovým bohatstvím. Od středověku byla využívána hojná ložiska vzácných a užitkových rud (šlo převážně o cínové rudy). V současnosti je nejrozšířenější těžba hnědého uhlí v Sokolovské pánvi.\nV Sokolově se nachází společnost Sokolovské strojírny a. s. ,založená roku 1931.\n\nHnědé uhlí bylo nejprve těženo hlubinným dobýváním v oblastech nejvyšší kvality sloje, později se přešlo na těžbu lomovým způsobem. V 80. letech klesá objem těžby. Nyní hospodaří se zásobami uhlí i dalších nerostů v Sokolovské pánvi jediný subjekt Sokolovská uhelná.\n\n\"Využití uhlí:\" nejprve jako převažující zdroj tepla, později jako surovina pro výrobu ušlechtilých paliv, energií a chemických surovin.\nAlberov (Albernhof), Bukovany (Buckwa), Čistá – obec (Lauterbach Dorf), Dolní Rozmyšl (Deutschbundesort), Dvory (Maierhöfen), Habartov (Habersbirk), Horní Rychnov (Ober-Reichenau), Jehličná (Grasseth), Kytlice (Kitlitzdorf), Lesík (Waldl), Lipnice (Littmitz), Lísková (Haselbach), Lvov (Löwenhof), Mýtina (Hau), Na Rovince (Boden), Nové Sedlo (Neusattl), Podhoří (Hunschgrün), Smolnice (Pechgrün), Stará Chodovská (Stelzengrün), Tisová (Theißau, také Theussau nebo Thessau), Týn (Thein), V Úžlabí (Kahr), Vítkov (Wudingrün), Vřesová (Doglasgrün).\n\nOd konce 50. let bylo na Sokolovsku dokončeno celkem téměř 3 000 ha rekultivací na plochách v oblastech bývalých dolů a především na plochách vnějších výsypek. V roce 2005 bylo navrženo celkem dalších 1 868 ha rekultivací. U některých zbytkových jam (lomy Boden, Medard – Libík, Michal, Jiří a Družba) byl zvolen postup zatápění (vodohospodářské rekultivace). Tímto způsobem vzniklo nedaleko Sokolova jezero Michal využívané pro rekreační účely lidmi ze širokého okolí.\n\nObyvatelé kraje patří k těm, kteří v průměru vydělávají nejméně ve státě a mají nejnižší dosažené vzdělání. Vysoká míra dlouhodobé nezaměstnanosti pramení z uzavírání továren a průmyslových provozů, kde lidé pracovali po generace. Sociální situace střední vrstvy obyvatelstva se stále zhoršuje a chudí lidé se často ocitají v nově vznikajících ghettech.\n\nNapříklad zmíněné jezero Michal (Vítkov u Sokolova) je vyloženo fólií, na jeho dně i na pláži leží zlatý písek, nachází se tu i druhý nejdelší tobogán v ČR a nic nenasvědčuje tomu, že tu ještě nedávno stály těžební bagry.\n\nDalší důl, který prošel rekultivací, je Medard. Projekt obnovy zdejší krajiny se dotknul více než 4000 ha. Samotné jezero, jež zde vzniklo, má téměř 500 hektarů. Ve zveřejněných urbanistických studiích se objevuje vysokoškolský areál, hotelový komplex, letiště ultralehkých letadel, motokrosový areál i botanická zahrada. Využití těchto rekultivovaných prostor se může stát základem pro budoucí obraz Sokolovska jako cíle pro dovolenou a turistické pobyty.\n\nSokolov a jeho okolí má stále pověst především průmyslového a důlního města. Ale to se možná brzy změní. Na místě dolů totiž začínají vznikat jezera.\n\nV Sokolově nechybí ani divadelní scéna. Městské divadlo Sokolov bylo vyprojektováno do prostoru bývalého kina „Svět“ v prostorách Hornického domu. Při Hornickém domě v Sokolově funguje i úspěšná taneční skupina Mirákl, která má na svém kontě nemálo významných oceněních jak na domácím poli, tak i na tom zahraničím.\n\nDále lze navštívit 3D kino Alfa, kde se každoročně koná Sokolovský filmový seminář.\n\nDalším kulturním místem je také hornické Krajské muzeum Sokolov.\n\nPro veřejnost je zde k dispozici Sokolovský bazén a nedaleko města nově otevřené 18jamkové golfové hřiště na výsypce Silvestr v Dolním Rychnově. Golfové hřiště je součástí rozlehlého sportovně rekreačního areálu, který se rozkládá v blízkosti koupaliště Michal. Vedle hřiště vznikne i zoopark a lesopark. Provoz hřiště byl oficiálně zahájen koncem září 2006.\n\nV Sokolově působí první liga hokeje – HC Baník Sokolov a druhá fotbalová liga – FK Sokolov . Dále ještě druhá liga ve volejbale – VSK ISŠTE Sokolov.\n\nSokolov se kromě vlastního města skládá ze tří dalších částí:\n\nDříve byl součástí Sokolova i dnes samostatný městys Svatava a také obce Dolní Rychnov a Těšovice.\n\n\nV Sokolově působili při výchově čtyř synů hraběte Františka Antonína Nostice (1725–1794) historik a jazykovědec Josef Dobrovský (1753–1829) a historik a národní buditel František Martin Pelcl (1734–1801).\n\n\n\n"}
{"id": "48092", "url": "https://cs.wikipedia.org/wiki?curid=48092", "title": "Seznam jezer ve Švýcarsku", "text": "Seznam jezer ve Švýcarsku\n\nŠvýcarská jezera („jezero“ , , , )\n\nTabulka obsahuje přehled přírodních jezer ve Švýcarsku s plochou přes 1 km².\n\n"}
{"id": "48096", "url": "https://cs.wikipedia.org/wiki?curid=48096", "title": "Modeling", "text": "Modeling\n\nModeling je obor věnovaný předvádění nových modelů šatů, oděvních doplňků a podobně. Ačkoli hranice nemusí být ostré, odlišuje se od jiných typů veřejného vystupování, jako je tanec či herectví. Může jít rovněž o pózování fotografům a vizuálním umělcům při vytváření uměleckého díla.\n\nModel či modelka (také manekýn či manekýna) je pak osoba, která propaguje módu (oblečení na módních přehlídkách), dělá reklamu různým výrobkům a svou přítomností pomáhá propagovat významné společenské i podnikové akce. Některé z nich se stanou široce známými a mohou využívat svou popularitu k propagaci neziskových nadací. V širším významu je model osoba, která slouží za vzor pro vizuální umělce, malíře, fotografy („fotomodel“) apod.\n\nVšichni supermodelové a supermodelky jsou dnes téměř automaticky považováni za sexuální symboly. Dosahují celosvětové slávy a často se výrazně prosazují v komerční sféře při prodeji luxusních výrobků, v reklamě či jako herci a herečky. Příkladem mohou být z žen Milla Jovovich, Elle Macphersonová, Rebecca Romijn, Tricia Helfer nebo česká Alena Šeredová. Modeling ale může být rovněž jedním z hlavních příčin mentální anorexie a bulimie u dívek ve věku 15–23 let, ale i u chlapců ve věku 17–25 let. \n\nNa rozdíl od ženy není pro reklamní účely muž prakticky omezen věkem, v profesionálním modelingu má ovšem nejvíce příležitostí od dvaceti let výše. Mladší modelové většinou nemají šanci na lukrativní nabídku (nejedná-li se např. o focení kolekce oblečení pro teenagery), neboť ještě nevypadají dost mužně (vyvíjí se mu rysy obličeje, tvarují svaly atd.).\n\nAčkoliv termíny model, modelka i supermodel a supermodelka získaly výraznou popularitu v 80. letech, několik prvních osobností v modelingu získalo slávu už během 50. let 20. století. Mezi prvními modelkami, jejichž jméno a obličej bylo důvěrně známé všem lidem i mimo módní průmysl, patřila Suzy Parker (kolem roku 1955) a Cheryl Tiegs (kolem roku 1968). Podle jiných tvrzení má skutečné právo nosit titul první supermodelky až Janice Dickinson od té doby, co ona sama začala razit tento termín v roce 1979. Jak dokládá článek ve vlivném časopise \"Glamour\" z roku 1968, ona sama tento termín nevytvořila, získala však širokou proslulost tím, že sama sebe prohlašovala za „první supermodelku na světě“. Nicméně i modelky jako Jean Shrimpton, Colleen Corby a Twiggy (všechny z poloviny 60. let minulého století) mohou také uplatňovat své právo na titul supermodelky.\n\nMezi známé české modely patří např. Filip Trojovský, mezi zahraniční kupř. Marcus Schenkenberg nebo Tyson Beckford.\n\n\n"}
{"id": "48107", "url": "https://cs.wikipedia.org/wiki?curid=48107", "title": "Gian Lorenzo Bernini", "text": "Gian Lorenzo Bernini\n\nGian Lorenzo Bernini (\"Giovanni Lorenzo Bernini\", [\"džovanny lorenco bernýny\"]) (7. prosince 1598 Neapol – 28. listopadu 1680 Řím) byl italský barokní architekt, sochař a malíř. Dotvořil Svatopetrské náměstí před bazilikou sv. Petra ve Vatikánu. Jeho sochy se staly vzorem pro evropské barokní sochaře, často ovšem vzorem nedostižným. Bernini byl pro baroko podobně jako Michelangelo pro renesanci revolučním mistrem, jenž ukázal svému okolí cestu.\n\nOtec Berniniho, Pietro Bernini, byl sochařem původem z Florencie, který pracoval u neapolského dvora. Oženil se s Angelicou Galante, s kterou se seznámil během tamějšího pobytu. Roku 1605 nebo 1606 se rodina přestěhovala do Říma, kde byl Pietro Bernini pověřen papežem Pavlem V. výzdobou kaple Paolina v bazilice Panny Marie Sněžné.\n\nGian Lorenzo zde tvořil svá díla již od útlého věku, částečně také na zakázky papežské rodiny. Jeho prvním patronem byl kardinál Scipione Borghese. Papež Urban VIII. jej považoval za svého přítele a roku 1629 jej jmenoval architektem Sv. Petra a superintedantem veřejných prací v Římě (pouhé čtyři dny po smrti dosavadního architekta baziliky – Carla Maderny).\n\n15. května roku 1639 se oženil s nemajetnou Caterinou Tezio (jí bylo 22 let a Berninimu 40), dcerou právníka; narodilo se jim 11 dětí – devět z nich přežilo své rodiče (3. srpna 1657 se narodil Domenico Bernini, který později sepsal otcův životopis). Rodina bydlela na Via della Mercede. Dle dochovaných pramenů se jednalo o spokojené manželství. Caterina zemřela roku 1673, sedm let před Giano Lorenzem.\n\nPřed svatbou se v Berniniho životě objevila ještě jedna žena – Constanza Bonarelli, žena jeho spolupracovníka Mattea Bonarelli, která byla jeho milenkou asi od roku 1635. Kromě její busty existují spekulace, že je také zpodobněna v \"Božské lásce\" na náhrobku Urbana VIII.. Vztah skončil velmi dramaticky. Roku 1638 přistihl Bernini svého bratra Luigiho, jak odchází z Constanzina domu. Opakovaně jej fyzicky napadl a zlomil mu dvě žebra. Poté se Luigi uchýlil do azylu baziliky Panny Marie Sněžné a následně odjel z Říma do Bologne. Constanzu nechal Bernini svým sluhou pořezat břitvou. Za tento čin byl odsouzen, díky svému prominentnímu postavení, pouze k pokutě 3000 scudů a jeho sluha byl vykázán do exilu.\n\nKolem roku 1644 francouzský kardinál Mazarin opakovaně nabízel Berninimu vysoký roční důchod, pokud přesídlí do Francie. Bernini o tom pravděpodobně po smrti Urbana VIII. uvažoval, ale nakonec zůstal v Itálii. Roku 1664 byl - spolu s Carlem Rainaldim a Pietrem da Cortonou - vyzván Jeanem-Baptistem Colbertem, ministrem financí Ludvíka XIV., aby naplánoval dokončení Louvru. Jeho návrh byl přijat a francouzský král osobně intervenoval u papeže Alexandra VII., aby Berniniho pustil do Paříže – sochař s doprovodem (sochaři Giulio Cesare, Mattia de Rossi a jeho druhý syn Paolo) odjel v dubnu 1665. Jako host Ludvíka XIV. vytvořil čtyři návrhy dokončení Louvru, které nebyly nikdy uskutečněny, a panovníkovu bustu. Obdržel 20 000 scudů a doživotní rentu 2000 scudů. Francii opustil v říjnu 1665 a zpět do Říma dorazil v prosinci téhož roku. Roku 1666 byla v Římě založena nová Francouzská akademie a Bernini se stal jejím uměleckým konzultantem. Giano Lorenzo se během svého pařížského pobytu vyjadřoval velmi kriticky k francouzskému umění; jediné, co obdivoval, bylo dílo malíře Nicolase Poussina.\n\nRoku 1670 čelil sexuálnímu skandálu, který způsobil jeho bratr a zároveň asistent Luigim. Luigi byl vypovězen z Říma a Bernini musel zaplatit vysokou pokutu. Roku 1679 mu ochrnula pravá ruka, patrně následkem mrtvice. Zemřel v nedožitých 82 letech a zanechal svým potomkům velké jmění (400 000 scudů). Je pochován v bazilice Panny Marie Sněžné.\n\nBěhem svého života spolupracoval Bernini s mnoha sochaři. Patřili k nim Giuliano Finelli, Andrea Bolgi, Stefano Speranza, Ercole Ferrata, Lazzaro Morelli, Giovan Antonio Mari, Pietro Paolo Naldini, Antonio Raggi, který je považován za jeho nejúspěšnějšího nástupce a další. Na některých dílech se Bernini fyzicky nepodílel, pouze k nim vytvořil návrhy - například socha svaté Barbory v katedrále v Rieti a socha na Fontáně Moro zhotovené Marim, sochy na \"Fontáně čtyř řek\" nebo \"Slon s obeliskem\".\nLuigi Bernini byl Gianlorenzovou pravou rukou řadu let. Například vytvořil tělo jednoho z andělů na náhrobku Matyldy Toskánské, asistoval při kompletaci náhrobku Urbana VIII. a byl superintendantem stavby Apoštolského paláce.\n\nBěhem sochařova života se na papežském trůně vystřídalo devět papežů. Nejvýznamnější postavení v Berniniho životě měl Urban VIII., který jej podporoval už jako kardinál (Maffeo Barberini) a po zvolení papežem jej dosadil do role svého Michelangela.\nS Berninim se Alexandr VII. seznámil roku 1651, když se jako kardinál Chigi vrátil z Kolína, kde byl papežským nunciem. Za jeho pontifikátu nebyl Lorenzo pouze hlavním architektem sv. Petra ale také architektem \"Camery\", což bylo považováno za velkou papežskou přízeň. Dle některých zdrojů mu bylo měsíčně vypláceno 260 scudů.\nRoku 1646 napsal Gianlorenzo hru při příležitosti karnevalu, která byla urážlivou satirou na papeže Inocence X. a jeho synovce kardinála Camilla Pamphili. Hra byla uvedena v paláci donny Olimpie, která byla papežovou švagrovou. Při zadávání zakázky na \"Fontánu čtyř řek\" papež nevyzval Berniniho k předložení návrhu, tak jako ostatní římské architekty. Berniniho přítel a manžel papežovy neteře, Niccolo Ludovisi, podstrčil Gianlorenzův model mezi ostatní a papeže tak zaujal, že jej i přes averzi vůči sochaři vybral. \nKlement IX. si oblíbil jeho společnost a využíval jeho služeb častěji než jeho nástupce Klement X., který jej označil za příčinu plýtvání penězi papežského státu v obtížných časech.\n\nJsou považováni za dva největší římské architekty své doby s velmi odlišnými životními osudy. I když spolupracovali na několika projektech (\"baldachýn ve svatopetrské bazilice\", \"palác Barberini\", náhrobek Urbana VIII.), byli silnými soupeři. Bernini měl však výhodnější postavení a mocné ochránce. Borromini nejvíce kritizoval Berniniho za nezdařenou stavbu jižní věže k bazilice sv. Petra. Bernini zcela ignoroval nevhodnost tamního podloží a nechal postavit zvonici, která musel být následně stržena, jelikož hrozilo její zřícení. Souboj obou konkurentů pokračoval tím, že Bernini nazval Borrominiho architekturu „gotickou“, což bylo v jejich době hanlivé označení. Po něm tato slova použil i papež Urban VII. pro popis Borrominiho kostela Sant'Ivo alla Sapienza. Dle Paula Fréarta popsal Gian Lorenzo při pobytu ve Francii svého rivala jako muže výstředních myšlenek, jehož návrhy architektury odporují čemukoliv představitelnému.\n\nRoku 1632 napsal Bernini dopis, kterým doporučoval Borrominiho na místo architekta římské univerzity La Sapienza. Účel této protekce není zcela jasný, existuje několik teorií, z nichž jedna ji označuje za pokus udržet Berniniho u projektu výstavby baziliky sv. Petra.\n\nTeprve s nástupem papeže Inocence X., který se stal pronásledovatelem doposud vládnoucího rodu Barberiniů, se Borromini dostal ke státním zakázkám. Bernini si sice udržel významné postavení na projektu chrámu sv. Petra, ale po smrti svého ochránce čelil silné kritice.\n\nVýběr, datace a tudíž i pořadí děl, pokud není uvedeno jinak, je převzata od Rudolfa Wittkowera.\n\n\n\n\n\n\n\n\n\n\n\nBernini byl jedním z umělců, kteří byli pověřeni rekonstrukcí nalezených antických děl. Neúplným sochám byly dodávány části dle předpokládané podoby.\n\nPodle Berniniho návrhů bylo zhotoveno pro různé zákazníky několik bronzových křížů. Tři nebo čtyři se v současnosti považují za ztracené.\nExistující krucifixy:\n\nUvádí se kolem 40 nedochovaných děl a děl dočasného charakteru (katafalky, výzdoba).\n\nDochovaly se důkazy o tom, že už za Berniniho života sbírala jeho rodina materiály k sepsání umělcovy biografie. První životopis napsal až Filippo Baldinucci na pokyn Kristýny Švédské. Kniha s názvem \"Vita del cavaliere Gio. Lorenzo Bernino scultore, architetto, e pittore\" byla vytištěna v únoru roku 1682. Dílo je pokládáno za základní zdroj informací o životě sochaře, ale protože má spíše oslavný charakter, byly na ně napsány mnohé kritiky.\n\nRoku 1713 vydal otcovu biografii \"Vita del cavalier Gio. Lorenzo Bernini\" Domenico Bernini. Faktická shoda s dílem Baldinuccia dala vzniknout dohadům, že jde o neinspirované plagiátorství.\n\n\n\n"}
{"id": "48109", "url": "https://cs.wikipedia.org/wiki?curid=48109", "title": "Textura (geologie)", "text": "Textura (geologie)\n\nTextura, též stavba horniny, je vlastnost hornin, která charakterizuje prostorové uspořádání částic nerostů v hornině. Textura vypovídá mnohé o vzniku horniny. \n\nNerosty nemají mezi sebou dutinky.\n\nNerosty mají mezi sebou dutinky. Obvyklá je pórovitá textura u některých vyvřelých hornin. Ty vznikají při uvolňování různých plynů při snižujícím se tlaku.\n\nNerosty mají mezi sebou dutinky vyplněné zcela nebo zčásti druhotnými nerosty.\n\nNerostné součásti jsou uspořádány nahodile ve všech směrech, nejsou orientovány v jakémkoli směru. Součásti také nejsou uspořádány do různě tvarovaných útvarů, působí nahodile. Vlastnosti hornin se všesměrnou texturou jsou obvykle ve všech směrech stejné.\n\nNerostné součásti jsou uspořádány v kulovitých útvarech.\n\nNerostné součásti jsou uspořádány rovnoběžně vedle sebe. U některých hornin je skryta, takže ji lze odhalit až pod mikroskopem.\n"}
{"id": "48110", "url": "https://cs.wikipedia.org/wiki?curid=48110", "title": "Biatlon", "text": "Biatlon\n\nBiatlon je tradiční zimní sport kombinující běh na lyžích a střelbu z malorážné pušky. Existuje také letní biatlon, kde běh na lyžích nahrazuje jízda na kolečkových lyžích, kros nebo jízda na kole. Třetím, poněkud méně známým odvětvím, je tzv. skiarc, neboli lukostřelecký biatlon, kde je střelba z malorážné zbraně zaměněna za střelbu z luku.\n\nBiatlon se běžně provozuje v asi třech desítkách zemí zejména v Evropě, z nichž stabilně bývají nejsilnější reprezentace Norska, Francie, Německa a Ruska. Velké popularitě se biatlon těší také v Česku, Švédsku, Rakousku, Itálii, Švýcarsku nebo na Ukrajině. Z aktivních biatlonistů získali nejvíce úspěchů Martin Fourcade a Johannes Thingnes Bø, v ženách pak Kaisa Mäkäräinenová a Dorothea Wiererová. Mezi nejúspěšnější mužské reprezentanty v historii tohoto sportu patří Ole Einar Bjørndalen, Emil Hegle Svendsen, Raphaël Poirée a Sven Fischer. Mezi ženami se prosadily nejvíce Magdalena Forsbergová, Magdalena Neunerová, Darja Domračevová a Tora Bergerová.\n\nPočátky biatlonu sahají do středověku, kdy se však jednalo spíše o přežití, než o sportovní vyžití, jako je tomu nyní. Již před 5000 lety se v horských oblastech řeckých, římských a čínských provincií lovilo za pomocí lyží a zbraně.\n\nPozději se biatlon využíval především na vojenské účely. Důkazem toho budiž první závod uskutečněný v Norsku roku 1767 mezi tamějšími strážci hranice se Švédskem. Tradice tohoto závodu se udržela až do roku 1818. První závod „běhu vojenských hlídek“ (neboli biatlonu) mimo Norsko byl uskutečněn roku 1902 v Německu.\n\nBěh vojenských hlídek byl poté v letech 1924, 1928, 1936, 1948 zařazen na olympijské hry jako ukázková disciplína.\n\nRoku 1955 byla sepsána pravidla, v nichž se také poprvé objevuje pojem \"biatlon\", který si v roce 1956 vzala pod svá křídla Mezinárodní unie moderního pětiboje (UIPM) a stala se tak UIPMB – Mezinárodní unie moderního pětiboje a biatlonu.\n\nNic tak již nebránilo uspořádání prvního mistrovství světa v roce 1958 v Saalfeldenu (Rakousko), kterého se zúčastnilo 25 sportovců ze 7 zemí. Vzdálenost 20 km na lyžích byl doplněna střelbou z „velkorážky“ na papírové terče ze čtyř různých vzdáleností – 250 m, 200 m a 150 m v leže a 100 m ve stoje. Za každou netrefenou ránu se připočítávala 1 a 2 minuty. Závodník, který by nedokázal zasáhnout ani jeden terč, tak mohl dostat penalizaci 40 minut.\n\nI přes malou účast na MS se biatlon stával stále více oblíbeným, což podkládá zařazení do olympijského programu her v Squaw Valley (USA), kde se opět jelo 20 km. Od této chvíle se biatlon stále rozvíjel a z programu olympijských her již nevypadl.\n\nBiatlon se stále více stával atraktivnější pro oko diváka, čemuž přispívalo neustálé zmenšování terčů a přidávání atraktivnějších závodů (hromadný závod, stíhací závod.) do programu olympijských her a mistrovství světa.\n\nA když v roce 1992 byl na program olympijských her zařazen i závod žen (první mezinárodní závod žen byl uspořádán v roce 1981 v Jáchymově) a bruslařský styl v běhu na lyžích přinesl do závodů rychlost, nic nebránilo tomu, aby především televizní přenosy zpopularizovaly tento sport až do současné doby.\n\nBiatlon není součástí klasického lyžování (přestože z klasického lyžování vychází) a proto také není součástí mistrovství světa v klasickém lyžování. Má vlastní mistrovství světa v biatlonu, které probíhá nezávisle na mistrovství světa v klasickém lyžování.\n\n\n\n\n\n\n\n\n\n\n\n\n\n"}
{"id": "48118", "url": "https://cs.wikipedia.org/wiki?curid=48118", "title": "Dalešice", "text": "Dalešice\n\nNázev Dalešice má více sídel:\n\nDalešice mají i další významy\n"}
{"id": "48122", "url": "https://cs.wikipedia.org/wiki?curid=48122", "title": "Rudolf Wels", "text": "Rudolf Wels\n\nRudolf Wels (28. dubna 1882 Osek (okres Rokycany) – 1944 koncentrační tábor Auschwitz-Birkenau) byl český architekt židovského původu,\nžák vídeňského architekta Friedricha Ohmanna a architekta Adolfa Loose. Tvořil v Karlových Varech, Sokolově a okolí a v Praze. Také byl návrhář skla Moser a působil i jako filmový architekt (např. film \"Hej rup!\").\n\nNarodil se manželům Šimonovi a Anežce Wedelesovým v Oseku u Rokycan. Matka zemřela v roce 1883 a v roce 1887 se otec oženil podruhé s Johannou Müllerovou z Kutné Hory. První dvě třídy obecné školy Rudolf vychodil v Oseku, do třetí třídy jej otec zapsal do Rokycan. V roce 1893 pokračoval ve studiu na premonstrátském gymnáziu v Plzni. Zde se mu nelíbilo a navíc byl často nemocný. Po čtyřech letech přestoupil do prvního ročníku stavební průmyslové školy. Po absolutoriu získal místo v Praze u stavitele Richtera. V Praze bydlil se svou sestrou Annou a bratrem Ottou. V roce 1901 absolvoval vojenskou službu. Dosáhl hodnosti poručíka. V roce 1907 složil stavitelskou zkoušku a zapsal se ke studiu na Císařskou a královskou českou vysokou školu technickou v Praze. Záhy ale odešel na Akademii výtvarných umění do Vídně, kde studoval u Friedricha Ohmanna. Během studia obdržel Hansenovu a Schmidtovu cenu. Dále dostal v roce 1910 Římskou cenu (Romepreis) – stipendium ke studijní cestě do Říma. Potom navštívil i Anglii a Skotsko. V Londýně pracoval tři týdny v Kensingtonském muzeu. Z této cesty do Anglie napsal brožuru \"Zahradová města – The garden city motion\". \n\nV roce 1910 si změnil příjmení na Wels.\n\nZa studia se mimo jiné podílel na průzkumech, které byly shrnuty ve druhém dílu publikace \"Architektur und Kunstgewerbe der Barockzeit, des Rokoko und Empire aus Böhmen und aus österreichischen Ländern\"\n\nPo dokončení Akademie navštěvoval v letech 1912–1914 soukromé kurzy Adolfa Loose, jehož vliv byl pro jeho budoucí architektonickou tvorbu velmi značný. Wels je autorem perspektivy Loosova projektu obchodního domu v Alexandrii z roku 1910.\n\nBěhem první světové války sloužil v armádě v hodnosti hejtmana. \n\nNa přelomu let 1920–1921 pobýval Rudolf Wels v Karlových Varech v lázních. Když se v roce 1920 oženil, rozhodl se zde zůstat trvale. V letech 1921–1922 zde přestavěl a postavil nové objekty proslavené sklářské firmy Moser. Pro tuto firmu také navrhoval řadu nápojových souprav a váz s výtvarnými dekory. Ty pak byly velice úspěšné na Mezinárodní výstavě dekorativních a průmyslových umění, pořádané v roce 1925 v Paříži.\n\nV roce 1923 vypracoval projekt pro Hornický dům v Sokolově, kde o rok později postavil i dvě školní budovy a další stavby. Z řady jeho karlovarských staveb patří mezi jeho nejzdařilejší práce budova nemocenské pojišťovny (dnes Poliklinika) na náměstí Milady Horákové, lázeňský dům Bellevue a také budova Lázní VI.\n\nV roce 1933 se Rudolf Wels přestěhoval do Prahy, kde založil ateliér spolu s Ing. Quido Lagusem. Ten sídlil v pasáži Stýblo na Václavském náměstí 28. S Q. Lagusem také v roce 1934 působil jako filmový architekt celkem čtyř filmů a následně spolu navrhovali luxusní nájemné domy. V jednom z nich, v Dobrovského ulici 15, pak Wels s rodinou žil až do roku 1939.\n\nV roce 1939 byl Rudolf Wels bez práce. Přepisoval a doplňil doslovem paměti svého otce Šimona Welse, později vydané pod názvem „U Bernátů“, věnoval se kreslení pražské architektury. Rodina se musela přestěhovat do Mánesovy ulice na Vinohradech.\n\nDne 24. března 1918 se v Chebu oženil s Idou Krafftovou (1894–1944).\n\nZačátkem dvacátých let žili manželé Welsovi patrně v Chebu. Narodil se jim zde první syn Tomáš Albert (1920–1988). Druhý syn Martin (1925–1942) se narodil v Karlových Varech.\n\nJak vyplývá z příloh v databázi obětí holocaustu, rodina se v roce 1939 pokusila o vystěhování z Protektorátu. Pasy manželky i syna Martina byly na konci března 1939 vyhotoveny (Rudolf Wels již pas měl), ale k jejich vyzvednutí již nedošlo. Dne 30. ledna 1942 byl Rudolf Wels s manželkou Idou a synem Martinem transportován transportem V, do Terezína a 6. září následujícího roku odeslán transportem Dm do koncentračního tábora Auschwitz-Birkenau, odkud se již nikdo z nich nevrátil; byli vyvražděni v rámci likvidace tzv. rodinného tábora v noci z 8 na 9. března 1944.\n\nJeho mladší bratr Otto byl leteckým konstruktérem. V roce 1939 se mu podařilo uprchnout spolu s Rudolfovým synem Tomášem do Velké Británie.\n\nNa připomínku osudu zavražděných členů rodiny Welsových byly v roce 2011 před dům v pražské Dobrovského ulici 375/15 (který Richard Wels navrhnul a kde bydlel) umístěny tři \"Kameny zmizelých\".\n\nMezi nejznámější stavby Rudolfa Welse patří Hornický dům v Sokolově (na kterém byla 4. 9. 2006 odhalena pamětní deska Rudolfa Welse) a Lázně VI v Karlových Varech. Lázně VI byly zbořeny v březnu 2006 kvůli špatné statice.\n\nV roce 1922 vytvořil pro firmu Moser návrhy váz z černého opálového skla s japonskými motivy (draci, volavky, jeřábi). V roce 1925 vytvořil nápojovou soupravu z broušeného a zlaceného čirého skla s názvem \"Paříž\" pro Mezinárodní výstavu dekorativního a průmyslového umění v Paříži. Firma Moser zde za svou expozici obdržela zlatou medaili. V roce 1926 následovala série váz \"Animor\" ve stylu Art deco s motivy afrických zvířat. Welsovi je rovněž připisována série váz \"Masken\" z roku 1928 s karnevalovými motivy.\n\nPro producentskou firmu Meissner navrhli architekti Wels a Lagus stavby čtyř filmů:\n\n\n"}
{"id": "48123", "url": "https://cs.wikipedia.org/wiki?curid=48123", "title": "Flettnerův rotor", "text": "Flettnerův rotor\n\nFlettnerův rotor je rotující válec využívající Magnusův jev. Může být použit na lodích podobně jako plachta.\n\nByly prováděny také pokusy s letadlem vybaveným Flettnerovým rotorem jako nosnou plochou. Pokusy o využití Flettnerova rotoru pro všelijaké aplikace se občas objevují znovu.\n\nMagnusův jev spočívá v rozdílném tlaku proudícího plynu na protilehlých stranách rotujícího tělesa (v praxi to je patrné např. při tenisu, kde míčku udělená rotace způsobuje zakřivení dráhy letu). Boční vítr, který obtéká rotující Flettnerovy válce, vytváří při správném směru otáčení podtlak na přední straně válce, díky čemuž se loď pohybuje dopředu. Výhodou tudíž má být jednoduchost ovládání oproti plachtám, a zároveň využití menších motorů k rotaci válců, než by bylo třeba k samotnému pohonu lodi lodním šroubem.\n\nPoprvé jej použil pro pohon lodi ve dvacátých letech 20. století německý vynálezce Anton Flettner. V letech 1919-1920 zkonstruoval pokusnou loď Buckau a stala se technologickým unikátem. Další uplatnění našla technologie u nákladní lodi Barbara se třemi Flettnerovými rotory různých velikostí. Oproti běžným lodím měla o více než polovinu větší výkon. Přesto se kvůli vyšším nákladům neprosadila v boji s loděmi poháněnými ropou. Definitivně se tato plavidla vytratila z hladin moří v roce 1933. \n\nAž v roce 1983 se k myšlence vrátil Jacques-Yves Cousteau s lodí \"Alcyone\" a dnes se při snaze minimalizovat použití fosilních paliv hledají alternativní možnosti pohonu lodí, mezi které technologie Flettnerových rotorů zajisté patří. \n\nV řadě zemí světa, jako Německo nebo Finsko, se snaží tuto technologii využít ke zvýšení výkonu lodí a tedy redukce používaného paliva (např. německá technologie deklaruje 25% úsporu paliva). Na univerzitě v německém Flensburgu se vyvíjí katamarán s tímto přídavným pohonem.\n\nV pořadu televizní stanice Discovery byla vyzkoušena metoda, kterou vymysleli Stephen H. Salter a John Latham. Dle jejich teorie by k vyřešení skleníkového efektu přispěla stavba 1500 robotických lodí poháněných Flettnerovými rotory, jež by rozprašovaly do vzduchu mořskou vodu a tím by zvětšily odrazivost mraků. Podle plánů vědců by měly být rotory vyrobeny z uhlíkových vláken a měly by putovat oceánem rychlostí šesti uzlů.\n\nFirma Norsepower rotorové plachty instalovala v roce 2014 na malou nákladní loď a v roce 2018 na trajekt mezi Švédskem a Finskem. Lodní společnost Maersk Tankers se v roce 2018 rozhodla otestovat možnost využití energie z větru pro pohon svých nákladních lodí.\n\nRotory vytváří sílu kolmou na směr proudícího vzduchu, mohou být tedy použity místo křídel u letadel. Při stejné rychlosti zajišťují dokonce mnohem vyšší zdvih oproti obvyklé konstrukci křídel - technologie tedy umožňuje nižší rychlost. Princip se již ukázal být funkční na modely s rozpětím křídel přibližně jeden metr. Nicméně, modely rovněž poukázaly na problémy se stáčením vzduchu způsobeným Coriolisovou silou.\n\nRoku 1930 byl postaven prototyp hydroplánu s rotory místo křídel. Není ovšem jasné, zda je letadlo vůbec schopno letu, přes snahy se tedy dosud nepodařilo vyrobit plně letuschopný model reálné velikosti.\n"}
{"id": "48125", "url": "https://cs.wikipedia.org/wiki?curid=48125", "title": "Dalešice (okres Třebíč)", "text": "Dalešice (okres Třebíč)\n\nDalešice (), (německy \"Daleschitz\",; \"Dalleschütz\") jsou městys ležící jihovýchodně od města Třebíče. Nadmořská výška obce je 398 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. První zmínka o obci se nachází v darovacích listinách a pochází z roku 1101.\n\nZakládací listiny třebíčského kláštera se o Dalešicích zmiňují již v  roce 1101. Ve 12. století zde byl postaven románskogotický farní kostel svatých Petra a Pavla přiléhající k později postavenému baroknímu zámku, ve 13. století zde byl vybudován klášter kajícnic sv. Máří Magdalény (Magdalenitky) a ještě později, asi v roce 1708 byla postavena empírová kaple sv. Kříže u hřbitova.\n\nKoncem 16. století byl v obci postaven pivovar, ve kterém se po ukončení výroby piva (1977) natáčel film Jiřího Menzela \"Postřižiny\". \n\nAlodiální panství Hrotovice s Krhovem, Myslibořicemi a Dalešicemi a se statky Slavěticemi a Valčí, které patřily pivovarskému průmyslníku Dreherovi, odkoupila hned v počátku pozemkové reformy v roce 1921 od Pozemkového úřadu pro účely parcelace Moravská agrární a průmyslová banka za 18 milionů Kč. Panství mělo rozlohu 7862 ha 82 arů. Z toho připadalo na lesy 4730 ha, na pole přes 2000 ha, na rybníky 52 ha, zbytek tvořily louky, zahrady, stavební parcely a jiná půda. Panství disponovalo 3 zámky (Hrotovice, Dalešice a Myslibořice), dále 12 dvory, 12 lihovary (u každého dvora), parní pilou nedaleko Hrotovic, kamennými lomy, 6 myslivnami, 13 hájenkami, 4 domy (dva v Hrotovicích a dva v Myslibořicích). Až na Slavětice, kde majitel hospodařil ve vlastní režii, bylo hospodářství v pronájmu. Zbytkový statek Dalešice o výměře 137 ha byl v roce 1923 přidělen pozemkovým úřadem Vladislavu Tkanému. \n\nDne 17. ledna 1948 zahájila revizní komise Ministerstva zemědělství svou činnost a projednala prvních osm případů. Během prvního zasedání, kterého se účasnili zástupci místních národních výborů a rolnických komisí z příslušných obcí, se komise usnesla na záboru půdy nad 50 ha pro účely drobného přídělu také u zbytkového statku Dalešice majitelů V. Tkaného a M. Tkaného. Zábor se týkal 77 ha.\n\nV roce 2001 byla zahájena rozsáhlá rekonstrukce a obnova vaření piva. Také bylo otevřeno muzeum Rakousko-uherského pivovarnictví a stylové ubytování v pivovarnické budově. Od 10. října 2006 byl obci vrácen status městyse. V roce 2007 došlo k rekonstrukci návsi, kdy ta má čtvercový tvar, náves získala ve veřejném hlasování v roce 2015 ocenění nejhezčí náves v Česku.\n\nPivovar byl založen pravděpodobně koncem 16. století, písemně doložená jeho existence je až v roce 1609. Nejstarší budovy pochází ze 17. století, tedy z raného baroka. Roku 1882 bylo panství i s pivovarem koupeny Antonem Dreherem (velkopodnikatelem v oboru pivovarském). Za něj došlo k modernizaci celého provozu. Zařízení se používala až do zániku pivovaru v roce 1977. V roce 1921 byl pivovar v rámci pozemkové reformy s celým panstvím Hrotovice odkoupen pro účely parcelace za 18 milionů Kč Moravskou agrární a průmyslovou bankou. Pivovar v Dalešicích získala během parcelace Zemědělská jednota Československá se sídlem pobočky v Hrotovicích (Zemědělská jednota v Hrotovicích, z. sp. s r. o.); většina z 12 lihovarů připadla ke zbytkovým statkům, ostatní lihovary byly združstevněny. Pivovar fungoval jako družstevní pivovar a sodovkárna. V době socialismu byl pivovar zestátněn ve prospěch podniku PIVOVARY A SLADOVNY Praha. Dne 19. srpna 1977 byla stočena poslední várka piva.\n\nV květnu roku 1980 byly v prostorách pivovaru natočeny Jiřím Menzelem Hrabalovy \"Postřižiny\".\n\nV dalších letech pivovar chátral a v roce 1991 byl pivovar dán do zástavy bance a málem zdemolován, zarůstal náletovými dřevinami a stal se terčem vandalství. Teprve v roce 1999 byl odkoupen současnými majiteli, kteří obnovili pivovarní výrobu a zachránili objekt pivovaru jako celek.\n\nPivo se vaří podle starého pivovarského zákona, který říká, že použít se smí jen voda, slad, chmel a kvasnice a do vaření se nesmí nijak zasahovat. Vaří se zde jedenácti i dvanácti stupňový světlý ležák i třinácti stupňový tmavý i světlý kvasnicový speciál.\n\n\n\n\n\n"}
{"id": "48135", "url": "https://cs.wikipedia.org/wiki?curid=48135", "title": "Seznam měst a obcí na pomezí Moravy a Slezska", "text": "Seznam měst a obcí na pomezí Moravy a Slezska\n\nÚplný seznam měst a obcí, jejichž katastrální území leží na moravsko-slezské hranici nebo se skládá z více izolovaných částí, ležících v obou zemích (nezapočítány bývalé enklávy):\nÚplný seznam měst a obcí, jejichž katastr leží současně na území Slezska a moravských enkláv ve Slezsku:\n\n"}
{"id": "48136", "url": "https://cs.wikipedia.org/wiki?curid=48136", "title": "Abruzzo", "text": "Abruzzo\n\nAbruzzo (někdy také v plurálu Abruzzi) je kraj ve střední Itálii. Sousedí s Marche na severu, Laziem na západě a jihozápadě, Molise na jihovýchodě a Jaderským mořem na východě. Má rozlohu 10 794 km² a 1,3 miliónu obyvatel. Hlavním městem je L'Aquila. Region se rozděluje na 4 provincie: L'Aquila, Teramo, Chieti a Pescara. Abruzzo je bohatá na přírodní krásy i historii, ale teprve začíná být objevována turisty. Před sjednocením Itálie tvořila nejsevernější část Království obojí Sicílie.\n\nOblast ve své historii několikrát měnila hranice. Od středověku rozdělená na dvě území, Abruzzo ulteriore (zadní) představovaná provincií Teramo a Abruzzo citeriore (přední), již spojená s oblastí Molise do regionu Abruzzi a Molise, ztrácí část území v provincii Rieti , kde přichází o oblast Cittaducale a Leonessa. Kopíruje přibližně antickou oblast Augustea regio IV, do které spadalo také území Sabinů od Nursia po Tivoli a Sannio a území pentro-karačenů z Isernia a Campobasso. Překvapivě dostala jméno po oblasti Praetuttii, dnes provincie Teramo, (Abruzzo, „Praetuzium“, odvozeno z Pretuzio), byla částí agustea regio V řečené Picenum.\n\nKrajina Abruzza je převážně hornatá. Horské oblasti zaujímají 65% území Abruzza (což je 7 029 km²), 34% představuje oblast kopcovitá (3 766 km²), pouze 1% připadá na roviny a nížiny. Na více jak polovině území Abruzza se rozkládají Střední Apeniny (vnitrozemí, západní část regionu), respektive jejich podskupina Abruzské Apeniny. Na severu leží pohoří Gran Sasso s nejvyšším vrcholem Apenin \"Corno Grande\" (2 912 m). Ještě severněji leží pohoří \"Monti della Laga\", nejvyšší bod \"Monte Gorzano\" (2 458 m). Ve střední části Abruzzských Apenin se rozkládá pohoří \"Sirente-Velino\", nejvyšší hora \"Monte Velino\" (2 487 m). Na jihovýchodě pak leží pohoří Majella, nejvyšší bod \"Monte Amaro\" (2 793 m). Směrem k pobřeží Jaderského moře přechází hory ve vrchovinu a kopcovitou krajinu známou pěstováním vinné révy a oliv. Nížinu na pobřeží tvoří pouze úzký pás. Na severu kraje jsou písčité pláže, na jihu oblázkové. Nejdůležitější vodní toky jsou \"Aterno-Pescara\" (135 km), \"Sangro\" (117 km), \"Vomano\" (75 km) a horská část \"Liri\" (40 km), která se vlévá do Tyrhénského moře. Největší jezero je \"Lago di Campotosto\" (14 km²).\n\nAbruzzské podnebí je silně ovlivněno masivem apeninského pohoří, které přibližně rozděluje klima na podnebí pobřežního pásu, podnebí apeninského podhůří a podnebí vysokohorského pásu. První dvě oblasti reprezentují typické středomořské podnebí, kde se teploty mění s rostoucí výškou (město Pescara, které má nadmořskou výšku okolo 10 m má průměrné teploty 15,5 °C a roční srážky jen lehce přesahují 700 mm, a Chieti, které se nachází v nadmořské výšce 330 m, již průměrné teploty přesahuji jen lehce 13 °C, ale roční srážky se tu pohybují okolo 900-1000 mm). V horských oblastech není žádnou zvláštností mráz a v zimních měsících může teplota spadnout i pod -20 °C .\n\nAbruzzo je bohatá na rozmanitou a vzácnou floru a faunu, jako je například medvěd hnědý, vlk apeninský nebo kamzík abruzzský. V teritoriu se nachází i několik parků a rezervací.\n\nAbruzzesi tak jsou v italštině nazýváni obyvatelé oblasti Abruzzo.\n\nMezi národy antické Itálie můžeme nalézt i předky dnešních obyvatel oblasti Abruzz, připomeňme Equi, Frentani, Marrucini, Marsi, Peligni, Pretuzi, Sanniti, a Vestini. Velká část těchto národů byla pod vládou antického Říma. Tyto malé národy se snažily bojovat o svá práva ve sdružení nazvaném Lega italica, které zahrnovalo i národy mimo území dnešního Abruzza. Toto je také první historická událost, ve které se poprvé užívá slova Itálie.\n\nTak jako všichni Italové, tak i Abruzzesi mluví především svým dialektem a až poté italsky. Abruzzský dialekt se nazývá l'Abruzzese a můžeme ho rozdělit na šest skupin:\n\nNěkolik ukázek odlišnosti od italštiny:\n\n\nSlavní Abruzané:\nAbruzzo je od roku 1964 samostatnou oblasti. Předtím bylo spolu s Molise, v oblasti Abruzzo-Molise.\n\nProvincie a obce v Abruzzu:\n\n\n\nŽelezniční tratě:\n\n\n\n\nAbruzzo se svými horami nabízí špičková lyžařská střediska, na kterých jezdily i takové hvězdy jako Alberto Tomba a Deborah Compagnoni. Na sjezdovkách Roccaraso, Pescocostanzo a Rivisondoli, se konalo finále Evropského poháru v alpském lyžování v letech 2005 a 2006. Další sjezdovky jsouOvindoli, Campo Felice, Prati di Tivo Prato Selva, Gran Sasso, Monte Piselli, Passolanciano a Campo di Giove v Majella, a Pescasseroli a další menší střediska.\n\nPescara (společně s celým regionem) hostila Hry středozemí v roce 2009.\n\nFotbal je základním sportem celého regionu a je tu spoustu mužstev, která získala titul v sérii C1 a C2 a představila se tak v sérii A jako klub Pescara Calcio v sezóně 2012/2013. Nejúspěšnějším klubem je Castel di Sangro Calcio z města s 5000 obyvateli, který v letech byl v sérii B od roku 1996 až do 1998.\n\nL'Aquila Rugby získala italský titul v letech 1967, 1969, 1981, 1982 a 1994 a je součástí Super 10, nejvyšší soutěže.\n\nCus d'Annunzio, tým vodního póla z Pescary, se stal mistrem Itálie v letech 1987, 1997, 1998, a titul mistra Evropy 1987.\n\nDalší sporty rozšířené v tomto regionu jsou basketbal, s týmy Roseto Basket a Navigo.it Teramo, které hrají nejvyšší soutěž.\n\nV Teramu se organizuje Coppa Interamnia, turnaj ve volejbalu.\n\nL'Aquila má také bohatou tradici v rychlobruslení. V září 2004 L'Aquila hostila Mistrovství světa v rychlobruslení na kolečkových bruslích.\n\n"}
{"id": "48137", "url": "https://cs.wikipedia.org/wiki?curid=48137", "title": "Basilicata", "text": "Basilicata\n\nBasilicata je kraj na jihu Itálie. Na západě sousedí s Kampánii, na východě s Apulií a s Kalábrií na jihu. Má krátké pobřeží Tyrrhenského moře na západě a část pobřeží Tarantského zálivu v Jónském moři na opačné straně Apeninského poloostrova na jihovýchodě. Region má rozlohu 9 992 km² a žije zde okolo 600 tisíc obyvatel. Dělí se na dvě provincie: Potenza a Matera. Hlavním městem je Potenza. Jedná se o hornatou oblast s nejvyšší horou jižních Apenin. Kvůli hornatému terénu je obtížné budovat infrastrukturu, Basilicata tak patří k nejméně rozvinutým oblastem Itálie.\n\nNěkolik řeckých osad na pobřeží vzniklo již v 8. století př. n. l. (Metaponto, Eraclea), kvůli válkám se však nerozvíjely. Později region obsadili Římané. Oživení nastalo s příchodem Normanů a pod vlivem císaře Fridricha II. ve 12. až 13. st., později došlo ke stagnaci. V roce 1735 se Basilicata stala součástí Sicilského království, v roce 1860 součástí Italského království. Ve 20. st. čelil region značnému odlivu obyvatel. V celé své historii mu nebyl připisován větší význam.\n\nBasilicata je nejhornatějším regionem na jihu Itálie. Na hory a horská pásma připadá 47% rozlohy území, kopcovitá krajina a vrchovina se rozkládá na 45%, pouze 8% tvoří nížiny a rovina. Celá západní polovina regionu je tvořena Jižními Apeninami (\"Appennino meridionale\"), respektive podskupinou nazývanou \"Apennino lucano\" (Lukánské Apeniny). Jednotlivá pohoří jsou: Massiccio del Pollino, \"Massiccio del Sirino\", \"Monti dell'Orsomarso\", \"Monte Alpi\", \"Monte Volturino\". Nejvyšší horou oblasti je \"Serra Dolcedorme\" s 2 267 m. Ve střední části Basilicaty leží pohoří Lukánské Dolomity. Východní část regionu tvoří částečně hory, částečně kopcovitá krajina a zvláště při pobřeží Jónského moře se nachází rovinaté oblasti. Na východě se nachází také největší řeky regionu, které ústí do Tarentského zálivu Jónského moře – Basento (149 km), Agri (136 km), \"Bradano\" (120 km) a \"Sinni\" (94 km). K největším jezerům v kraji náleží \"Pietra del Pertusillo\" (630 km²). Pro turisty je zajímavé okolí vyhaslého kráteru Vuiture.\n\nRegion má dvě provincie: Potenza a Matera. Hlavním městem je Potenza. Na území regionu je 131 obcí.\n\n\n"}
{"id": "48138", "url": "https://cs.wikipedia.org/wiki?curid=48138", "title": "Kalábrie", "text": "Kalábrie\n\nKalábrie (italsky \"Calabria\" ) je kraj na jihu Itálie. Na severu sousedí s krajem Basilicata, na západě je obklopen Tyrhenským mořem a na východě Jónským mořem. Za Messinskou úžinou na západě leží Sicílie. Region má rozlohu 15 079 km² a žijí zde téměř 2 milióny obyvatel. Dělí se na 5 provincií. Hlavním městem oblasti je od roku 1970 Catanzaro, ale v bývalém hlavním městě Reggio di Calabria stále sídlí místní zastupitelstvo.\n\nKalábrie, resp. Kalábrijský poloostrov, patří mezi nejchudší regiony Evropy. Chybí zde průmysl a větší množství památek. Má ale dlouhé pobřeží a jsou zde výborné podmínky pro milovníky potápění. Historická pitoreskní městečka a vynikající kuchyně začínají lákat turisty.\n\nPrvní stopy lidské přítomnosti v Kalábrii sahají až do paleolitu, jak o tom svědčí nálezy v jeskyních \"Praia a Mare \"a graffit \"Bos primigenius\" z \"Grotta del Romito\" v \"Papasidero\", kde byla nalezená postava Bovid vyryté do skály před 12 000 roky. Důležité archeologické nálezy jsou uloženy v Reggio Calabria v Národním muzeu Magna Grecia.\n\nMezi 8. a 9. stoletím př. n. l. tu vzkvétala významná města patřící do \"Magna Graecia\", jako \"Rhegion\", \"Krotonu\", \"Locri Epizephyrii\", \"Metauros\" a \"Sybaris\", a několik dílčích kolonií založených samotnými koloniemi, jako například: \"Kaulon\", \"Hipponion\", \"Medma Terina\" a \"Scolacium\".\n\nVe 3. století př. n. l. toto území dobyli Římané.\n\nS pádem Západořímské říše byla Kalabrie zpustošena válkou mezi Ostrogóty a Byzantinci. Následně, v důsledku invaze Langobardů, Byzantinci ztratili většinu Itálie včetně severní Kalábrie.\n\nKalábrie je převážně hornatá. Hory a horské masívy tvoří 42 % rozlohy, vrchoviny a kopcovitá krajina 49 %, nížiny a roviny pouze 9 %. Jednotlivá pohoří náleží do Jižních Apenin, do podskupiny \"Kalábrijských Apenin\". V severní části kraje tvoří hranici s Basilicatou pohoří Pollino (\"Massiccio del Pollino\") s nejvyššími horami Kalábrie \"Serra Dolcedorme\" (2 267 m) a \"Monte Pollino\" (2 248 m). Na severozápadě, podél pobřeží Tyrhénského moře, se rozkládá úzké horské pásmo Catena Costiera, s nejvyšším bodem v 1 541 metrech. Ve střední části kraje, nad Catanzárskou šíjí, leží náhorní plošina Sila s celkovou rozlohu téměř 2 000 km², nejvyšší bod je \"Monte Botte Donato\" (1 928 m). Pod šíji na jihu kraje, ve střední části území, se rozkládá pásmo hor Serre Calabresi, nejvyšší bod 1 423 m. Na úplném jihu Apeninského poloostrova u Messinského průlivu pak leží pohoří Aspromonte, nejvyšší vrchol \"Montalto\" (1 955 m). Většina rovin a nížin leží při pobřeží obou moří. Kalábrie má díky svému protáhlému tvaru dlouhé pobřeží, na západě leží Tyrhénské moře, na východě Jónské moře. K největším kalábrijským řekám náleží \"Crati\" (91 km), \"Neto\" (80 km), \"Tacina\" (58 km) a \"Amato\" (56 km). V oblasti náhorní plošiny Sila se nachází také několik jezer, např. \"Lago Ampollino\" (5,6 km²).\n\nV primárním sektoru, zemědělství, je rozvinuto především pěstování olivovníků (kraj je na druhém místě v Itálii z hlediska výroby oleje), vinná réva a citrusy (jedním z nich je bergamot, který je základem mnoha parfémů). Hlavní zemědělský trh sídlí v Catanzaro. Důležitý je také rozvinutý rybolov.\n\nRegion se dělí na 5 provincií. Hlavním městem celého regionu je nyní Catanzaro. Je zde 409 obcí.\n\n\n"}
{"id": "48144", "url": "https://cs.wikipedia.org/wiki?curid=48144", "title": "Pyroxeny", "text": "Pyroxeny\n\nPyroxeny jsou skupinou minerálů z oddělení inosilikátů, které jsou tvořeny tetraedry SiO spojenými do linií. Pyroxeny jsou metasilikáty a je pro ně charakteristická téměř dokonalá štěpnost podle hranolu v úhlu 87,5°, čehož se využívá při makroskopickém i mikroskopickém poznávání hornin.\n\nPyroxeny jsou důležité horninotvorné nerosty, především ve vyvřelých horninách, jsou také v krystalických břidlicích a kontaktních horninách vzniklých metamorfními pochody.\n\nPyroxeny jsou tvořeny jednoduchými řetězci tetraedrů. Obecný vzorec pyroxenů je následující: ABSiO\n\n\nMezinárodní mineralogická asociace (IMA) dělí pyroxeny podle složení do šesti skupin:\n\nV těchto šesti skupinách je stanoveno 20 základních druhů:\n\nMg-Fe pyroxeny krystalují v kosočtverečné nebo monoklinické soustavě.\n\n\nKrystalují v kosočtverečné či monoklinické soustavě.\n\nvšechny krystalují v monoklinické soustavě.\n\n\n\n\n"}
{"id": "48145", "url": "https://cs.wikipedia.org/wiki?curid=48145", "title": "Šimon Wels", "text": "Šimon Wels\n\nŠimon Wels alias Šimon Wedeles (20. dubna 1853 – 1. listopadu 1922) se proslavil jako spisovatel. Byl obchodníkem a pocházel z židovské rodiny z Oseku u Rokycan.\n\nJeho nejznámější dílo je autobiografická kniha \"U Bernatů\".\nVyšla v Česku roku 1987 jako samizdat,roku 1993 v nakladatelství Torst a roku 2011 v nakladatelství Triáda s upraveným názvem \"U Bernatů\".\n\nŠimon Wels se kolem roku 1914 přestěhoval do Rokycan, kde bydlel v čp. 248. Zemřel 1. 11. 1922 v Rokycanech. Kremace (na tu dobu moderní záležitost) proběhla v Praze. Urna byla uložena do společného pohřebiště H1 Olšanských hřbitovů.\n\nJedná se o rodinnou kroniku zahrnující paměti rodiny Welsů (Wedelesů)(V rodové linii rodiny Wedelesů se vyskytuje i jméno Wotzasek) z let 1803–1897. Doslov z roku 1939 pochází z pera Šimonova syna Rudolfa Welse, žáka světoznámého architekta Adolfa Loose.\n\nJe významným dílem ukazujícím život venkovské židovské rodiny v západočeské vesnici Osek u Rokycan.\n"}
{"id": "48148", "url": "https://cs.wikipedia.org/wiki?curid=48148", "title": "Kampánie", "text": "Kampánie\n\nKampánie (italsky \"Campania\") je kraj v jižní Itálii. Na severozápadě sousedí s Laziem, na severu s Molise, na severovýchodě s Apulií, na východě s Basilicatou a na západě s Tyrhénským mořem. Region má rozlohu 13 590 km², 5,8 milionu obyvatel. Dělí se na 4 provincie: Avellino, Benevento, Caserta, Salerno a metropolitní město Napoli. Hlavním městem je Neapol. Dominantou kraje je činná sopka Vesuv.\n\nJméno \"Kampánie\" pochází od Římanů, kteří oblast nazývali \"Campania felix\", stejný základ je i v názvu francouzské provincie Champagne.\n\nVe starověku kraj obývali Oskové, kolem roku 770 př. n. l. se zde začali usazovat Řekové, se kterými se střetli později Etruskové. Vzájemné střetnutí skončilo roku 474 př. n. l. porážkou Etrusků. Ve stejné době ovládaly kampánské vnitrozemí kmeny Samnitů. V roce 340 př. n. l. oblast ovládli Římané. Vedle Řeků, kteří zde postavili významné stavby, přinesli rozvoj Kampánie i Římané, kteří využívali zvláště okolí Neapolského zálivu jako rekreační oblast. Po výbuchu Vesuvu v roce 79 a pádu Římského císařství následovaly vpády Vandalů, Vizigótů, Byzantinců. Ve středověku se zde prosadili Langobardi, pak následovalo období samostatných menších území, byla zde v 10. století i samostatná námořní republika Amalfi. Po ovládnutí jižní části Itálie Normany roku 1139 se roztříštěné části oblasti spojily do Kampánie. V 15. a 16. st. došlo z podnětu Alfonse Aragonského ke spojení Neapole a Sicílie a vytvoření Neapolského království. Pozdější panovníci (Francouzi, Němci, Španělé) udržovali v oblasti feudální systém, což způsobilo zpoždění ve společenském vývoji proti severní části Itálie. V roce 1861 se stala Kampánie součástí Italského království. Osudy oblasti ovlivnila celá řada mohutných zemětřesení a výbuchů Vesuvu.\n\nKampánie je převážně kopcovitá (51 %), hory tvoří 34 % rozlohy a nejméně 15 % zaujímají roviny a nížiny. Severovýchod, východ a jih kraje tvoří fragmentovaná horská a hornatá oblast Kampánských Apenin (\"Appennino campano\"). Severní část se nazývá také \"Appennino sannita\", jižní část \"Appennino lucano\". Ve střední části Kampánie, na západě, vybíhá do moře hornatý Sorrentský poloostrov. Severně od něj, v Neapolském zálivu leží známý vulkán Vesuv.\n\nK největším kampánským řekám náleží Volturno, Sarno, Sele, \"Garigliano\", \"Tanagro\", \"Calore Irpino\", \"Ofanto\". K nejznámějším jezerům v kraji, nevelkým rozlohou (do 5 km²), náleží \"Lago di Conza\", \"Lago Falciano\", \"Lago del Matese\", \"Lago d'Averno\".\n\nKampánské souostroví se skládá z pěti ostrovů: Ischia, Capri, Procida, Vivara a Nisida.\n\nK nejvýznamnějším pobřežním oblastem náleží: Sorrentský poloostrov, Amalfitanské pobřeží a Cilentanské pobřeží.\n\nKampánie se skládá ze 4 provincií a metropolitního města s centry ve stejnojmenných městech.\n\nHlavním správním střediskem regionu je Neapol. Další města jsou: Giugliano in Campania, Torre del Greco, Pozzuoli, Casoria, Castellammare di Stabia, Afragola, Marano di Napoli, Portici, Acerra, Cava de' Tirreni, Aversa, Battipaglia, Scafati a Casalnuovo di Napoli.\n\n\n"}
{"id": "48149", "url": "https://cs.wikipedia.org/wiki?curid=48149", "title": "Metoděj Vlach", "text": "Metoděj Vlach\n\nMetoděj Vlach (6. července 1887 Říkovice – 8. února 1957 Sezimovo Ústí) byl český konstruktér a cestovatel, první český letec, který letěl letadlem vlastní konstrukce vyrobeným z místních materiálů.\n\nMetoděj Vlach se narodil v rodině vzdělaného rolníka a pozdějšího říkovického starosty Františka Vlacha v čísle popisném 13 v Říkovicích u Přerova. Jeho matka, rozená Anna Obdržálková, pocházela z blízkého Břestu. Po absolvování obecné (Říkovice 1893–1902) a měšťanské školy (Hulín 1899–1902) navštěvoval v letech 1902 až 1904 průmyslovku v Přerově.\n\nPrvní místo získal v Kopřivnici jako montér při výrobě šoupátek pro lokomotivy. V roce 1905 pracoval v lokomotivce Mariboru, od roku 1907 ve Štýrském Hradci u firmy Puch a od roku 1908 u firmy Laurin a Klement v Mladé Boleslavi, kde se vypracoval z montéra až na dílovedoucího v nástrojárně. Jeho kariéra pokračovala v Písku, kde neúspěšně podnikal. Poté se objevil v továrně na obráběcí stroje Podhajský v Hostivaři. Roku 1924 nastoupil u firmy Wawerka v Lipníku nad Bečvou, kde zavedl výrobu soustruhu s rychlostní skříní a vlastním elektromotorem. Z tohoto místa odešel do strojíren v Orlové, kde zdokonaloval cementářské stroje. Roku 1933 nastoupil u firmy Baťa jako konstruktér ve Zlíně a od roku 1941 působil jako ředitel strojíren v Sezimově Ústí.\n\nV Mladé Boleslavi intenzivně pracoval na konstrukci letadel. Podle dochovaných záznamů jich sestavil hned několik. První z nich vzniklo v roce 1908, jednalo se o dvojplošník na lyžích. Letadlo nebylo dokončeno, protože Metoděj Vlach nesehnal vhodný motor. Všechny pokusy financoval ze svého montérského platu.\n\nDruhé letadlo, rovněž dvojplošník s rozpětím sedm metrů o hmotnosti 350 kg, sestavil v roce 1909. Motor zakoupil u firmy Trojan a Négl v Kolíně, později jej však vyměnil za motor osobního automobilu Laurin & Klement. Vrtuli vyrobil osobně. Letadlo bylo schopné krátkých skoků mezi 30 a 50 metry. Pro delší lety chyběla dostatečná stabilita.\n\nTřetí, nejúspěšnější, letadlo vzniklo v letech 1910 až 1912. Byl to celodřevěný jednoplošník o rozpětí deseti metrů, vážící 720 kg. Vrtule měla dva metry, výkon motoru dosahoval 28 kW. První veřejný let se konal 8. listopadu 1912. Po sedmdesátimetrovém rozjezdu se letadlo vzneslo a Vlach uskutečnil první let ve výši dvaceti metrů, který ten den ještě pětkrát zopakoval. Pokaždé letadlo uletělo 300 až 500 metrů. Rychlost dosáhla 100 km/h. Po šestém letu Vlach havaroval a lehce se zranil. Problém nebyl v letadle, které létalo velmi stabilně, jako spíše v nulových pilotních zkušenostech konstruktéra. Vlachovy pokusy ukončila první světová válka.\nKromě letectví se Metoděj Vlach věnoval i zlepšování závodních automobilů jako mechanik několika úspěšných závodníků. \n\n\n"}
{"id": "48159", "url": "https://cs.wikipedia.org/wiki?curid=48159", "title": "Afghánská vlajka", "text": "Afghánská vlajka\n\nVlajka Afghánistánu byla přijata 4. ledna 2004. Od získání samostatnosti v roce 1919 se v průběhu 20. století vlajka této země často měnila v souvislosti s politickými změnami. Tato současná vychází z podoby vlaky, užívané v období monarchie v letech 1930–1973, od které se liší pouze v podobě státního znaku.\n\nVlajku tvoří obdélník, na kterém jsou tři svislé pruhy – černý, červený a zelený. Tyto tři barvy se objevují na většině vlajek od osmdesátých let 20. století. Uprostřed je v bílou barvou vyobrazen státní znak – mešita v kruhovém poli obtočeném zespodu a po stranách věncem pšeničných klasů; nad mešitou je napsána šaháda („Není jiného Boha kromě Alláha a Mohamed je jeho prorokem“), která spolu s věncem klasů tvoří kruh.\n\nBěhem komunistického období od října 1978 do dubna 1980 byla užívána červená vlajka se žlutým/zlatým znakem.\n\nPřed vládou Tálibánu (od 2. prosince 1992 do 27. září 1996) a v krátkém období od 13. listopadu 2001 do 27. ledna 2002 měla vlajka podobu tří vodorovných pruhů – zeleného, bílého a černého, se státním znakem ve zlaté barvě.\n\nBěhem vlády hnutí Tálibán v letech 1996-2001 byla užívána nejprve zcela bílá vlajka, později bílá vlajka s černou šahádou. Tato vlajka nebyla mezinárodně uznávána.\n\n"}
{"id": "48160", "url": "https://cs.wikipedia.org/wiki?curid=48160", "title": "Nana (muzikál)", "text": "Nana (muzikál)\n\nNana je muzikál pocházející z dílny autorské dvojice Miloš Štědroň (hudba) a Milan Uhde (texty a libreto).\n\nPremiéry se konaly 2. a 3. dubna 2005 na Soudobé hudební scéně Městského divadla Brno.\n\nTento muzikál byl napsán na motivy románu Émila Zoly Nana. Příběh vypráví o prostitutce Naně, která se dostává díky úspěšným mužům ze spodiny společnosti až do nejvyšších vrstev. \n\n\n"}
{"id": "48166", "url": "https://cs.wikipedia.org/wiki?curid=48166", "title": "Žula", "text": "Žula\n\nŽuly (též granity) jsou hlubinné vyvřelé horniny obsahující v podstatném množství křemen. Žuly jsou obvykle světlé, šedavě nebo bělavě zbarvené, někdy s modrým odstínem. Známé jsou ovšem také žlutavé, růžové a červené druhy. Žuly jsou stejnoměrně všesměrně zrnité (eugranitické), občas porfyrické. Struktura je hypidiomorfně zrnitá.\n\nHustota žul se pohybuje kolem 2,80 g/cm³. Odlučnost žuly je kvádrovitá někde tlustě lavicovitá, vyskytuje se také sloupcovitá a kulovitá odlučnost, nepravidelně polyedrická odlučnost je typická pro zvrásněné oblasti.\n\nPři větrání žul dochází k silnému zaoblování původních hran. Proto se lze setkat se zakulacenými tvary u balvanů i skal. V případě kvádrové odlučnosti vznikají balvany značných rozměrů.\n\nŽula obsahuje v podstatném množství křemen a živce, přičemž draselný živec převládá nad plagioklasem. Tím se žula liší od granodioritu, u něhož převládá plagioklas. Z dalších minerálů bývá přítomen biotit, muskovit, turmalín, granát apod.\n\n\nPodle příměsí se rozeznávají biotitická žula, dvojslídá žula, amfibolická žula, amfibolicko-biotitická žula, apod. Porfyrová žula obsahuje větší porfyrické vyrostlice ortoklasu. Výlevným ekvivalentem žuly je ryolit. Žilným ekvivalentem žuly je žulový porfyr.\n\nŽuly se vyskytují v hlubinných tělesech – plutony a pně. Budují i značně velká tělesa. Žuly jsou spolu s příbuznými granodiority nejrozšířenějšími hlubinnými vyvřelými horninami. V Česku se žuly vyskytují hojně ve středočeském a centrálním moldanubickém plutonu a prakticky ve všech hraničních pohořích.\n\n\n\nSlovo žula pochází z německého (tj. podklad, podloží). V odborné terminologii se používá označení granit (z latinského slova tj. zrnko), termín používaný k označení zrnitých, krystalických hornin. V literatuře jej poprvé použil Andrea Cesalpino v roce 1596.\n\nŽula se používá se na sokly pomníků, na náhrobky, slouží jako stavební kámen pro liniové stavby (žulové kostky cest, dláždění luxusních chodníků a vnitřních prostor staveb) a v některých regionech jako běžný stavební kámen. Rozpukané žuly se používají na štěrk.\n\n\n"}
{"id": "48183", "url": "https://cs.wikipedia.org/wiki?curid=48183", "title": "Středočeská integrovaná doprava", "text": "Středočeská integrovaná doprava\n\nStředočeská integrovaná doprava (SID) je integrovaný dopravní systém zahrnující zatím jen autobusové linky v několika oblastech Středočeského kraje; některé linky SID zajíždějí i do Prahy. První zárodky integrace započaly v roce 2000, za den vzniku SID se považuje 1. červenec 2005 a postupný rozvoj je plánován do roku 2015. Do budoucna se uvažuje o i zapojení železniční dopravy do SID, zatím však nebyly schváleny ani zveřejněny žádné konkrétní záměry.\n\nIntegrace spočívá zejména ve sjednocování městské hromadné dopravy největších měst kraje s příměstskou a regionální autobusovou dopravou, zajištění stanovených standardů dopravní obslužnosti po celém území kraje, zavedení zónového tarifu, jednotné platební karty a nového číslování linek. Počítá se rovněž s jednotným informačním systémem pro cestující a celým telematickým systémem, který má zahrnovat sledování polohy a pohybu vozů systémem GPS, poskytování získaných dat centrálnímu dopravnímu informačnímu středisku (CEDIS), datové propojení se systémem IDOS, koordinaci návazností spojů, vyhodnocování a kontrolu provozu z archivovaných dat, operativní informace pro cestující atd.\n\nSystém SID organizuje přímo odbor dopravy z pozice dopravního úřadu pro Středočeský kraj a samosprávné orgány Středočeského kraje. Na rozdíl od jiných obdobných integrovaných systémů není k organizování zřízena žádná zvláštní právnická osoba, třebaže projektování systému je zadáváno například firmě UDI Morava.\n\nV autobusech ČSAD Kladno a. s. byla možnost platby kartou zavedena již 1.7.2000. Další dopravci v SID se k tomuto standardu připojili a mnohá jednání nasvědčují tomu, že clearingové dohody by mohly umožnit vzájemnou integraci platebních karet většiny systémů veřejné dopravy v ČR. V současné době existuje v autobusové dopravě v republice 8 různých systémů. V tomto projektu se používá pojem Národní dopravní karta (NDK).\n\nRovněž zónový tarif, inspirovaný například IDS Jihomoravského kraje, má být vzorem pro krajské integrované systémy v ostatních krajích. Tím by z hlediska cestujících tvořila veřejná doprava v České republice jeden integrovaný systém, i když jeho součásti by byly financovány z různých krajů a obcí. Jízdné v zónovém tarifu se počítá nikoliv podle počtu kilometrů, ale podle počtu projetých zón. Zónu tvoří zpravidla několik menších obcí podle přirozených spádových vztahů nebo jedna větší. Zatím jsou číslovány v jednotlivých oblastech SID samostatně, po sloučení SID budou zřejmě přečíslovány.\n\nLinky SID jsou v informačním systému pro cestující zkráceně označovány písmenem a dvojciferným číslem. Písmeno označuje okres, z nějž linka vychází.\n\nPostup přečíslování:\n\n\nSoučástmi SID zpočátku byly izolované lokální systémy:\n\nPodle programu rozvoje SID, který schválilo Zastupitelstvo Středočeského kraje 27. června 2005 jako usnesení č. 5/2005/ZK, měl rozvoj probíhat takto:\n\nV roce 2013 byla do integrovaných dopravních systémů začleněna autobusová doprava na většině území kraje s výjimkou okresů Mladá Boleslav a Mělník a oblasti Slánska. Začleňování železniční dopravy do SID nebylo vůbec započato. Podle sdělení pražského radního pro dopravu Jiřího Pařízka z 18. února 2014 zbývá ještě sedm oblastí, kde je třeba dokončit integraci autobusových linek: Mělnicko-Neratovicko, Kladno a Slaný, Rakovnicko, Štěchovice a Sedlčany, okolí Mladé Boleslavi, Beroun-Rudná a Příbram.\n\nZapojení železnic do SID bylo od počátku plánováno a připravováno, avšak nikdy nedošlo k dohodě s majoritním dopravcem, Českými dráhami. Středočeský kraj nebyl ochoten vyhovět požadavku ČD na vyšší standard čipových karet (MIFARE DESFire místo MIFARE Standard), naopak České dráhy a.s. nebyly připraveny akceptovat přesný clearing tržeb v systému check in – check out, založený na přesné evidenci jízd i u přestupních a časových jízdenek. V době, kdy již byl připraven pilotní projekt zkušebního provozu na vybraných lokálních tratích, nenašel kraj v rozpočtu prostředky na jeho realizaci.\n\n\nZnačná část veřejné dopravy v částech Středočeského kraje bližších k Praze (okresy Praha-východ a Praha-západ a okrajové části dalších s nimi sousedících okresů) byla již před vznikem SID zahrnuta do jiného integrovaného systému, Pražské integrované dopravy (PID). Se vznikem samosprávného Středočeského kraje v roce 2000 započaly snahy, aby tato samosprávná územní jednotka měla vlastní integrovaný dopravní systém.\n\nSID a PID prozatím nejsou navzájem takřka nijak integrovány. Středočeský kraj uložil hledat způsob, jak do budoucna vymezit působnost těchto dvou systémů a zajistit jejich kompatibilitu. Rada kraje v usnesení č. 51-11/2005/RK ze dne 25. května 2005 doporučila zahájit jednání s představiteli hlavního města Prahy o postupném sjednocování Tarifů Středočeské integrované dopravy a Pražské integrované dopravy. Zároveň při opakovaném výrazném zvyšování jízdného v MHD Praha prosadil Středočeský kraj, že jízdné PID na území Středočeského kraje se zvyšuje výrazně pomaleji, což bylo realizováno tak, že od 1. července 2005 bylo pražské pásmo P změněno na dvojpásmo a od 1. 1. 2008 bylo zavedeno kromě dojezdového pásma 0 ještě příhraniční pásmo B, takže základní jízdné po Praze již odpovídalo čtyřpásmové jízdence a nikoliv dvoupásmové jako původně; byla též zavedena levnější dvoupásmová jízdenka, která platí pouze ve vnějších pásmech.\n\nOdbor dopravy krajského úřadu Středočeského kraje v dubnu 2007 uvedl, že Středočeský kraj usiluje o navázání spolupráce mezi integrovanými systémy a že organizaci ROPID bylo předloženo již několik projektů na propojení tarifních a odbavovacích systémů SID a PID, avšak ze strany ROPID nebyla dosud žádná odezva na předložené návrhy.\n\nMěstský radní Radovan Šteiner v březnu 2008 v odpovědi na interpelaci uvedl, že se Praha velmi intenzivně snaží o zapojení Středočeského kraje do fungování a vlastnické struktury ROPIDu, přičemž prohlásil za logické a správné, aby Středočeský kraj a jednotlivá města a obce měly možnost se na řízení této organizace podílet, v ideálním případě být i spoluvlastníky Ropidu. V této souvislosti naznačil nutnost přeměny ROPIDu z příspěvkové organizace na obchodní společnost. Přitom Šteiner zmínil, že do společného fungování jistě bude chtít promluvit reprezentace zvolená v krajských volbách v listopadu 2008, přičemž pokud by to byl „pan dr. Rát, který by toto záležitosti řešil“, mohlo by to podle Šteinera zkomplikovat definitivní podobu Ropidu a jeho managementu na několik dalších let, ne-li na celé příští volební období. Po volbách byl zvolen středočeským hejtmanem David Rath a myšlenka na transformaci ROPIDu se již neobjevovala.\n\nV lednu 2011 středočeský hejtman David Rath oznámil, že vypoví všechny stávající smlouvy s dopravci (včetně smluv s ROPIDem, jejichž účastníky jsou i středočeské obce a Praha) a vyhlásí nová výběrová řízení.\n\nOd 1. února 2011 a v oblasti PIDu 6. března 2011 kraj s odvoláním na vládní rozpočtové škrty (snížení rozpočtu kraje o miliardu Kč oproti předchozímu roku či o 180 milionů) zredukoval dotace autobusových spojů, včetně obou integrovaných systémů, čímž došlo k omezení dopravy asi o pětinu či čtvrtinu, v oblasti PIDu nakonec jen asi o 5 %. V lednu 2011 hejtman David Rath obvinil ROPID ze špatné spolupráce, škodolibosti a snahy o sabotáž a zmínil úvahu, že kraj ROPIDu vypoví smlouvu a vyhlásí soutěž na nového koordinátora příměstské dopravy. ROPID varoval, že ukončení spolupráce by znamenalo rozvázání návazností na vlaky a integrace s Prahou a znamenalo by to krok zpátky až o 20 let. V otázce rozsahu omezení, pohrůžek ROPIDu i způsobu jednání s obcemi se do sporu s hejtmanem Rathem dostal náměstek hejtmana pro dopravu Robin Povšík, rovněž z ČSSD, který si postěžoval, že s ním hejtman své kroky ani nekonzultuje, nepřizvává ho k jednáním, nebral v potaz Povšíkova jednání s ROPIDem a své kroky v krajské radě prosazuje silou. Členové krajského zastupitelstva se před volbami straně upsali čtyřmilionovými směnkami, že budou hlasovat v souladu s usneseními zastupitelského klubu.\n\nJak hejtman Rath avizoval již v lednu 2011, 10. května 2011 rada Středočeského kraje rozhodla, že ke konci května vypoví všechny smlouvy a nové uzavře na základě výběrových řízení, která vyhlásí v roce 2012, čímž chce zlevnit a zkvalitnit dopravu v kraji. Po vypovězení smluv proběhne roční lhůta pro vyvěšení soutěže a následně půlroční lhůta pro vlastní soutěž, její vítězové by měli provozovat dopravu od roku 2013, do té doby budou platit dosavadní smlouvy. Roční dotace na autobusovou dopravu údajně činí kolem 600 milionů Kč a pobírá ji kolem 30 dopravců. Jako jeden z hlavních důvodů uvedl hejtman David Rath chaotičnost a nevyváženost dotací, kdy některému dopravci je hrazeno 18 Kč/km, zatímco jinému za srovnatelné služby až 36 Kč/km. Předsedkyně kontrolního výboru zastupitelstva kraje Dagmar Nohýnková z opoziční ODS vyjádřila obavu, že roky budovaný systém dopravní obslužnosti se zhroutí.\n\nDne 31. května 2011 kraj smlouvy vypověděl, nejprve s roční výpovědní lhůtou, tj. ke dni 31. května 2012, v červnu 2011 upravil výpovědi dodatkem tak, že dosavadní smlouvy platí až 8. prosince 2012, avšak i toto datum vzbuzuje obavy, že je nerealistické, pokud se někdo proti výpovědím bude odvolávat. Později byly údajně výpovědní lhůty prodlouženy do 30. června 2013, jiný zdroj uvádí, že do konce února 2013. Dne 9. července 2011 kraj oznámil na vývěsce EU záměr vyhlásit výběrové řízení. Hejtman David Rath vyzval obce, aby rovněž smlouvy s dopravci vypověděly. Náměstek pražského primátora Karel Březina ČSSD) označil jednostranné vypovězení smluv bez předchozí domluvy s obcemi a sousedními kraji za velmi riskatní a za vážné ohrožení dopravní obslužnosti a za jediné řešení považuje vzít výpovědi zpět. Stejný názor vyjádřila později i středočaská organizace TOP09 a STAN, avšak náměstek hejtmana Robin Povšík (ČSSD) označil tyto obavy za zbytečné strašení lidí ze strany pravice. V listopadu 2011 iDnes.cz přinesla informaci, že na nesrovnalosti v rozdělování dotací upozornil vedoucí oddělení veřejné dopravy krajského úřadu František Mráček, který až do roku 2007 byl v ROPIDu vedoucím pracovníkem odpovědným za projektování dopravy a po svém odchodu z ROPIDu se stal jeho soustavným kritikem. Pražskou integrovanou dopravu má i v okresech Praha-východ a Praha-západ nahradit Středočeská integrovaná doprava. V prosinci 2011 dosud nebyla stanovena kritéria zamýšlených výběrových řízení a situace byla nejasná.\n\nPodle původní výpovědi měly dosavadní smlouvy přestat platit k 31. květnu 2012, takže bylo předem zřejmé, že kraj nemůže splnit povinnost nejméně rok před zahájením nabídkového řízení uveřejnit oznámení v Ústředním věstníku Evropské unie. Na to a na další projevy neprofesionálního přístupu kraje ve společném dopise ostatním obcím upozornila skupina středočeských primátorů a starostů, převážně zvolených za ODS, mezi kterými byli starosta Líbeznice Martin Kupka, primátor Mladé Boleslavi Raduan Nwelati, primátor Kladna Dan Jiránek, senátorka a starostka Přezletic Veronika Vrecionová, starosta Českého Brodu Jakub Nekolný, starosta Říčan Vladimír Kořen, starosta města Slaný Ivo Rubík, starosta Roztok Jan Jakob, poslanec a starosta Vlašimi Luděk Jeništa, starosta Sedlčan a místopředseda výboru pro dopravu v krajském zastupitelstvu Jiří Burian a další. Skupina se rozhodla vytvořit pracovní fórum „Dopravu neřežeme – dopravu řešíme“ a k účasti v něm přizvat i zástupce dalších středočeských obcí, hlavního města Prahy i Středočeského kraje. V polovině září 2011 se v Říčanech (původně bylo plánováno do Prahy) uskutečnilo pracovní fórum více než 50 z 1145 primátorů, starostek a starostů Středočeského kraje, nazvané „Dopravu neřežeme – dopravu řešíme“, jeho usnesení proti nesystémovým škrtům spojů a proti způsobů vyhlášení výběrového řízení na nové dopravce a nedostatečné spolupráci kraje s obcemi je zmiňováno např. jako Říčanská výzva. Ta obsahuje požadavek, aby kraj stáhl oznámení výběrových řízení na autobusovou dopravu z července 2011 a aby se kraj před vyhlášením nové soutěže dohodl na společném postupu s obcemi a Prahou. Vedoucí oddělení veřejné dopravy krajského úřadu František Mráček (bývalý významný manažer ROPIDu) údajně na říčanském setkání připustil, že pokud se Středočeský kraj při přípravě nového systému nedomluví s Prahou, může se stát, že lidé budou muset na hranici s hlavním městem přestupovat, a vedoucí krajského odboru dopravy Lukáš Kopřiva nakonec uvedl, že pokud by jednání s Prahou zkrachovala, kraj by platil středočeské linky až k první stanici metra v Praze. Další setkání pracovní skupiny se konalo 24. listopadu 2011 v Praze. Reagovalo zejména na krajem ohlášený záměr zcela vytlačit Pražskou integrovanou dopravu z území Středočeského kraje.\n\nStředočeská ODS koncem prosince 2011 oznámila záměr obrátit se na ministerstvo vnitra se žádostí o stanovisko k tomu, že krajský plán dopravní obslužnosti na období 2012 až 2016 schvalovala pouze rada kraje a nikoliv zastupitelstvo, což je podle ODS v rozporu se zákonem o veřejných službách v přepravě cestujících. Náměstek hejtmana Robin Povšík uvedl, že kraj má k dispozici rozbor, podle než postačí, když dokument schválí krajská rada.\n\nMluvčí kraje v únoru 2012 avizovala, že výběrová řízení budou vyhlášena v červenci 2012 a z nich vzešlí dopravci převezmou dopravu od března 2013. Prezentovala vizi rozdělení kraje na 52 oblastí po zhruba 10 až 20 linkách a na 25 samostatně soutěžených páteřních linek. Výběr má spočívat především na efektivitě z hlediska nákladů. Kraj vyzval obce k připomínkám a také k tomu, aby se k výběrovým řízením „připojily“. Starostové sdružení v pracovním fóru „Dopravu neřežeme – dopravu řešíme“ se dva dny poté odmítli připojit k pracím na nepřipraveném, neprodiskutovaném a právně problematickém výběrovém řízení s poukazem na to, že obce se nemohou plnohodnotně přidat k výběrovým řízením kraje, pokud nejsou od prvopočátku jejich spoluvyhlašovateli, a také na to, že kraj opomenul jednat s klíčovým partnerem, hlavním městem Prahou.\n\nDopravní výbor pražského zastupitelstva 25. dubna 2011 odsouhlasil návrh ROPIDu sjednotit PID s SID i dosud neintegrovanou dopravu v oblasti. Záměrem je vytvořit společnou komisi ze zástupců Prahy a Středočeského kraje, následovat má memorandum, smlouva o partnerství a nakonec sloučení organizací, které v krajích veřejnou dopravu plánují. Miloslava Vlková, předsedkyně výboru pro dopravu zastupitelstva Středočeského kraje, na jednání pražského výboru se záměrem vyslovila souhlas a prohlásila za dobré, aby se smlouva o spolupráci stihla podepsat do krajských voleb 2012.\n\nPrezident ADSSS v prosinci 2011 na valné hromadě sdružení připomenul, že zatímco celorepublikově mají autobusoví dopravci zisk 60 milionů Kč, ve Středočeském kraji vykazují ztrátu 55 milionů Kč, tj. fakticky dopravu v kraji dotují. Kraj hodlá situaci řešit začátkem roku 2012 osobním jednáním s každým z dopravců. Problém je s částí kraje mimo oblast PID, v oblasti PID se situace jeví jako stabilní.\n\nPodle iDnes.cz ROPID odmítl podepsat dodatek o prodloužení výpovědní lhůty ohledně linek PID do února 2013, takže platnost dosavadní smlouvy skončí 31. května 2012. Náměstek pražského primátora Josef Nosek zaslal Středočeskému kraji upravený návrh dodatku smlouvy, který by výpovědní lhůtu prodloužil do konce roku 2014, aby výběrová řízení mohla být kvalitně připravena, ale hejtman David Rath údajně tento návrh odmítá. Rath zmínil, že má připravený krizový plán spočívající v tom, že pokud by někteří dopravci v PID po uplynutí výpovědní lhůty přestali jezdit, nahradil by je jinými dopravci, resp. uzavřel by s dopravci smlouvy přímo bez prostřednictví ROPIDu.\n\nPodle informace z května 2012 má zadání výběrových řízení na provozování celkem asi 1300 autobusových linek po dobu 8 let být vyhlášeno 9. června 2012.\n\nPo zatčení a rezignaci hejtmana Davida Ratha rada Středočeského kraje 21. května 2012 rozhodla o stažení výpovědí autobusovým dopravcům. Náměstek hejtmana Robin Povšík to zdůvodnil tím, že by se do voleb nestihlo vypsat řádné výběrové řízení na nové dopravce\n\nNa konci listopadu 2012 bylo započato jednání o sloučení PID a SID v jednu metropolitní integrovanou dopravu. Zástupci organizace ROPID navštívili krajský úřad a společně s jeho představiteli dohodli okruh otázek, na které chtějí odpovědi. Do konce ledna 2013 má vzniknout ucelený materiál (ze zprávy není zřejmé, kdo ho má zpracovat), který pak projednají rady obou krajů, a má být stanovena širší komise pro konkrétnější jednání. Zvažováno má být zavedení jednotné čipové karty, zřízení společného podniku pro organizaci dopravy atd.\n\nTým odborníků z organizace ROPID, z odboru dopravy středočeského krajského úřadu a politici z výboru dopravy zastupitelstva Středočeského kraje připravili v roce 2013 84stránkový dokument \"Analýza současného stavu a návrh dalšího postupu integrace veřejné dopravy v Praze a Středočeském kraji\".\n\nVýbor pro dopravu Zastupitelstva hl. m. Prahy schválil 6. listopadu 2013 záměr sjednotit Pražskou a Středočeskou integrovanou dopravu do jednoho systému; stejné usnesení přijal 31. října 2013 výbor pro dopravu zastupitelstva Středočeského kraje. Na základě těchto usnesení rozhodnou Rada hlavního města Prahy a Rada Středočeského kraje. Podle záměru má sjednocování do jednoho společného integrovaného dopravního systému začít v roce 2014. Dosud nedošlo k dohodě, kdo by měl celý sjednocený systém řídit. Konkrétní principy fungování sjednoceného IDS nebyly zatím v analýze a usneseních uvedeny, analýza však vychází z principu, že integrovaný dopravní systém tvoří jednu síť a má jeden společný tarif a společné jízdenky. Účelem sjednocení je podle usnesení zlevnit, zjednodušit, zefektivnit a zrychlit hromadnou dopravu. Rada hlavního města Prahy schválila 18. února 2014 záměr sloučit oba systémy na principu jedna jízdenka, jeden tarif a jedna síť. Rada Středočeského kraje se od té doby nevyjádřila, například v prezentaci ROPIDu z 20. května 2014 není žádné stanovisko rady kraje zmíněno.\n\nNa konferenci Integrované dopravní systémy, pořádané Sdružením dopravní telematiky ve Žďáru nad Sázavou dne 20. května 2014, prezentoval vedoucí technicko provozního odboru ROPID Ing. Radim Vysloužil projektový záměr ROPIDu na léta 2014–2020, podle kterého by centrální dispečink ROPID měl převzít řízení dopravy pro celý kraj, přičemž by měl být rozšířen systém sledování vozidel v reálném čase, informační prvky ve vozidlech i zastávkách, cca 2000 autobusů a 550 křižovatek by mělo být vybaveno zařízením pro preferenci autobusů na semaforech, měly by být instalovány samoobslužné kiosky pro prodej jednotlivých i časových jízdenek, akceptující i bankovní karty, železniční zastávky a autobusy v kraji by měly být vybaveny označovači jízdenek\n\nRada hlavního města Prahy schválila 17. února 2015 vznik řídící rady nového integrovaného dopravního systému. Město Praha očekává o Středočeského kraje, že vznik této řídicí rady také schválí a jmenuje do ní své zástupce. Členy řídící rady mají být zástupci politických reprezentací obou krajů, zástupci organizace ROPID a Odboru dopravy Krajského úřadu Středočeského kraje a nezávislí odborníci. Řídicí rada má stanovit konkrétní parametry nového IDS, harmonogram integračních etap a založení nového organizátora dopravy, ve kterém budou zastoupeny oba kraje.\n\nRada Středočeského kraje 16. května 2016 na svém pravidelném zasedání projednala postup integrace hromadné dopravy na území Středočeského kraje a hlavního města Prahy. Doporučila pokračovat v integraci dalších oblastí do připravovaného společného integrovaného dopravního systému (IDS) Středočeského kraje a Prahy.\n\nV nejbližší době má být podle rady kraje do systému PID a následně do nového společného IDS Středočeského kraje a Prahy integrována doprava v oblasti Lysá nad Labem – Milovice a v přilehlém okolí, kde se prolíná tarif PID, tarif SID a neintegrované tratě a linky. V přípravě integrace do společného IDS jsou podle hejtmana oblasti Příbram-Dobříš-Praha, Slaný–Praha. Poté by v dalších etapách měla být postupně integrována do společného IDS území měst Benešov, Beroun, Zdice, Čáslav, Hořovice, Kolín, Kouřim, Zásmuky, Kutná Hora, Uhlířské Janovice, Městec Králové, Mladá Boleslav, Mnichovo Hradiště, Sedlčany, Dobříš, Nymburk, Sadská, Poděbrady, Příbram, Rakovník, Vlašim a Votice.\n\nV úterý 9. srpna 2016 schválila Řídicí rada společného integrovaného dopravního systému Prahy a Středočeského kraje na společném zasedání v sídle Krajského úřadu Středočeského kraje na zřízení středočeského organizátora integrované dopravy, příspěvkové organizace Integrovaná doprava Středočeského kraje (IDSK). Ta má následně ve spolupráci s organizací ROPID připravovat integraci jednotlivých oblastí podle schváleného harmonogramu. IDSK a ROPID mají v budoucnu na základě vzájemné smlouvy spolupracovat a doplňovat se, aby postupně mohl vzniknout společný integrovaný dopravní systém, který bude pokrývat území Prahy i celého Středočeského kraje podle zásady jedna jízdenka, jeden tarif, jeden jízdní řád, jedna síť. Podle informace středočeského hejtmana Miloše Petery na příštím jednání krajského zastupitelstva měla být projednána a schválena zřizovací listina nového organizátora integrované dopravy. Od nového roku 2016 měl zavést integrovanou dopravu v regionech Nymbursko II, Mělnicko III a Sedlčansko I., od poloviny roku 2017 na Kladensku. Náměstek pražské primátorky Petr Dolínek přislíbil, že se návrhem na integraci obou systémů měla v nejbližší době zabývat i Rada hlavního města Prahy. Jako příklad uvedl, že je třeba s novým jednotným systémem sladit nákup nových jízdenkomatů.\n\nIDSK a ROPID mají od 1. ledna 2017 pracovat na společném pracovišti v Praze v Rytířské ulici a na přípravě společného IDS spolupracovat. Mají užívat společný software pro jízdní řády i s výstupy pro ekonomiku. IDSK má převzít především dosavadní činnosti oddělení dopravní obslužnosti kraje na krajském úřadě, které se vznikem příspěvkové organizace zaniklo. Činností IDSK je především komplexní dopravní a ekonomická správa regionálních autobusových linek PID nezajíždějících do Prahy (řada 400), objednávka železniční dopravy na území kraje a správa linek SID a nezaintegrovaných autobusových linek. Systémové činnosti (marketing, přepravní průzkumy, standardy kvality, odbavovací systémy, technika) má mít zajištěné smluvně od ROPIDu. ROPIDu má zůstat správa linek MHD v Praze a příměstských linek PID řady 300 a objednávky železniční dopravy v Praze. Souběžná existence dvou příspěvkových organizací byla označena za vývojový mezistupeň, aby mohl vzniknout jeden nový organizátor vlastněný oběma kraji.\n\n\n"}
{"id": "48184", "url": "https://cs.wikipedia.org/wiki?curid=48184", "title": "SID", "text": "SID\n\nSID může znamenat: \n\n"}
{"id": "48185", "url": "https://cs.wikipedia.org/wiki?curid=48185", "title": "PID", "text": "PID\n\nZkratka PID může označovat:\n\n"}
{"id": "48186", "url": "https://cs.wikipedia.org/wiki?curid=48186", "title": "Klid", "text": "Klid\n\nKlid obvykle označuje nepřítomnost činnosti, aktivity, pohybu, změna.\n\n"}
{"id": "48188", "url": "https://cs.wikipedia.org/wiki?curid=48188", "title": "IDB", "text": "IDB\n\nZkratka IDB může znamenat:\n\n"}
{"id": "48196", "url": "https://cs.wikipedia.org/wiki?curid=48196", "title": "Upír", "text": "Upír\n\nSlovo upír může mít několik významů:\n\n\n\n\n"}
{"id": "48201", "url": "https://cs.wikipedia.org/wiki?curid=48201", "title": "Westminster", "text": "Westminster\n\nWestminster je městská čtvrť náležející k londýnskému městskému obvodu Westminsteru. Nachází se v ní Westminsterský palác, kde zasedá parlament. Westminster je situován na jihozápad od City a 0,8 km jihozápadně od Charing Cross.\n\nJméno Westminster původně označovalo území v okolí Westminsterského opatství a jeho západního chrámu (\"West Minster\"), po kterém bylo toto území pojmenováno. Je sídlem anglické vlády po více než 900 let. Toto jméno je také používáno pro městský obvod Westminster, zahrnující od roku 1965 také čtvrtě \"Marylebone\" a \"Paddington\".\n\nHistorickým jádrem Westminsteru je původně ostrov Thorney Island, na němž bylo postaveno Westminsterské opatství. Toto opatství se stalo tradičním místem korunovace anglických králů. Sousední Westminsterský palác se stal hlavním sídlem anglických panovníků po ovládnutí Anglie Normany v roce 1066 a později byl sídlem nově ustaveného parlamentu a soudního dvora Anglie. Ačkoli měli panovníci silné zázemí v Toweru, ve skutečnosti v něm nebydleli. Londýn se tak rozvíjel ve dvou centrech – ekonomické centrum v City a politické a kulturní středisko ve Westminsteru. Toto rozdělení je patrné dodnes. \n\nKrálovský dvůr později přesídlil do jiných paláců ve městě a soudní dvůr se přestěhoval do Královského soudního dvora, blíže ke hranicím City. Tato oblast je centrem vlády i v současnosti. Parlament zasedá v Westminsterském paláci a většina vládních ministerstev má sídlo ve Westminsteru, poblíž Whitehallu. Pojem \"Westminster\" se tak často používá jako zkratka pro Parlament a politickou reprezentaci Velké Británie všeobecně. Pro státní správu se v této souvislosti občas používá pojem \"Whitehall\" - označení místa kde sídlí. \n\nPojem \"Westminster\" je také používán ve spojení \"Westmisterský systém\" jako označení parlamentního systému vlády, který vznikl ve Velké Británii. \n\nPoblíž Westminsterského paláce se nachází Westminsterská škola, jedna z největších anglických veřejných škol. Tři ze čtyř fakult Westminsterské univerzity se nacházejí na území městského obvodu Westminster, ale žádná na území původní městské čtvrti Westminster.\n\nTato oblast je typická velkou hustotou obyvatelstva s vysokým procentem dělnické populace bydlícím v domech vybudovaných s podporou rady městského obvodu a bytového družstva za Westminsterským opatstvím a mimo Millbank.\n"}
{"id": "48202", "url": "https://cs.wikipedia.org/wiki?curid=48202", "title": "Westminster (londýnský obvod)", "text": "Westminster (londýnský obvod)\n\nMěstský obvod Westminster, oficiální název – \"City of Westminster\", je městským obvodem Londýna se statutem města (city), situovaným na západ od City a na sever od řeky Temže. Tvoří součást Vnitřního Londýna. Od roku 1899 do roku 1965 bylo toto území označováno jako \"Metropolitan Borough of Westminster\".\n\nWestminster tvoří většinu West Endu a je zde hlavní mocenské centrum Velké Británie – Westminsterský palác, Whitehall a Královský soudní dvůr.\n\nTato správní oblast byla vytvořena v roce 1965 ze zrušených částí \"Metropolitan Borough of St. Marylebone\", \"Metropolitan Borough of Paddington\" a menšího \"City of Westminster\". Současná městská část zahrnuje daleko větší území než původní Westminster.\n\nPodle sčítání obyvatel v roce 2001 žilo v této části Londýna 181 279 obyvatel (v roce 2011 to bylo 219 396 obyvatel). \"Westminster City Council\", jako samosprávný orgán této čtvrti, nechal zpracovat několik studií aby dokázal, že je zde vyšší počet obyvatel a dosáhl tak větších prostředků od ústřední vlády. Statistický úřad – Office for National Statistics – nakonec korigoval výsledný počet o číslo 17 500. Zatímco oficiální počet obyvatel je 198 779, zdá se mnohem pravděpodobnější že realističtější je odhad 220 000.\n\nMěstský obvod Westminster je rozdělen do 20 volebních obvodů. Rada městského obvodu má 60 členů.\n\n\n\n\n\n\n\n"}
{"id": "48203", "url": "https://cs.wikipedia.org/wiki?curid=48203", "title": "582 př. n. l.", "text": "582 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 587 586 585 584 583 – 582 př. n. l. – 581 580 579 578 577 \n\n\nMédská říše:\n\nPersis:\n\nEgypt:\n\nNovobabylonská říše:\n"}
{"id": "48209", "url": "https://cs.wikipedia.org/wiki?curid=48209", "title": "P+R", "text": "P+R\n\nP+R (park and ride, Park & Ride, česky „zaparkuj a jeď“) je forma kombinované přepravy s návazností individuální automobilové dopravy na veřejnou hromadnou dopravu. Umožňuje se budováním záchytných parkovišť v blízkosti nádraží, stanic metra a jiných terminálů veřejné dopravy nebo zřizováním parkovišť spojených s městem speciální linkou veřejné hromadné dopravy. Budování parkovišť P+R je důležitým nástrojem podpory veřejné hromadné dopravy a integrovaných dopravních systémů, respektive intermodální dopravy.\n\nV Praze bylo zřízeno cca 17 parkovišť P+R v blízkosti 12 stanic metra a 3 železničních stanic. Jejich celková kapacita v červnu 2011 činila 3005 parkovacích míst. Samostatné parkovné je relativně levné, platbu parkovného bylo do června 2011 možné výhodně sloučit s platbou jízdného na městskou hromadnou dopravu (zpáteční jízdenka nebo jednodenní jízdenka) a město poskytovalo na tuto jízdenku i další slevy například na vstupném. Od 1. července 2011 však bylo denní parkovné zvýšeno na dvojnásobek a byly zrušeny zvýhodněné jízdenky na MHD spojené s parkovným. Město to zdůvodnilo tím, že parkoviště P+R jsou od rána přeplněna, a tedy není důvod je zvýhodňovat. Parkoviště P+R v Praze umožňovala i bezplatné parkování jízdních kol, které ovšem nebylo spojeno s výhodným jízdným na MHD.\n\nVe Velké Británii je obvyklý systém, že z parkoviště P+R je do města zřízena speciální autobusová linka.\n\n\n"}
{"id": "48210", "url": "https://cs.wikipedia.org/wiki?curid=48210", "title": "Barking a Dagenham (londýnský obvod)", "text": "Barking a Dagenham (londýnský obvod)\n\nBarking a Dagenham (oficiální název - \"London Borough of Barking and Dagenham\"), je městským obvodem na východě Londýna je součástí Vnějšího Londýna.\n\nMěstský obvod obývají převážně dělníci a zahrnuje následující čtvrtě:\n\n\nVětšina obytných budov byla postavena v době činnosti Rady Londýnského hrabství v meziválečném období 1918–1939. Hlavní vlna osídlení tohoto území, především jako únik ze slumů v \"East Endu\", vznikla poté, co významné automobilová a chemické firmy vybudovaly své závody v \"Dagenhamu\". Poté, co v 80. letech došlo k poklesu průmyslové výroby, přesunula se zaměstnanost do sektoru služeb, jehož rozvoj byl vyvolán zvyšujícím se počtem příslušníků střední třídy.\n\nTato městská část hraničí s - Haveringem na východě; část hranice je tvořena řekou Rom – Newhamem na západě; většinu hranice vytváří řeka Roding; - s Bexley a Greenwichem na jihu s hranicí vedoucí řekou Temže. Na severu vytváří výběžek mezi Redbridge a Haveringem.\n\nTento londýnský obvod vznikl v roce 1965 z větší části oblastí Barking a Dagenham, které byly začleněny do Velkého Londýna z Essexu.\n\nDoprava v tomto předměstí je zajišťována hlavně trasou londýnského metra \"District Line\", která prochází oblastí od východu na západ se zastávkami – \"Barking, Upney, Becontree, Dagenham Heathway a Dagenham East\". Barking má rovněž spojení prostřednictvím \"Hammersmith and City Line\", \"c2c\", \"one\" a \"Silverlink\" národní železnice. Železniční zastávky jsou také v \"Dagenham Dock\" a \"Chadwell Heath\".\n\nJižní část obvodu hraničící s Temží je v dosahu části \"London Riverside\" dopravního systému \"Thames Gateway\". V současné době se uvažuje o úpravě nových veřejných prostranství, obytných čtvrtí a rozvoji dopravní infrastruktury, včetně dalších stanic linky \"c2c\", rozšíření DLR a vybudování Východolondýnského tranzitu (\"East London Transit\").\n\nMezi vzdělávací instituce v tomto obvodě patří \"Barking College\" a \"All Saints School\", a střední školy \"Dagenham\" a \"Roman Catholic\"\n\n"}
{"id": "48212", "url": "https://cs.wikipedia.org/wiki?curid=48212", "title": "Barnet (londýnský obvod)", "text": "Barnet (londýnský obvod)\n\nMěstský obvod Barnet (oficiální název - \"London Borough of Barnet\"), je městským obvodem na severu Londýna a je součástí Vnějšího Londýna.\n\nHustota obydlení této části je různorodá. Severní část tvoří Barnet – předměstí obydlené příslušníky střední třídy. Na severu jsou ale také obvody \"Edgware, Totteridge, Whetstone a Mill Hill\" s nízkou hustotou obyvatelstva.\n\nSměrem na jih se hustota obydlení zvyšuje v okolí předměstí \"Cricklewood, Colindale, Hendon a Finchley\". Známou oblastí se soustředěním židovské komunity je \"Golders Green\" a jižní část tvoří předměstí \"Hampstead Garden\".\n\nMěstský obvodt byl vytvořen roku 1965 z \"Municipal Borough of Finchley, Municipal Borough of Hendon a Friern Barnet Urban District\" hrabství Middlesex a \"East Barnet Urban District a Barnet Urban District\" hrabství Hertfordshire.\n\nTato městská část obsahuje mnoho parků a veřejných prostranství. Obvod kontroluje pět místních přírodních rezervací a spolu s městským obvodem Brent zodpovídá za rezervaci \"Welsh Harp\". Navíc je zde hodně prostranství, kde jsou hřbitovy a golfová hřiště, vřesoviště \"Hampstead Heath\" a malé rekreační oblasti.\n\nV Barnetu sídlí \"Middlesex University Business School\".\n\nObvod se skládá z následujících čtvrtí:\n\n"}
{"id": "48213", "url": "https://cs.wikipedia.org/wiki?curid=48213", "title": "B+R", "text": "B+R\n\nB+R (bike and ride) je forma kombinované přepravy s návazností cyklistické dopravy na veřejnou hromadnou dopravu. Umožňuje se zejména budováním míst a zařízení k bezpečnému odkládání jízdních kol v blízkosti nádraží, stanic metra a jiných terminálů nebo zastávek veřejné dopravy. Je důležitým nástrojem podpory veřejné hromadné dopravy a integrovaných dopravních systémů. \n\nJiným způsobem podpory cyklistiky i veřejné dopravy je možnost přepravy jízdních kol ve vozidlech veřejné hromadné dopravy. \n\nV Praze poskytují službu B+R téměř všechna parkoviště P+R. Využívání služby je však velmi nízké.\n\n\n"}
{"id": "48214", "url": "https://cs.wikipedia.org/wiki?curid=48214", "title": "Bexley (londýnský obvod)", "text": "Bexley (londýnský obvod)\n\nMěstský obvod Bexley, oficiální název - \"London Borough of Bexley\", je městským obvodem na jihovýchodě Londýna, jenž je součástí Vnějšího Londýna.\n\nMá společné hranice na jihu s Bromley na západě s Greenwichem a na východě s kentským distriktem Dartford. Temže je hranicí mezi tímto obvodem a Haveringem.\n\nMěstský obvod vznikl roku 1965 sloučením dosavadních kentských distriktů Bexley, Erithu, Crayfordu s polovinou městského distriktu Chislehurst a Sidcup.\n\nAčkoli je Bexley částí Londýna je jeho součástí mnoho veřejných prostranství. Vrchovina, která se táhne kolem řeky Temže, protíná tuto městskou část v \"Belvedere\", kde je nazývána \"Lessness Heath\". V této zalesněné oblasti lze nalézt ruiny Lesnesského opatství. \"Danson Park\" ve \"Wellingu\" a \"Hall Place Gardens\" poblíž Bexley jsou přístupná veřejnosti. Rovněž je možno navštívit obnovený \"Danson House\". Na jihu oblasti jsou \"Foots Cray\", louky obklopující řeku \"Cray\", která po soutoku s řekou \"Darent\", protéká touto částí Londýna.\n\nSoučástí obvodu jsou tyto čtvrtě:\n\n\nŽelezniční zastávky\n\n\n"}
{"id": "48217", "url": "https://cs.wikipedia.org/wiki?curid=48217", "title": "Brent (londýnský obvod)", "text": "Brent (londýnský obvod)\n\nMěstská část Brent, oficiální název - London Borough of Brent, je městský obvod na severozápadě Londýna, které je součástí Vnějšího Londýna.\n\nPodle výsledků sčítání z roku 2001 má tato část největší procento obyvatel narozených mimo Velkou Británii.\n\nSousedí s dalšími městskými obvody – Harrowem na severozápadě, Barnetem na severovýchodě, Camdenem na východě a Ealingem, Hammersmith a Fulhamem a Kensington a Chelsea a Westminsterem na jihu.\n\nObvod byl vytvořen z \"Webley\" a \"Willesdenu\" v roce 1965. Jméno získal po řece \"Brent\", která jím protéká.\n\n\nWWW stránky Brent London Borough Council\n"}
{"id": "48222", "url": "https://cs.wikipedia.org/wiki?curid=48222", "title": "Bromley (londýnský obvod)", "text": "Bromley (londýnský obvod)\n\nMěstská část Bromley, oficiální název – \"London Borough of Bromley\", je městským obvodem na jihovýchodě Londýna a je součástí Vnějšího Londýna.\n\nObvod je svou rozlohou největším obvodem Velkého Londýna a jeho větší část je pokryta zelení. V severní a západní části a v okolí \"Biggin Hill\" na jihu je soustředěna hlavní část obyvatel.\n\nMěstská část vznikla v roce 1965 a zahrnuje bývalé části \"Beckenham Urban District, Municipal Borough of Bromley, Penge Urban District, Orpington Urban District a část Chislehurst a Sidcup Urban District\". V roce 1969 byl \"Knockholt\", dříve část \"Orpington urban district\" začleněn do Kentu.\n\n\n"}
